{"url": "https://offnews.bg/kultura/kogato-mechtite-se-sblaskat-s-realnostta-kokoshka-na-sfumato-i-spam-719335.html", "text": "Няма театър по света, който да не е поставял пиеса на Чехов. А какво ще е да видите в едно представление фрагменти от произведенията на А. П. Чехов и Николай Коляда, преплетени в сатиричен пъзел и изказани чрез многопластовата смисловост на театралния език? Това е смелото предложение на младата режисьорка Ана Батева в спектакъла „Кокошка“ – съвместна продукция на Театрална работилница „Сфумато“ и SPAM studios. Представлението ще гостува на ДТ „Рачо Стоянов“ на 16 януари 2020 г. и може да бъде видяно от 19. 00 часа в камерна зала „Ружа Николова“ в Дома на културата в Габрово.Сценичната адаптация на постановката също е на Ана Батева, която отскоро е част от екипа на Габровския театър. Тя включва в спектакъла си части от най-известните пиеси на Чехов - „Чайка“ и „Вишнева градина“, някои разкази от руския класик, и части от пиесите „Кокошка, „Мърлин Мърло“ и „Родилно петно“ на Н. Коляда, наричан „уралския Лопе де Вега“ и „Чехов на нашето време“. Автор на музиката е Стефан Здравески – музикант и композитор, който също се присъедини към екипа на ДТ „Рачо Стоянов“ – Габрово през есента на 2019 г. „Кокошка“ на режисьорката Ана Батева е носител на наградите за най-добър режисьор и най-добро представление от Международния театрален фестивал в Прищина, Косово през 2018 г. Постановката печели наградата за режисура от XII-то издание на Международния фестивал „Лица без маски“ в Скопие, Република Северна Македония.В представлението участват актьорите Василена Винченцо и Васил Дуев. Василена Винченцо получи номинации за театралните награди АСКЕЕР през 2019 в категорията „водеща женска роля“, както и за всичките ѝ роли в „Кокошка“. Васил Дуев е популярно лице от софийската театрална сцена, многократно номиниран за наградите АСКЕЕР и Икар като режисьор и актьор. Той е щатен режисьор към Габровския театър от сезон 2018/2019 и зрителите го познават от спектаклите му „Истината или се осмеляваш“, който ще се играе на 14 януари от 19.00 часа в камерна зала „Ружа Николова“ в Дома на културата, както и от комедийното представление „Начало на спектакъла“. Съвсем скоро предстои да видим най-новата му постановка с габровската трупа, която е по текстове от сборника „Фолклорен еротикон“ от Флорентина Бадаланова. Очаква се премиерата да бъде на 14 февруари 2020 г. на сцената на ДТ „Рачо Стоянов“.Спектакълът „Кокошка“ е проект на театрално сдружение SPAM studios и тяхно първо представление, което осъществяват в партньорство с Театрална работилница „Сфумато“. В него се зясяга темата за свободния дух на човека, която е една от водещите теми в творчеството на Чехов. Персонажите Нина Заречная и Александър Тимофеевич заминават за столицата, влюбвайки се един в друг и намирайки свободата в изкуството. Там те попадат във водовъртежа на „изкуствените“ среди и фалшивите приятелства. Изкушават се от желанието за шумна слава, поддават се на кича и пошлото поведение, предават се на света на материалното, постигнато на всяка цена.Съвременният руски драматург, режисьор и актьор Николай Коляда често говори в своите пиеси за интригите в театралните среди, липсата на „култура“ в културата и представленията „еднодневки“, за нуждата от критика. Дали това е така ще разберем в спектакъла „Кокошка“ на режисьорката Ана Батева.Билети може да купите от касата на ДТ „Рачо Стоянов“ или онлайн на , както и всички каси на ИзиПей/EasyPay в страната.", "date": "2020.01.13", "title": "Когато мечтите се сблъскат с реалността: 'Кокошка' на Сфумато и Спам студиос в Габрово"}
{"url": "https://offnews.bg/zdrave/prof-grigor-dimitrov-triabva-da-ima-ednakav-rezhim-za-chastni-i-darz-719338.html", "text": "Трябва да има еднакъв режим за частни и държавни болници при ползването на публичен ресурс, а броят на регионалните каси може да бъде не 28, а 6. Това каза пред БНР представителят на работодателите в Надзорния съвет на НЗОК проф. Григор Димитров. „През 2014 г. писмено ние обявихме това, което казва д-р Дечев – че болниците са много. Че не трябва от средства от Касата да се формира печалба. Че не е нормално 50 на сто от бюджета на Здравната каса да бъде за болнична помощ, докато в другите държави е от порядъка 30-35%. Трябва да има еднакъв режим на частни и държавни болници при ползването на публичния ресурс“, каза още проф. Димитров в интервю за „Хоризонт“.Според него трябва да има регулация на заплатите в сектора, но формирани от публичен ресурс и ако касата заплаща 7 пъти по-висока цена за лекарство на частна болница от държавна, трябва да се вземат мерки.Проф. Димитров заяви още, че ще внесе предложение в НС да се разгледа този проблем и какви мерки трябва да се предприемат, за да се избегне тази деформация, която е \"абсолютно ненормална\". По-рано адв. Андрей Дамянов от Надзорния съвет на Касата коментира, че д-р Дечев е прав, че няма как касата да поеме заплатите на частни, на общински и на държавни болници. И двамата представители на Надзора бяха категорични, че между ръководството на Касата и министерството прехвърчат искри.Междувременно БСП обяви, че сезира прокуратурата заради твърденията на управителя на Здравната каса Дечо Дечев, че институцията се източва.", "date": "2020.01.13", "title": "Проф. Григор Димитров: Трябва да има еднакъв режим за частни и държавни болници"}
{"url": "https://offnews.bg/futbol/selektcionerat-na-anglia-niama-da-vika-golmajstor-1-na-visshata-lig-719340.html", "text": "Селекционерът на английския национален отбор по футбол Гарет Саутгейт не смята да вика в състава на голмайстора на Висшата лига и Лестър Джейми Варди за предстоящото европейско първенство, пише британският \"Dailymail\".Според изданието решението на специалиста няма да се промени, въпреки че нападателят се намира в страхотна форма и в момента е реализатор №1 с 18 попадения.Саутгейт има други предпочитания, като за него в тази позиция си остава таранът на Тотнъм Хари Кейн, който би трябвало да се възстанови навреме за Евро 2020.Тами Ейбрахам и Маркъс Рашфорд също са почти сигурни участници в разширения състав на специалиста. Калъм Уилсън, Дани Ингс и Доминик Калвърт-Люин също имат шанс да се преборят за повиквателна.", "date": "2020.01.13", "title": "Селекционерът на Англия няма да вика голмайстор №1 на Висшата лига за Евро 2020"}
{"url": "https://offnews.bg/sviat/teheran-dava-na-sad-donald-tramp-zaradi-ubijstvoto-na-siulejmani-719348.html", "text": "Техеран смята да преследва президента на САЩ Доналд Тръмп по съдебен път за убийството на генерал Касем Сюлеймани, заяви председателят на Върховния съд на Иран Ибрахим Раиси, цитиран от агенция Фарс /Fars/.„Нарушението на закона ще бъде преследвано. Ние сме длъжни да призовем президента на САЩ в качеството му на главен обвиняем. Ние няма да се откажем от това, той трябва да бъде осъден на международна арена“, подчерта Раиси.Според него този въпрос трябва да се реши от Съвета по правата на човека – организация при Върховния съд на Иран, и от министерството на външните работи.„Убийството на Сюлеймани е нарушение на всички възможни закони, тъй като той бе символ на борбата с тероризма и на подкрепата на угнетените“, коментира върховният магистрат.Той обаче не уточни в кой международен орган планира да внесе заявлението.", "date": "2020.01.13", "title": "Техеран дава на съд Доналд Тръмп заради убийството на Сюлеймани"}
{"url": "https://offnews.bg/bojni/shampionkata-po-taekuondo-albena-sitnilska-shte-debiutira-na-senshi-na-719344.html", "text": "Известната шампионка по таекуондо ITF Албена Ситнилска ще направи дебюта си на ринга на професионалната верига SENSHI. Това ще се случи на 22 февруари в зала „Конгресна“ на Двореца на културата и спорта, където ще е следващото пето издание на зрелищното бойно шоу.Това ще е и вторият женски сблъсък, който ще наелектризира публиката на SENSHI. Преди 16 години тя постига първата си голяма победа, грабвайки европейска титла по таекуондо. Днес може да се похвали с над 30 европейски и световни медала в различните дисциплини на таекуондото, както и в кикбокса.През 2019 година тя стана двукратна световна шампионка по кикбокс, грабвайки титлата на WAKO, и стана номер 1 в света по таекуондо ITF. Има два златни медала от европейски първенства по кикбокс на WAKO.Трикратна световна и 19-кратна европейска шампионка по таекуондо ITF, Албена е една от най-изявените български състезателки. През 2019 година тя спечели и големият приз „Най-добър спортист“ при жените за 2019 година от престижните награди „Златен пояс“ на Националната асоциация на бойните спортове.Залогът е още по-голям за Ситнилска, защото на 22 февруари освен дебют на SENSHI, тя ще се бори и да продължи победната си серия на кикбокс арената за професионалисти, където досега няма загуба. Дали бойната красавица ще продължи победния си марш – предстои да разберем на 22 февруари.Девет зрелищни дуела с участието на едни от най-големите имена в сферата на бойните изкуства ще види публиката на петото издание на SENSHI. Сред българските участници, които организаторите са разкрили до момента, са капитанът на националния ни отбор по кикбокс Атанас Божилов и рекордьорът по участия в галата Николай Йоргов.Билетите за  вече са в продажба и са с цени 10 и 20 лева.", "date": "2020.01.13", "title": "Шампионката по таекуондо Албена Ситнилскa ще дебютира на SENSHI на 22 февруари"}
{"url": "https://offnews.bg/sviat/pregovorite-za-libia-v-moskva-zavarshiha-bez-sporazumenie-719346.html", "text": "Състоялите се днес в Москва преговори за прекратяване на огъня в Либия приключиха без подписване на споразумение.Те продължиха почти 8 часа с участието на министрите на отбраната и на външните работи на Русия и Турция, както и враждуващите Халифа Хафтар и лидерът на Правителството на националното съгласие на Либия Файез Сарадж, съобщават руските медии.„Преговорите между либийските страни завършиха без споразумение“, казва съветникът на парламентарния шеф на Либия Хамид ал-Сафи пред РИА Новости.Според руския външен министър Сергей Лавров, Халифа Хафтар приема положително проекта на документа по либийското урегулиране, но е поискал допълнително време да го проучи. Проектът за споразумението е подписан от Файез Сарадж и от председателя на Висшия държавен съвет Халед ал-Мишли. Лавров смята, че като цяло в хода на преговорите в Москва е постигнат напредък.Проектът за споразумението предвижда отказ от всякакви настъпателни действия и създаване на военна комисия за определяне на граничната линия, и наблюдение на примирието. Документът планира и сформирането на групи за урегулирането на ситуацията в региона. Първата среща на тези групи е възможно да се състои до края на този месец.Веднага след преговорите в Москва представителите на страните от либийския конфликт се отправиха в Берлин, където е планирана международна конференция за ситуацията в страната. Вероятната дата за този форум е 19 януари. Идеята за него предложи канцлерът Ангела Меркел по време на посещението си в Кремъл.Администрацията на турския президент Ердоган по-рано съобщи, че на 19 януари той ще бъде в Берлин на еднодневна визита, но подробности за това няма, предаде по-рано днес Ройтерс.Веднага след приключването на преговорите в Москва армията на Хафтар заяви, че не смята да изостави позициите си в района на Триполи и няма да отстъпи дори на крачка. Тази армия води настъплението си към столицата от април 2019 г.", "date": "2020.01.13", "title": "Преговорите за Либия в Москва завършиха без споразумение"}
{"url": "https://offnews.bg/bojni/treniorat-na-andi-ruis-toj-ne-uspia-da-ponese-slavata-i-parite-719342.html", "text": "Треньорът на бившия световен шампион в тежката категория на професионалния бокс Анди Руис младши - Мани Роблес, заяви, че той не е бил готов за успеха, славата и парите, които получи след завоюването на поясите на WBA (супер), WBO, IBF и IBO.През юни миналата година мексиканецът шокира всички в препълнената зала \"Медисън Скуеър Гардън\" в Ню Йорк, побеждавайки Антъни Джошуа.Британецът си върна шампионските титли след категорична победа над Руис в реванша, който беше в края на 2019. След поражението мексиканецът разкри, че е започнал тренировъчния си лагер много късно и не е успял да влезе в подходящата форма за битката в Саудитска Арабия.\"Анди не успя да понесе славата и парите. Той трябва да знае как да се справи с успеха. Може би след това поражение той се е смирил. Остани смирен или бъди усмирен.Първите три месеца след като победи Джошуа на 1 юни, почти не общувахме с него. Бях в залата, но той си стоеше у дома, където правеше нещо. Не успях да го видя и да разговарям с него.Разочарован съм от всичко, което доведе до резултата [в реванша]. От подготовката. Битките се печелят във заалата а, когато не се биете на 100 процента, това е, което получавате.Анди прекара малко време в залата, твърде много се разсейваше и не беше съсредоточен така, както очаквах да е. Така че това е резултатът, който ще получите. Той не беше подготвен за такъв успех, слава и пари. Той не успя да го понесе\", каза Роблес.", "date": "2020.01.13", "title": "Треньорът на Анди Руис: Той не успя да понесе славата и парите"}
{"url": "https://offnews.bg/dw/da-ne-bi-samo-neno-dimov-da-e-vinoven-719341.html", "text": "Месец и половина след като в Перник бе наложен воден режим, представител на властта се извини за унизителните условия, в които живеят хората там. “Редно е да им се извиня, въпреки че нямам персонална вина”, каза в телевизионно интервю вицепремиерът Томислав Дончев.Въпросът за вината набра скорост в обществения дебат след ареста на министъра на околната среда Нено Димов, подал оставка от килията си. Засега Димов е единственият обвинен за водната криза в Перник - за умишлена безстопанственост. Според прокуратурата, има достатъчно доказателства, че между януари 2018 и ноември 2019 Димов е разрешавал на частните компании “Стомана индъстри” и “Топлофикация”-Перник да ползват за промишлени нужди вода от язовир “Студена”, въпреки че редовно е бил информиран за драстично намаляващите нива на водата в язовира.Чия е отговорността?Като всяка публична фигура, министърът е отговорен за личното си поведение, за дейността на ведомството, което ръководи, както и за действията на длъжностни лица от екипа си. Записано е и в Конституцията: съгласно чл. 108, ал. 3, министрите „носят отговорност за своите действия\". Именно тях викат в Народното събрание, за да обяснят или защитят едно или друго действие на министерството. Това е законно установен формат, чрез който депутатите упражняват надзор от името на тези, които са ги избрали. Съгласно закона за Народното събрание, този надзор се упражнява по въпроси от “актуален характер, които представляват обществен интерес и са в техния ресор на управление или засягат дейността на ръководената от тях администрация”. А дейността на администрацията е функция на провежданите от министъра и екипа му политики, както и на качествата и експертизата на назначените чиновници. Само дето \"калинките” на ГЕРБ станаха нарицателно за партийни кадри, непригодни поради некомпетентност или корупция.Земеделският министър Румен Порожанов подаде оставка заради корупционни схеми за “къщи за гости”, чието финансиране се отпуска от Държавен фонд “Земеделие”. Регионалният министър Николай Нанков, вътрешният министър Валентин Радев и транспортният министър Ивайло Московски поеха политическата отговорност за катастрофата край Своге, причинила смъртта на 20 човека, и подадоха оставки преди година и половина. Тогава Нанков призна за пропуски в координацията на трите ведомства по отношение на пътната безопасност. Според устройствения правилник на Министерски съвет, \"министрите осъществяват общо ръководство и координация на дейността на създадените към тях държавни комисии, изпълнителни агенции и други административни структури”. Но защитникът на Димов - Ина Лулчева, един от най-известните адвокати по наказателни дела, коментира обвинението към Димов с думите, че “това са специфични дейности, по които едно политическо лице няма познания, защото министърът е политическо лице”. “За това има компетентно ръководство във всяко министерство, което да подготвя решенията на министъра. Министърът защитава политика”, добави адвокат Лулчева.Устройственият правилник на МОСВ обаче отрежда на министъра значително по-големи правомощия. Например: да контролира състоянието на околната среда, да координира контролните правомощия на другите органи на изпълнителната власт по отношение на околната среда, да издава норми за рационално използване на възобновяеми и невъзобновяеми природни ресурси, да осигурява събирането и предоставянето на информация за състоянието на околната среда, да утвърждава методики за контрол на компонентите на околната среда. И така нататък. Тоест, негова е отговорността за рационалното използване на природни ресурси като водата. Негова е и отговорността за състоянието и контрола ѝ, тъй като все пак става дума за компонент на околната среда. Язовир “Студена” е сред 53-те комплексни язовира от национално значение, които държат 87% от водата на България - и за които е отговорно именно МОСВ. И затова фактът, че никой от министерството не е забелязал как един такъв язовир изчезва за по-малко от година, заслужава много повече от обществено порицание и възмущение. Едва ли причината е само изключително горещото лято на 2019 година. А и при такова засушаване е редно екоминистерството да направи преглед на всички язовири, от които се снабдява населението с питейна вода. И в случай на опасност да не мълчи.Само Димов ли?Веднага след ареста на екоминистъра шум вдигнаха и тези въпроси: “Само Нено Димов ли е виновен? Защо се неглижира отговорността на Министерството на регионалното развитие и на министър Петя Аврамова?”. Защото инфраструктурата, която отвежда водата до домовете на хората, е грижа именно на регионалното министерство, което държи 51% във ВиК ООД-Перник. Редица проверки, извършени от края на миналата година, показаха, че водата на “Студена” и за “Студена” е отклонявана, разхищавана и пренасочвана, липсвало е разходомерно устройство на изхода на язовира, а загубите по старите водопроводи надхвърлят 75%.Томислав Дончев, в чийто ресор на вицепремиер е да координира работата на МРРБ, заяви, че има претенции към начина, по който се управляват ВиК-дружествата, но не и към министър Аврамова. Изглежда, че едни министри носят отговорност, докато на други това задължение им е опростено. Петя Аврамова оглави министерството след оставката на Нанков, но в действителност именно той е министърът. Затова и бе изпращан по спешност в Перник.Както водата в язоворите е грижа на МОСВ, така контролът на ВиК-операторите е работа на МРРБ. И ако министърът действително си е вършил работата, сега нямаше да е необходимо МВР и ДАНС да започват проверки на дружествата, за което отново ще бъде изхарчен публичен ресурс. Комисията за енергийно и водно регулиране (КЕВР) е информирала МРРБ за състоянието на ВиК-сектора. Но изглежда, че регионалното министерство не се е разтревожило дори когато КЕВР установява пълно неизпълнение на бизнес плана на ВиК-Перник още за 2017 година. Установява също така общи загуби по трасето в размер на 75% при заложени 68 на сто, а направените инвестиции са двойно по-малко от заложените в бизнес плана.Нищо не са знаели?Да припомним и това: в парламента има четирима депутати от Пернишкия избирателен район - Красимир Велчев и Александър Александров от ГЕРБ и Станислав Владимиров и Любомир Бонев от БСП.Велчев е член на Изпълнителната комисия на ГЕРБ и зам.-председател на парламентарната група на управляващата партия. Как така е проспал изчезването на водата в язовир “Студена”, след като до местните избори миналата есен кмет на Перник беше неговата съпартийка Вяра Церовска, която е била уведомена от ВиК-оператора за състоянието на водоема? Соцдепутатът Владимиров пък стана кмет на Перник след Церовска. Нима и той не е знаел нищо за състоянието на “Студена”, след като още в деня след встъпването си в длъжност би камбаната? Цинично е, ако на “Позитано” 20 използват за политически цели хорското страдание и напрежението, възникващо в резултат от кризата.Тази седмица продължават разпитите и на други високопоставени служители на МОСВ. Продължава и търсенето на нов министър на екологията. Този път ВМРО не искат да бъдат просто ракета-носител, както беше при номинацията на Нено Димов. И затова ще преговарят за кандидат да бъде издигнат техен човек. Впрочем, те също не се чувстват отговорни за водния режим.Не е ли ред на премиера Борисов да се извини за всички тези хора, с които управлява в третия си мандат?", "date": "2020.01.13", "title": "Да не би само Нено Димов да е виновен?"}
{"url": "https://offnews.bg/volejbol/salparov-lansira-chetiri-imena-za-naslednik-na-prandi-719353.html", "text": "Бившият национал Теодор Салпаров посочи четири български имена, които могат да наследят Силвано Пранди начело на националния волейболен отбор на България. Либерото се оттегли от националния ни тим, но ще продължи да играе на клубно равнище, като се надява да остане на полето поне още 3-4 години.\"Имаме много достойни български треньори. Последно работих с Ники Желязков в Нефтохимик, Мартин Стоев показа отлични резултати с младежите, Пламен Христов също така, Сашо Попов вече дълги години е начело на ЦСКА и също има място\", заяви Салпаров пред БНТ.Според бившия национал има достатъчно фигури в състава ни, които могат да са лидери на България.\"Цецо Соколов доказа, че е един от топсъстезателите в света и има качествата да води отбора. Тошко Скримов, Ники Пенчев, със сигурност Георги и Вальо Братоев, също не са казали „не” на националния отбор и са доказали, че са големи бойци и лидери\", каза либерото.\"Има удовлетворение от спечелените медали, особено 2006-а на световното първенство. Върнахме се на олимпийски игри в Пекин след 12 години пауза, моята първа олимпиада.Да защитаваш герба, страната си, отговорността да носиш фланелката пред феновете в „Арена Армеец” и във Варна, за това си заслужава всички тези жертви, които сме дали през годините. Още не знам с какво бих се занимавал, когато приключа кариерата си, но ще е около волейбола. От това разбирам и е по-добре да се насоча към сфера, която е близка до мен\", призна Салпаров.", "date": "2020.01.13", "title": "Салпаров лансира четири имена за наследник на Пранди"}
{"url": "https://offnews.bg/sviat/zaev-i-spasovski-pri-vselenskia-patriarh-vartolomej-kaniat-go-da-pose-719345.html", "text": "Лидерът на СДСМ и бивш премиер на Северна Македония Зоран Заев и служебният министър-председател Оливер Спасовски се срещнаха с вселенския патриарх Вартоломей в Истанбул, предаде БГНЕС. Заев изрази удовлетворението си от срещата и изрази надежда, патриархът ще продължи да решава важните въпроси, пред които е изправен православният свят и всички православни вярващи по света, в дух на толерантност и разбирателство. Той се надява, че комуникацията с Вселенската патриаршия ще продължи в името на интереса на всички православни вярващи в Македония.Зоран Заев и Оливер Спасовски поканиха патриарх Вартоломей да посети страната и да се срещне с местните православни.Българската православна църква създаде специална комисия с Македонската православна църква - Охридска архиепископия. Нейната цел е диалог между двете православни църкви и оказване на подкрепа за извоюване на автокефалността на МПЦ.", "date": "2020.01.13", "title": "Заев и Спасовски при вселенския патриарх Вартоломей, канят го да посети страната"}
{"url": "https://offnews.bg/obshtestvo/nov-sluchaj-na-afrikanska-chuma-i-kraj-panagiurishte-719343.html", "text": "Нов случай на африканска чума е потвърден в района на Панагюрище, съобщават от областната администрация в Пазарджик.В референтна лаборатория са изпратени 5 проби от отстреляни диви прасета. Засега само една от тях е положителна. Очакват се резултатите и от другите 4 проби. От началото на годината на територията на държавното горско стопанство в Панагюрище са отстреляни 29 диви свине, като всяка една от тях е и била изследвана за наличие на вируса.В началото на годината БАБХ констатира още 4 огнища на африканска чума по свинете. Едно от тях е индустриална ферма в село Брестак, Варненско. В засегнатия свинекомплекс се отглеждат около 40 000 свине. Тяхното загробване започна днес. ", "date": "2020.01.13", "title": "Нов случай на африканска чума и край Панагюрище"}
{"url": "https://offnews.bg/ikonomika/mrrb-s-nov-proekt-za-tol-taksite-ochakva-predlozhenia-ot-prevozvachit-719349.html", "text": "Тол-таксите за масовия тежкотоварен трафик – с тегло между 3,5 т и 12 т, ще са от 3 до 6 ст. на километър за автомагистрали и между 4 и 7 ст. за първи клас пътища в зависимост от емисионния клас на превозното средство. Това предвижда новият проект за изменение и допълнение на Тарифата за таксите, които се събират за ползване на републиканската пътна мрежа, публикуван днес за обществено обсъждане, съобщиха от МРРБ.Тарифите, по които ще се събира тол за изминато разстояние по републиканската пътна мрежа от 1 март, са предложените от браншовите транспортни организации.На срещата на 10 януари с представители на транспортния бранш при премиера Бойко Борисов беше решено тол- системата да бъде пусната в търговска експлоатация за превозните средства над 3.5 т от 1 март 2020 г. Тя ще стартира с такси за автомагистралите и първи клас пътища (около 3 100 км).След три месеца търговска експлоатация на тол-системата анализите ще покажат дали с по-ниски тарифи и редуциран обхват, приходите, които държавата очаква от тол-такси, ще бъдат същите като вече заложените в бюджета. Ако те са по-малко, ще се разгледа актуализиране на тарифите. Така след 1 март т.г. около 17 000 км от около 20 000 км републиканска пътна мрежа ще бъде безплатна за товарните автомобили над 3,5 тона. След старта на тол-системата на 1 март тези превозни средства няма да плащат винетка за пътищата извън обхвата на толуваните.Размерът на тол-таксите е обвързан с екологичната категория на превозното средство, както и с класа на пътя, за който ще се дължи - автомагистрали и първи клас. Стойността ще се изчислява на изминат километър като всяко навлизане в тол-сегмент ще се приема за пълното му изминаване.Товарните автомобили с тегло между 3,5 т и 12 т и с най-високите еко-класове Евро V, Евро VI или EEV ще плащат по 3 ст. на километър на автомагистрала и 4 ст. на километър за първокласните пътища. За тези с емисионен клас Евро III или Евро IV тарифата ще е 4 ст. на километър за автомагистрала и 5 ст. на километър за първи клас пътища, а за тези с най-ниската екокатегория – клас Евро 0, I или II – 6 ст. и 7 ст. на километър, съответно за автомагистрала и първи клас пътища.Тежкотоварните автомобили с тегло над 12 т и с две или три оси ще плащат в зависимост от емисионния си клас между 6 ст. и 11 ст. на километър за автомагистрали и между 5 ст. и 10 ст. на километър – за първи клас пътища.Камионите с тегло над 12 тона, с четири и повече оси ще плащат в зависимост от емисионния си клас между 11 ст. и 20 ст. на километър за автомагистрала и между 10 ст. и 19 ст. – за първи клас пътища.Тарифата за автобусите над 12 тона ще е една и съща за автомагистралите и първокласните пътища - от 2 ст. до 4 ст. на километър в зависимост от екокатегорията. Автобусите с тегло до 12 т, с емисионен клас Евро V, Евро VI или EEV тона ще плащат 1 ст. за автомагистрала и първи клас пътища, а тези с емисионен клас Евро III, Евро IV, Евро II, Евро I или Евро 0 - 2 ст. на километър за автомагистрали и първи клас пътища.За ползване на платената пътна инфраструктура от пътни превозни средства с тегло над 3,5 т, използващи като единствен източник алтернативно гориво, тол-таксата ще е в размер на 50 на сто от стойността, определена за съответния вид автомобили и за категория ЕВРО VI, EEV.", "date": "2020.01.13", "title": "МРРБ с нов проект за тол-таксите, очаква предложения от превозвачите"}
{"url": "https://offnews.bg/politika/spored-tcvetanov-vodnata-kriza-ne-e-stcenarij-anti-gerb-719317.html", "text": "Бившият зам.-председател на ГЕРБ Цветан Цветанов опроверга пред БНР премиера Бойко Борисов, че водната криза е сценарий на враговете на управляващата партия.\"Който говори, че има някакъв сценарий, трябва да си зададе въпроса защо се стигна дотук\", бе категоричен Цветанов.Така той опроверга бившия си началник Бойко Борисов, който в края м.г. обяви следното: „Това е един план – да викнат в различни градове, че е водна криза”.Цветанов бяви, че не може се направи аналогия между сегашната управленска криза и тази от 2013 г. с протестите във връзка с огромните сметки за ток, когато Борисов подаде оставка. Според бившия Втори тогава е имало \"сериозен сценарий, който е бил разигран\".  И не пропусна да намекне, че Борисов прекалява с вземането на еднолични решения: \"По това, което наблюдавам, мисля, че в управлението всичко се фокусира и отива директно към премиера Бойко Борисов. Тук отсъстват тези, които координират дейността в съответните министерства\".Според Цветанов сегашната ситуация е най-голямото изпитание през управлението на кабинета \"Борисов 3\", но няма да доведе до предсрочни избори, \"защото, ако се отиде на предсрочни избори по време на развитието на тази водна криза, резултатът ще бъде много тежък за партиите, които в момента формират коалиционното управление\".Въпреки че докато беше вътрешен министър често му се случваше, сега Цветанов е на различно мнение за политиците. \"Политиците започнаха да използват политически прокуратурата ... Политиците създадоха това усещане, че прокуратурата може да бъде част от политическите играчи на политическата сцена\".", "date": "2020.01.13", "title": "Според Цветанов водната криза не е сценарий анти-ГЕРБ"}
{"url": "https://offnews.bg/tenis/narekoha-dzhokovich-primitiven-balkanski-shovinist-719321.html", "text": "Представителят на Косово в България Едон Цана коментира в профила си в Туитър начина, по който сръбските тенисисти отпразнуваха спечелването на титлата в новия отборен турнир ATP Cup в Австралия.Той беше особено остър към звездата на западните ни съседи Новак Джокович, който е един от най-разпознаваемите сръбски спортисти в света.\"След военна маршова песен те продължиха с Косово...! Може и да сте победители в ATP, но все пак дълбоко в себе си оставате примитивни, изостанали и обикновени балкански националисти и шовинисти!Неслучайно Новак Джокович е най-малко харесваният и обичан тенис шампион в историята\", пише човекът на Прищина у нас.Сръбските тенисисти спечелиха ATP Cup в Австралия вчера, отпразнувайки победата си с изпяването на \"Марш на Дрина\" и \"Видовден\".В край на видеото Джокович и компания си пускат и българска чалга, като отправят поздрави към \"братята българи\".", "date": "2020.01.13", "title": "Нарекоха Джокович примитивен балкански шовинист"}
{"url": "https://offnews.bg/politika/boris-bonev-sreshtu-mrasnia-vazduh-kmetat-da-zabraniava-otoplenie-na-719310.html", "text": "Общинският съветник от Спаси София Борис Бонев внесе днес в Столичния общински съвет доклад, с който предлага промяна на Механизма с мерки срещу замърсяване на въздуха. “Предлагам намаляване на критериите за влизане в сила на различните мерки. В момента най-строгите мерки влизат при стойности на замърсяването от над 200 µg/m3, което е 4 пъти над пределните норми. Не съм съгласен да чакаме въздухът да стане отровен, за да реагираме. Затова и в моето предложение, максималната степен на замърсяване вече е 150 µg/m3 , което е в съответствие и с критериите на Световната здравна организация”, заяви общинският съветник Борис Бонев и допълни, че за първи път в механизма влиза и отчитането на замърсяването с още по-опасните ФПЧ2.5, които досега не бяха вземани предвид. “Предлагам промяна и на критериите за въвеждане на “Зелен билет”, така че да може да бъде въвеждан по-често и навременно, като мярка срещу замърсяването от трафика. Вместо да се налага да дишаме опасен въздух няколко поредни дни, “Зелен билет” ще може да се въвежда при прогноза за високи нива на ФПЧ или един ден на замърсяване над 100 µg/m3. За сравнение, в момента този праг е двойно по-висок - 200 µg/m3. Официалните данни показват, че въвеждането му струва на Общината едва 17 000 лв. Тази мярка ще привлече и повече пътници в градския транспорт и затова съм заложил и задължение ЦГМ да намали интервалите по основните линии в тези дни”, допълни Борис Бонев. В доклада си Борис Бонев предлага и отправянето на предписания от кмета на Столична община към директорите на училищата да прекратят всички активности на открито в дните с високи стойности на замърсяване на въздуха. “Целта е да се припомни на ръководствата, че децата са най-уязвими към респираторни заболявания и алергични реакции. С тази мярка се цели превенция за децата, но и успокоение за родителите им, че училището е взело всички необходими мерки за предпазването им.” - допълва Борис Бонев.", "date": "2020.01.13", "title": "Борис Бонев срещу мръсния въздух: Кметът да забранява отопление на твърдо гориво"}
{"url": "https://offnews.bg/politika/dps-s-popravki-v-zakona-za-nso-dogan-i-peevski-da-plashtat-za-darzhav-719355.html", "text": "Началникът на НСО да предлага имената на важните фигури под заплаха, а министърът на финансите да утвърди тарифа, по която застрашените от атентати и прочие негативни събития сами да си плащат охраната.Прогнозният ефект е двоен – хем затягане на финансовата дисциплина, хем добре охраняваните са живи и здрави.Това предвижда проектът на ДПС за промяна на Закона за НСО „в съответствие с поетия от председателя на ДПС Мустафа Карадайъ ангажимент относно охраната на почетния председател на ДПС д-р Ахмед Доган и депутата от ПГ на ДПС г-н Делян Пеевски“, съобщава партийният сайт.Законопроектът с предложените поправки е внесен днес от депутатите Мустафа Карадайъ, Делян Пеевски, Йордан Цонев и Хамид Хамид.В съобщението се посочва, че с въпросния законопроект се уреждат обществените отношения, регламентиращи реда и начина за охрана от Националната служба за охрана на кръга от лица, посочени в чл.22, ал.1, т. 2-4 от закона, а именно:Предвижда се тези лица, в случай, че са налице основания за осигуряване охраната им съгласно разпоредбите на закона, същите да заплащат охраната си по тарифа, утвърдена от министъра на финансите, по предложение на началника на НСО.Целта е охраната на тези лица да не е за сметка на бюджета на Националната служба за охрана, като по този начин ще се постигне значителна финансова дисциплина и ограничаване на разходите за охрана, без да се засегнат неприкосновеността и правата на охраняваното лице, гласят мотивите на вносителите.„Ако питате мен, ако президентът има правомощия върху Националната служба за охрана, Ахмед Доган и Делян Пеевски не трябва да бъдат охранявани от службата, не защото не са заплашени, а защото имат достатъчно финансов ресурс да си организират охрана“, заяви президентът Румен Радев неотдавна в интервю за Дарик радио. Според него кръгът на хората с държавна охрана трябва да бъде стеснен.Тогава той каза, че реално решенията кой да бъде охраняван от НСО /извън записаните в закона лица – президент, премиер и председател на парламента/, се взимат от МВР и ДАНС, а началникът на службата за охрана няма как да откаже. Президентът за пореден път подчерта, че е нужна и промяна в закона за НСО, тъй като в момента службата само формално е към него, но той може само да назначава ръководителя ѝ, без реално да има контрол върху нея.Сега излиза, че ДПС ще опита да узакони доста странно държавната охрана, за която самите потенциално застрашени ще си плащат от личния джоб, както биха се харчили за частни гардове. Но частните телохранители нямат еднакви правомощия с тези на НСО, разликата е огромна и вероятно това е мотивирало авторите на законопроекта.С бюджет от 44 млн. лева разполага НСО, за да бди върху целостта на почти 50 българи, важни за националната сигурност. А ето ДПС иска да спести на данъкоплатците тези пари, или поне това се опитва да покаже. Каква е конкретната опасност за живота на почетния председател на ДПС и на бележития законотворец Пеевски никой не казва – НСО отказва да отговори /сдружение БОЕЦ продължава да чака отговор на запитването си/, нито някой в партията може да я назове. През 2018 г. в отговор на въпроса на Валери Симеонов защо Доган е с охрана НСО посочи като причина наличието на \"застрашеност от чужда държава\".", "date": "2020.01.13", "title": "ДПС с поправки в закона за НСО: Доган и Пеевски да плащат за държавната охрана от джоба си"}
{"url": "https://offnews.bg/futbol/levski-privleche-niderlandetca-stajn-spierings-719326.html", "text": "Нидерландецът Стайн Спиерингс подписа днес договор с Левски, като контрактът на полузащитника е за период от 3 години.Халфът е роден на 12 март 1996 година в Алкмаар и е висок 187 сантиметра. Започва да тренира в местния АЗ.Пробива в първия тим и на 13 февруари 2015 година дебютира срещу ПСВ Айндховен. До края на сезона играе и при 4:1 над Екселсиор. След това е пратен под наем в Спарта Ротердам, където помага на отбора да спечели промоция за елита.На 7 януари 2019 година подписва договор с Ваалвайк, от където именно идва в Левски.\"ПФК Левски приветства с „добре дошъл“ Стайн Спиерингс и му пожелава здраве и много успехи със синята фланелка\", пише още официалният сайт на 26-кратните шампиони.", "date": "2020.01.13", "title": "Левски привлече нидерландеца Стайн Спиерингс"}
{"url": "https://offnews.bg/zdrave/feldsheri-petiat-kongres-na-bapzg-e-nelegitimen-719319.html", "text": "Фелдшерите обявиха 5-ия конгрес на Българската асоциация на професионалистите по здравни грижи (БАПЗГ) за нелегитимен и ще отстояват правото си на самостоятелна съсловна организация, се казва в декларация до форума. Позицията е трябвало да бъде представена на конгреса, но не е била предоставена такава възможност, посочват от Сдружението на медицинските фелдшери – лекарски асистенти.„Заявяваме, че за нас Петият конгрес на БАПЗГ е нелегитимен в съответствие с настоящия устав, поради нереално проведен избор на делегати, установено с анкета, инициирана от представители на съсловие медицински сестри, което определя като необективно представителството на професионалистите фелдшери/лекарски асистенти при вземането на важни решения на форума“, се посочва в декларацията.От сдружението изразяват притеснение от факта, че вече два дипломирани випуска лекарски асистенти започват да практикуват при неопределен статут и този проблем трябва да бъде решен според професионалната компетентност и ниво на подготовка на тези медицински специалисти.Фелдшерите настояват да бъде свикан извънреден конгрес при спазване на демократичните принципи за избор на делегати и реална представителност.„В случай, че БАПЗГ продължи да съществува като законова професионално-съсловна организация, трябва да се промени устава ѝ, а организацията да се реформира на конфедеративен принцип – всяка регулирана професия да се представлява от свое ръководство, което да работи за решаване проблемите на съответното съсловие и го представлява пред институциите, когато това е необходимо“, категорични са фелдшерите.", "date": "2020.01.13", "title": "Фелдшери: Петият конгрес на БАПЗГ е нелегитимен"}
{"url": "https://offnews.bg/zdrave/dve-druzhestva-se-sastezavat-za-stroezha-na-detskata-bolnitca-719320.html", "text": "Две дружества отговарят на изискванията по обществената поръчка за строеж на Национална детска болница, става ясно от публичното заседание, на което бяха отворени ценовите им предложения.До отваряне на офертите не е допуснато Обединение \"Здраве за децата на България\", в което участват \"Трейс Груп Холд\" АД; \"Смарт Билд Дигитал\" ЕООД; \"Монолит\" АД и \"Инжпроект\" ООД, тъй като в хода на процедурата от комисията е установено, че не отговаря на предварително обявените условия.Одобрените са две дружества:\"Детска болница - София\" (обединение между българската \"Климатроник\", мексиканската \"Иновасионес Техникас Ен Симентасион СА ДЕ СВ\" и испанската \"Проес Консулторес\"), което е дало оферта за 79.5 млн. лв. без ДДС. Техническата му оценка е 20 точки.Фаворит се очертава „Детско здраве“, в което участват: \"Главболгарстрой\" АД; \"ГБС- Пловдив\" АД и \"Главболгарстрой Интернешънъл\" АД, което предлага цена от 77.8 млн. лв. без ДДС, или 93.4 млн. лв., близка до максималната прогнозна цена от здравното министерство. Консорциумът \"Детско здраве\" е получил най-висока техническа оценка за изпълнение на заданието - 50 точки.До 10 дни министърът на здравеопазването ще излезе с решение за избор на изпълнител на обществената поръчка.Припомняме, че поръчката беше обявена през лятото на 2019 г., но се забави, тъй като Камарата на архитектите в България (КАБ) обжалва процедурата пред Комисията за защита на конкуренцията (КЗК). Тогава архитектите настояха като временна мярка КЗК да спре поръчката, докато жалбата им се разгледа по същество.През ноември тричленен състав на Върховния административен съд отхвърли жалбата на КАБ и търгът продължи.", "date": "2020.01.13", "title": "Две дружества се състезават за строежа на детската болница"}
{"url": "https://offnews.bg/kultura/nominatciite-za-oskarite-veche-sa-iasni-teo-ushev-ostana-izvan-tiah-719327.html", "text": "Американската филмова академия обяви номинираните за годишните награди Оскар за 2020-а.За съжаление, \"Физика на тъгата\" на Тео Ушев не попадна в номинираните за чуждоезиков филм. Неговият \"Физика на тъгата\" бе в краткия списък.С най-много номинации - 11, е \"Жокерът\". Сред отличниците е и \"Имало едно време с Холивуд\" на Куентин Тарантино с номинация за най-добър филм, режисьор, главна и поддържаща мъжка роля (Леонардо ди Каприо и Брад Пит).Ето кои са те в отделните категории:- \"1917\"- \"Ford v Ferrari\"- \"The Irishman\"- \"Jojo Rabbit\"- \"Joker\"- \"Little Women\"- \"Marriage Story\"- \"Once Upon a Time... in Hollywood\"- \"Parasite\"- Bong Joon-ho, \"Parasite\"- Тод Филипс, \"Joker\"- Сам Мендес, \"1917\"- Мартин Скорсезе, \"The Irishman\"- Куентин Тарантино, \"Once Upon a Time... in Hollywood\"- Синтия Ериво, \"Harriet\"- Saoirse Ronan, \"Little Women\"- Скарлет Йохансон, \"Marriage Story\"- Чарлийз Терон, \"Bombshell\"- Рене Зелуегър, \"Judy\"- Антонио Бандерас, \"Pain and Glory\"- Леонардо ди Каприо, \"Once Upon a Time... in Hollywood\"- Адам Драйвър, \"Marriage Story\"- Хоакин Финикс, \"Joker\"- Джонатан Прайс, \"The Two Popes\"- Лора Дерн, \"Marriage Story\"- Скарлет Йохансон, \"Jojo Rabbit\"- Флорънс Пю, \"Little Women\"- Марго Роби, \"Bombshell\"- Кейти Бейтс, \"Richard Jewell\"- Том Ханкс, \"A Beautiful Day in the Neighborhood\"- Ал Пачино, \"The Irishman\"- Джо Пеши, \"The Irishman\"- Брад Пит, \"Once Upon a Time... in Hollywood\"- Антъни Хопкинс, \"The Two Popes\"- \"Corpus Christi\" (Полша)- \"Honeyland\" (Северна Македония)- \"Les Miserables\" (Франция)- \"Pain and Glory\" (Испания)- \"Parasite\" (Южна Корея)", "date": "2020.01.13", "title": "Номинациите за Оскарите вече са ясни, Тео Ушев остана извън тях"}
{"url": "https://offnews.bg/sviat/avstralia-shte-otpusne-35-mln-dolara-za-vazstanoviavane-sled-pozharit-719325.html", "text": "Австралийското правителство ще отпусне около 35 млн. долара за възстановяване на дивата природа на континента след пожарите, както и за подкрепа на работата на учени, еколози и обществени организации.Това стана ясно от изявлението на Сюзан Лей, министър на опазването на околната среда на Австралия в социалната мрежа Туитър.Лей отбелязва, че половината от тези пари ще бъдат изразходвани за възраждане на засегнатите животински популации, включително и на коалите.Екоминистърът отбеляза, че в резултат на мащабните горски пожари, които избухнаха на източното и югоизточното крайбрежие на Австралия в средата на октомври, \"популацията на коали е пострадала толкова много, че тези животни могат да бъдат определени като застрашени\".В съвместното си изявление ръководителят на Министерството на околната среда и министерството на финансите допълват, че половината от средствата ще бъдат изпратени в национални резервати, болници и зоологически градини, участващи в програми за възстановяване на видовете. Останалите средства ще отидат в оперативното управление на службата на комисаря по застрашените видове.Мащабните горски пожари започнаха на източното крайбрежие на Австралия в средата на октомври миналата година, а огънят обхвана големи райони в югоизточната част на континента в щатите Нов Южен Уелс и Виктория, няколко региона на южното крайбрежие.Пожарите на континента унищожиха повече от 8,5 млн. хектара гора, около 3 хил. жилищни сгради и над 6 хил. административни и битови сгради.В резултат на пожарите са загинали 26 души, включително и петима пожарникар", "date": "2020.01.13", "title": "Австралия ще отпусне 35 млн. долара за възстановяване след пожарите"}
{"url": "https://offnews.bg/sviat/novo-ognishte-na-ptichi-grip-otkriha-v-polsha-719347.html", "text": "Ново огнище на птичи грип е регистрирано в Полша днес, съобщи Ройтерс, като цитира говорител на местните власти.6000 гъски ще бъдат унищожени. Щамът на вируса е подтип на високопатогенният H5N8, който е опасен и за човешкото здраве.Полша е най-големият производител на птици в Европа. . При предишното откриване на вируса в началото на годината, властите в Източна Полша съобщиха, че той е виновен за смъртта на най-малко 25 000 пуйки в птицеферма до границата с Украйна и Беларус. В Западна Полша заразените птици бяха 65 000.През декември м. г. в България бяха иззети 109 тона птиче месо от Полша, заразено със салмонелоза. По-късно стана ясно, че става въпрос за 500 тона и , за които БАБХ не е информирала обществото. В края на 2019 година отново бяха открити  с установено наличие на бактерии салмонела. ", "date": "2020.01.13", "title": "Ново огнище на птичи грип откриха в Полша"}
{"url": "https://offnews.bg/sviat/43-dushi-v-pakistan-i-afganistan-zaginaha-ot-snegove-i-navodnenia-719306.html", "text": "43 души от Пакистан и Афганистан са убити от снегове, наводнения и дъждове, съобщи \"Асошиейтед прес\". Най-големите човешки и материални щети са в провинцията Белуджистан, Пакистан, където загиналите са 25. Регионалната служба за гражданска защита съобщи, че през последните 24 часа в провинцията са загинали 14 души. Повечето от жертвите са вследствие на срутили се покриви на къщи заради натрупалия сняг. В провинция Пенджаб загиналите са 11. В Афганистан са загинали най-малко 18 души, сред които жени и деца, съобщиха местните власти. Много пътища са затворени заради сняг и опасност от лавини. Температурата в столицата Кабул е минус 15 градуса по Целзий. ", "date": "2020.01.13", "title": "43 души в Пакистан и Афганистан загинаха от снегове и наводнения"}
{"url": "https://offnews.bg/ikonomika/410-000-rabotni-mesta-v-germania-sa-pod-zaplaha-zaradi-elektromobilite-719308.html", "text": "Преминаването към електромобили може да доведе до съкращаване на 410 000 работни места в Германия до 2030 г., пише \"Ханделсблат\", позовавайки се на правителствени съветници.Изданието посочва, че само при производството на двигатели и трансмисии около 88 хил. работни места ще бъдат изложени на риск, като се позовава на доклад на Националната платформа за бъдещето на мобилността.Двигателите на електрическите автомобили са изработени от по-малко части и изискват по-малко поддръжка, отколкото двигателите с вътрешно горене, което ще доведе до уволнения, се казва в доклада.Според председателя на Националната платформа за бъдещето на мобилността Хенинг Кагерман производството на превозни средства ще бъде допълнително автоматизирано, което ще доведе до намаляване на сегашното ниво на работни места.През 2018 г. заетостта в автомобилната индустрия на Германия достигна 834 000 и е най-високото ниво от 1991 г. насам.Главният орган на автомобилната индустрия в Германия, който през декември предупреди за съкращения на работни места през 2020 г. поради спад в продажбите на автомобили в световен мащаб, и добави, че прогнозата на Националната платформа за бъдещето на мобилността се основава на \"нереалистичен и екстремен сценарий\".", "date": "2020.01.13", "title": "410 000 работни места в Германия са под заплаха заради електромобилите"}
{"url": "https://offnews.bg/analizi/iran-izmisli-savremennata-hibridna-vojna-a-putin-e-samo-slab-uchenik-719329.html", "text": "Иран води хибридна война в Близкия Изток. Не се заблуждавайте, че Путин е измислил хибридната война, в днешния й вид тя е изобретение на Иран. Кремъл е само слабият ученик, коментира известната руска журналистка Юлия Латинина в ефира на радио \"Ехото на Москва\".Кремъл не копира Сталин, Кремъл копира аятолах Хаменей и генерал Сюлеймани. В какво се състои иранската хибридна война? В това, че Иран, една бедна държава, си приписва величие чрез прокси войни и PR и създава шиитски опълчения из целия Близък Изток, финансира \"Хамас\", финансира \"Хизбула\". Стратегията е следната: да получиш власт в  страните, където има много шиити, тоест в Ирак, Сирия и Ливан, да стигнеш до море и в крайна сметка да обградиш Израел с шиитски опълчения. Архитектът и изпълнителят на тази стратегия беше генерал Сюлеймани - лидерът на \"Ал Кудс\". А \"Ал Кудс\" не е армия, това е паралелна квазидържавна структура, част от \"Ислямския революционен гвардейски корпус\", създадена още преди ислямските фанатици да контролират напълно армията, каза Юлия Латинина.\"Ислямският революционен гвардейски корпус\", както еничарите в Турция и ченгетата от службите за сигурност в Русия, се превърна в самоподдържаща се корумпирана система. В Русия му казваме \"басейн\". \"Басейнът\" е паралелен бюджет, който се пълни от отклонени пари от всякакви бюджетни сделки и после уж отива за Луганск, Донбас или катедралата в Солсбъри. А всъщност 90% от парите в \"басейна\" се крадат, заяви известната опозиционна журналистка.Тя коментира и иранските ракетни удари срещу американски бази в Ирак, нанесени миналата седмица:\"Изстреляха 15 ракети срещу американците, а за ориентация отмъкнаха чертежите от книгата на Казимир Семенович \"Artis magnae artilleriae\" - знаменит артилерийски учебник от 17 век. В Иран този учебник все още не е остарял. Ракетите не нанесоха щети. Но, както винаги, в хибридната война този жалък напън беше придружен от оглушителна PR атака. Иранците обявиха, че са убити 80 американци. И показаха страхотно видео от нападението, а част от видеото е заснето в Луганск в Украйна.\"Има още куп интересни детайли. Някой създал фалшив профил в Туитър на журналист от Haaretz и написал от негово име, че са убити 200 американци, че стотици ранени тайно са тайно отведени в Израел. Някой хакнал профила в Тиутър на кувейтска информационна агенция и написал, че веднага след нападението американците в паника бягат от Ирак, отбеляза Юлия Латинина.Някои режими толкова си приличат, че може да объркаш единия с другия - вижте случаите с украинския \"Боинг\" и малайзийския \"Боинг\". Въпреки че иранците се държаха по-разумно от нас и вместо да обясняват, изведнъж казаха  - иронизира Латинина.", "date": "2020.01.13", "title": "Иран измисли съвременната хибридна война. А Путин е само слаб ученик на аятолах Хаменей и генерал Сюлеймани"}
{"url": "https://offnews.bg/futbol/levski-potegli-za-sandanski-bez-edin-ot-asovete-719293.html", "text": "Tреньорът на Левски Петър Хубчев взе двама юноши на клуба в групата за първия подготвителен лагер в Сандански. Това са защитникът Костадин Илиев и нападателят Марин Петков. Нападателят Найджъл Робърта остана в София заради вирусна инфекция.\"Сините\" отпътуваха тази сутрин за южния град с група от 24 футболисти. Отборът ще остане в Сандански до 24 януари.ВРАТАРИ: Милан Миятович, Николай Михайлов, Петър Иванов;ЗАЩИТНИЦИ: Живко Миланов, Иван Горанов, Нуно Рейш, Янис Каргас, Деян Лозев, Костадин Илиев;ПОЛУЗАЩИТНИЦИ: Симеон Славчев, Мартин Райнов, Хали Тиам, Франко Мазурек, Фелипе Нашименто, Ивайло Найденов, Илия Юруков;НАПАДАТЕЛИ: Станислав Иванов, Паулиньо, Мартин Петков, Здравко Димитров, Насиру Мохамед, Дени Алар, Станислав Костов, Марин Петков;", "date": "2020.01.13", "title": "Левски потегли за Сандански без един от асовете"}
{"url": "https://offnews.bg/tenis/balgarkite-nauchiha-zhrebia-si-za-kvalifikatciite-v-melbarn-719296.html", "text": "В Мелбърн беше изтеглен жребият за квалификациите на Откритото първенство на Австралия по тенис. Пресявките на турнира от Големия шлем започват във вторник.При жените ще участват и три българки, които научиха съперничките си.Първата ни ракета Виктория Томова изкачи две места в ранглистата и е №144 от днес. Софиянката започва с мач срещу 176-ата в света индийка Анкита Раина.Изабелла Шиникова прогресира с пет позиции и вече 163-а. Тя стартира с мач срещу №215 Мая Хвалинска от Полша.Елица Костова, който е 194-а в ранглистата на WTA, ще играе в първи кръг срещу 169-ата британка Хариет Дарт.Водачка в схемата на квалификациите е печелилата турнира в София румънка Ана Богдан. За влизане в основната схема тенисистките трябва да запишат три победи.", "date": "2020.01.13", "title": "Българките научиха жребия си за квалификациите в Мелбърн"}
{"url": "https://offnews.bg/politika/dans-i-mvr-proveriavat-v-i-k-v-plovdiv-719294.html", "text": "Съвместна проверка на ДАНС и МВР тече във В и К - Пловдив, съобщи Агенция \"Фокус.Към момента проверката е установила, че водното дружество не стопанисва и не поддържа язовири. Изискана е информация за дейността на самото дружество, за собствеността, финансовото състояние и сключените договори. Извършени са проверки от различни органи и контролни институции.Служителите на териториалната дирекция на ДАНС и на отдел \"Охранителна полиция\" ще извършат огледи в 8 помпени станции. Пет от тях са в Пловдив, а останалите три са в градовете Раковски и Асеновград, както и в село Храбрино.Заради зачестилите проблеми, свързани с В и К-дружествата в страната и предвид, че подаването на питейна вода е дейност, свързана с националната сигурност, е разпоредено извършване на обстойни проверки съвместно с ТД ДАНС, съобщават от Областната дирекция на МВР.", "date": "2020.01.13", "title": "ДАНС и МВР проверяват В и К в Пловдив"}
{"url": "https://offnews.bg/futbol/ludogoretc-privleche-braziletc-s-germanski-pasport-719352.html", "text": "Лудогорец направи сериозен трансферен удар, след като привлече халфа на тима от Първа Бундеслига Падерборн Каули Оливейра Соуса, информира официалният сайт на клуба от Разград.В понеделник ръководствата на двата клуба финализираха преговорите, след което трансферът стана факт. Бразилецът с германски паспорт премина успешно медицинските изследвания и подписа договор с шампионите.В близките дни той ще се присъедини към Лудогорец на лагера в турския курорт Белек. Каули е първото ново попълнение на клуба през зимната пауза.През настоящия сезон Каули има 15 мача за Падерборн - 13 в Първа Бундеслига и 2 за Купата на Германия. Миналия сезон бразилския халф е играл за Дуисбург, за който е записал 31 мача с 4 гола и 3 асистенции.ВИЗИТКАТова е Каули Оливейра СоусаРоден на 15 септември 1995 г. в Порто Сегуро, БразилияПост: халф, крилоРъст: 172 см.Тегло: 68 кг.Юноша на КьолнПритежава германски паспортСЕЗОН ПО СЕЗОН2014/15 Фортуна Кьолн 28/22015/16 Фортуна Кьолн 22/62016/17 Фортуна Кьолн 33/52017/18 Дуисбург 27/62018/19 Дуисбург 28/42019 есен Падерборн 13/2", "date": "2020.01.13", "title": "Лудогорец привлече бразилец с германски паспорт"}
{"url": "https://offnews.bg/tenis/tenisistite-ni-belezhat-progres-v-svetovnata-ranglista-719291.html", "text": "Най-добрият ни тенисист Григор Димитров се изкачи с една позиция в световната ранглиста в сравнение с миналата седмица и вече е 19-ти с 1772 точки.Българинът ще участва в демо надпреварата Куйонг Класик, като част от подготовката му за турнира от Големия шлем Открито първенство на Австралия.Останалите ни тенисисти също отбелязаха прогрес в световната ранглиста след страхотното им представяне на турнира ATP Cup.Втора ракета на България Димитър Кузманов вече е под номер 345 със 110 точки. Пловдивчанинът прави скок със 72 места, след като постигна две победи срещу Стив Дарси и Александър Козбинов.№514 с 53 точки е Александър Лазаров, който бележи прогрес с три места в сравнение с миналата седмица. По-нататък в класацията са Алекс Донски - 564 с 43 (+2) и Адриан Андреев, който е на 653 позиция с 31 пункта (+5).При жените първата ракета на България Виктория Томова се изкачи с две места. 24-годишната софиянка вече е на 144-ата позиция с 408 точки.Австралийката Ашли Барти продължава да води в класирането на WTA със 7547 точки, пред Каролина Плишкова с 5940. На третото място се завърна Наоми Осака с 5496 пункта.", "date": "2020.01.13", "title": "Тенисистите ни бележат прогрес в световната ранглиста"}
{"url": "https://offnews.bg/politika/kmetat-na-mladost-prizova-na-bunt-sreshtu-biudzheta-na-sofia-niamalo-719324.html", "text": "В капиталовата програма на Столична община за 2020 г. няма предвидени средства за решаване на нито един проблем в район \"Младост\". За това алармира независимият кмет на района Стефан Стефанов, избран с подкрепата на БСП, на страницата си във фейсбук. Нека да видят в СО и СОС, че „Младост” има проблеми и той иска те да бъдат решавани, а не игнорирани за пореден път, зове още кметът Стефан Стефанов. В капиталовата програма, както можете да видите, район „Младост” присъства в едно перо за предстоящите разходи – реконструкция и изграждане на улица в кв. Полигон и в индустриалната зона в НПЗ Изток. Но няма предвиден и лев за приоритетни, належащи ремонти на ключови улици, пробиви, изграждане на тротоари, осветление, ремонти на детски площадки, проектиране, озеленяване, строеж на нови детски учебни заведения, поне проектиране на нов парк, изграждане на ключов булевард, който да отпуши трафика в квартала ни..., обяснява кметът на района. Ремонтите на улици, детски площадки и т.н. обаче не са част от капиталовата програма, парите се отпускат за текущи ремонти, по информация от районните кметове. В бюджета на София има предвидени 50 милиона лева за ремонти в столичните райони.  ", "date": "2020.01.13", "title": "Кметът на Младост призова на бунт срещу бюджета на София, нямало пари за района"}
{"url": "https://offnews.bg/sviat/iranski-sili-za-sigurnost-streliali-s-bojni-kurshumi-i-salzotvoren-gaz-719289.html", "text": "Ирански сили за сигурност са използвали не само сълзотворен газ, но и са стреляли с куршуми, за да разпръснат демонстрантите, протестирали снощи срещу властите в Иран, които след тридневно отричане признаха, че са свалили украински пътнически самолет. След удара, извършен погрешка от военните на 8 януари, самолетът се разби и всички 176 души - повечето ирански, но също канадски, украински, британски, германски, шведски граждани - на борда загинаха.Твърдението за използване на бойни куршуми и сълзотворен газ през вчерашния втори ден на протести в Иран е на базирания в Ню Йорк Център за човешки права в Иран, който разпространи видео, излъчено от агенция AP, която преди това потвърди автентичността му. То е заснето край главния площад \"Азади\" (\"Свобода\") в столицата Техеран в неделя през нощта.На кадрите се виждат бягащи демонстранти, сред които падат кутии със сълзотворен газ. Хората кашлят и се разпръскват в опит да избегнат изпаренията. Жена пищи на фарси: \"Те стрелят със сълзотворен газ по хората! Площад \"Азади\". Смърт на диктатора!\".Друго видео показва жена, която носят, а на земята може да се видят следи от кръв. Хората около нея крещят, че е била простреляна от куршум в крака.\"О, Боже мой! Тя не спира да кърви!\" - извиква един. Чува се друг глас: \"Превържете го!\". Снимки и видео от инцидента показват локви кръв на тротоара.Ръководителят на полицията в Техеран ген. Хосеин Рахими по-късно отрече полицаите му да са открили огън по хората.\"Полицията се отнесе към хората, които се събраха, с търпение и толерантност\" - казва Рахими, цитиран от ирански медии. \"Полицията не е стреляла по множеството, тъй като толерантността и сдържаността са на дневен ред за полицейските сили в столицата\" - твърди той.За снощните протести бяха изпратени униформени и цивилни полицаи, а на една ръка разстояние от тях бяха служители от силите за сигурност.Полицаи от службата за борба с безредиците с униформи и черни каски бяха струпани преди протестите в неделя на ключови места в Техеран. Членове на Революционната гвардия патрулираха на мотори. Цивилни полицаи също бяха на крак. Хората минаваха край тях забили погледи в земята, за да не привличат вниманието към себе си.Гвардейците не за първи път са обвинявани, че стрелят срещу протестиращи по време на протести. Същото се случи и през ноември, когато избухнаха протести заради шоковото увеличение на цените на бензина. Тогава бяха убити повече от 300 души.Ирански военни свалих украинския самолет погрешка, малко след като извършиха удари по две американски бази в Ирак в отговор на убийството на високопоставения генерал Касем Сюлеймани. Генералът бе убит на 3 януари на летището в Багдад по заповед на американския президент Доналд Тръмп.", "date": "2020.01.13", "title": "Ирански сили за сигурност стреляли с бойни куршуми и сълзотворен газ по протестиращи (видео)"}
{"url": "https://offnews.bg/nashite-avtori/stado-i-glutnitca-719297.html", "text": "Homo homini lupus est. Човек за човека е вълк, казали още древните хора, а Ромул и Рем били откърмени от вълчица според легендата и статуята, но може да е била проститутка, lupa, или жрица на богинята на вълците, а баща им бил самият Марс, преобразил се също на вълк, който изнасилил майка им Рея. Двамата братя какви били един за друг, чудя се – братя или вълци? Понеже от легендата не става много ясно. Рем просто бил умрял след едно пререкание с Ромул. И не можем да обвиним Ромул в братоубийство. Често ще възникват такива съмнения, такава е материята. Такъв е материалът. Рим се разраснал бързо, понеже дал убежище на престъпници от всякакъв ранг. А престъпниците са хора с хищнически характер, не с овчи. Този град, изпълнен с най-пъстра сган, станал столица на империята, в която се родил и Христос. Човек за човека е брат, казал Той, но съм виждал неведнъж хищници и в Църквата. Тези, дето си обличат овчите кожи, за да влязат в храма, са най-коварните. Другите поне не се крият.За да откриваш хищниците, трябва да разбираш престъпното мислене. В най-дивите години, малко след изгубването на Студената война, познавах мнозина престъпници, с някои даже бяхме в една компания. Някои са си престъпници до ден-днешен. Не мога да кажа, че сме приятели, защото те имат единствено интереси, не и нормални емоции. Наясно съм с функционирането на мозъка им. Те са лишени от един основен модул и това често им дава предимство. Нямат морал, съвест и не разбират какво е това. Обаче схващат света и неговите принципи много по-трезво, по-цинично и рационално, което им помага да израстват в политиката и бизнеса. Нали си спомняте мутренския надпис „добрите момчета отиват в рая, лошите – където си поискат“. Твърдението, разбира се, е погрешно, но онагледява принципа на лукавия, дявола, беса, звяра, хищника, както искате го назовете – за злото няма „ограничения“, макар това разбиране да се превръща в една жестока и непреодолима граница само по себе си. Дяволът може да използва всички инструменти за целите си, а Бог само един – любовта.В първи сезон на сериала „Фарго“ главният антагонист пита един полицай защо човешкото око разпознава много повече нюанси на зеленото отколкото на останалите цветове. Отговорът е, че когато човекът още е живял в първобитното общество, в природата, е трябвало постоянно да бъде нащрек, да внимава заради заплахата от хищници, затова зрението се е развило по такъв начин, че да различава всяко помръдване сред листата и тревите. Полицаят накрая избра да не бъде жертва. Хищник се раждаш. Затова родените нехищници не разбират хищниците, няма го заложено в умовете им. Затова трябваше да разяснявам на жена ми и последния разказ за схемичките, в нейното съзнание такъв сюжет е невъзможен. Поради това и безинтересен. Докато в съзнанието на хищниците си е съвсем реалистичен. Това са два отделни самостоятелни свята. Опитвам се да обясня на нехищниците, че светът на хищниците съществува, че живеем в него, има си определени закони и ако искаме да оцелеем, трябва да ги познаваме. Не призовавам да станем хищници. Това и не е възможно. Само ми се иска да спрем да бъдем жертви. Да спрем да бъдем тяхна храна. Има варианти. Не сме обречени.Божият човек върши всичко в живота си от любов. Той е милосърден, трудолюбив, готов да се пожертва. Няма значение дали е вярващ или невярващ. Няма значение дали ходи на църква в неделя и „изтърпява“ Литургията докрай. Вярата и молитвата доближават човека до Създателя, но същият Създател го е създал свободен и му е вменил едно основно задължение – да не лицемерничи. Може на думи да си много вярващ, но да те движи единствено интересът. И това е нивото на мотивацията – кое те кара да живееш на този свят – интересът или любовта. (Думата „любов“ да се разбира единствено в библейския смисъл.) Хората, задвижвани единствено от интерес или страст, са наричани психопати – с болни души. Но малко или много всички боледуваме душевно. Колкото повече сме на страната на вълците, толкова по-болни сме.В момента с деветокласниците учим Балзак. Той нарича героя си дядо Горио „здраво животно“. Ако не е бил „животно“, едва ли е щял да забогатее в годините след Революцията. А друг герой на писателя, чичо Гранде, се облагодетелства с евтини имоти по същото това време „по законен път, макар и не съвсем законно“. Хищници и жертви. Глутници и стада. Днешните гербаджийски схемички са измислени много отдавна и са описани в литературата. Това е едно от предимствата на изкуството – можеш да усетиш истинския дух на времето. Човекът, движен от мании, страсти и интереси, е само животно и в един момент престава съвсем да бъде човек. Загубва цялото си богоподобие. А как се появява и запазва човещината казва друг един французин, пилот, участвал в голямото зверство на хората – опитомяването (тоест преминаването от звяр към човек) е въпрос на саможертва. Да действаш безкористно.", "date": "2020.01.13", "title": "Стадо и глутница"}
{"url": "https://offnews.bg/sviat/dvoretcat-kazva-tezhkata-si-duma-za-megan-i-hari-dnes-719290.html", "text": "Херцогинята на Съсекс Меган Маркъл е твърдо решена да се отдели от британското кралско семейство, но принц Хари би се почувствал \"разбит\", акос е наложи да отреже връзките с фамилията, пише престижният британски в. \"Таймс\" по повод ключовата среща в двореца Сандрингам днес.Там членовете на кралското семейство се събират, за да обсъдят в спешен порядък как ще се случи раздялата на Хари и Меган с кралските им задължения.Знае се, че самата херцогиня е в Канада с осеммесечния си син Арчи и ще се включи в разговора по телефона.Това ще е първото събиране на Уиндзорите след като Меган и Хари съобщиха, че се разделят с активните си задължения на кралски особи и ще заминат за Северна Америка, за да опитат да живеят финансово независимо. Съобщено бе, че новината е изненадала Бъкингам и дори кралица Елизабет Втора и я е \"натъжила\".Според медиите на срещата ще присъстват кралицата, принц Чарлз и принцовете Уилям и Хари. Кралицата настоявала решение да бъде намерено в рамките на дни, без да се проточва. На срещата те трябва да изяснят как ще бъде прекратена кралската издръжка на херцозите, ще запазят ли те титлите си, дали в бъдеще ще поемат ангажименти като членове на семейството и какви и кой ще плаща за тяхната охрана. В момента издръжката им се поена от т.нар. Суверенен фонд. Той е финансиран с данъкоплатците, за да може кралицата да изпълнява публичните си задължения. Допитвания до граждани, излъчени в британски медии, показаха, че повечето хора подкрепят решението на Меган и Хари да заживеят самостоятелен живот. В същото време обществеността смята, че ако нямат кралски ангажименти, двамата не бива да бъдат финансирани с публични средства.Междувременно, принцовете Уилям и Хари опровергаха публикация в \"Таймс\", според която между двамата има силно напрежение, а по-големият брат \"тормозел\" по-малкия с отношението си. Принцовете нарекоха тази информация фалшива и обидна.", "date": "2020.01.13", "title": "Дворецът казва тежката си дума за Меган и Хари днес"}
{"url": "https://offnews.bg/zdrave/otslabvaneto-na-ezika-spira-harkaneto-719299.html", "text": "Загубата на излишна мазнина на езика, вследствие на отслабване, помага в лечението на сънна апнея. До този извод са достигнали учени от Пенсилвания, цитирани от Medik Forum.Новото изследване показва, че силното хъркане може да е предизвикано от натрупването на мазнини в езика. Учените отдавна са установили, че загубата на тегло помага в лечението на обструктивната апнея, но сега имат доказани предположения за това как точно се случва.Оказва се, че симптомите при хората с това заболяване намаляват при редуцирането на мазнини от най-неочаквана част от тялото, каквато е езикът. Изводите на експертите могат да послужат за разработването на нови ефективни методи за лечение на апнеята, от която страдат милиони хора по света.„Повечето клиницисти и дори експерти, които изследват апнеята, никога не са обръщали внимание на езика при лечение на това разстройство – казва д-р Ричард Шваб, началник на отделението по сомнология в Университета на Пенсилвания. – Обикновено всички се фокусират върху дебелината на шията. Сега ние знаем, че мазнините в езика са рисков фактор и симптомите на сънната апнея се подобряват, когато нивото на тези мазнини се понижава. Открихме ново уникално терапевтично направление, което по-рано не съществуваше.“В бъдеще рискът от сънна апнея, както и диагностиката, му могат да се прогнозират при отчитане на дебелината на езика.В дългосрочна перспектива сънната апнея се свързва с редица хронични заболявания, включително повишено кръвно налягане, сърдечни болести, диабет тип 2, инсулт и депресия. Резултатите от изследването са публикувани в American Journal of Respiratory and Critical Care Medicine.", "date": "2020.01.13", "title": "Отслабването на езика спира хъркането"}
{"url": "https://offnews.bg/112/vzrivat-vav-varna-otkriha-ostanki-ot-vtora-zhertva-7-sa-v-bolnitca-719295.html", "text": "Има и втора жертва на взрива и последвалия пожар в жилищен блок във Варна тази сутрин. 18 души са били отведени в токсикология. В болници са четири жени и три деца. Напълно са унищожени два апартамента, трети е с големи щети. На практика третият етаж е почти унищожен. Все още не е ясно дали блокът е годен за обитаване. Всички живущи в него са евакуирани.Това стана ясно на брифинг, който дадоха окръжният прокурор Красимир Конов, директорът на Областната дирекция на МВР старши комисар Даниел Пашов и кметът Иван Портних, съобщава БНР.Образувано е досъдебно производство. Ще се разбере какво е било взривното вещество, когато се направи проба след започването на огледа, който ще продължи 4-5 часа, казаха от МВР.Взривил се е апартаментът на 4-ия етаж на 67-годишният бивш служител на МВР Веселин Димитров. В жилището са намерени човешки останки. Все още не може да каже коя е жертвата. Втората загинала е 53-годишна жена на име Марияна, която живеела в съседство с Веселин. От вълната се срутила вътрешна стена на жилището ѝ и вероятно това я е убило.Според съседи взривовете са били два, а не един.Снощи някои от тях забелязали, че мъжът изнася багажа си от апартамента, собственост на жената, с която живеел на семейни начала - пише moreto.net. Срещу него преди седмица била издадена ограничителна заповед заради домашно насилие. Мъжът е бил военен, след това е работил в полицията, откъдето е бил дисциплинарно уволнен през 1995 г. за корупция. Той е обявен за издирване от ОД на МВР. Във връзка с ограничителната заповед срещу мъжа жената е била настанена в кризисен център.Прозорците на съседните апартаменти са изцяло опушени и избити.Жилището се намира във вход 3 на бл. 302 на кв. \"Владислав Варненчик\" във Варна. 18 души от блока са били отведени в токсикология. Няма опасност за живота на настанените в две болници. В тежко състояние е жена на 82 г.Пострадалите семейства ще бъдат настанени другаде, след което ще се провери конструкцията на сградата, каза кметът Портних.“Имаме готовност за настаняване на семействата, които имат нужда. До момента едно е проявило желание. Проследяваме и хората, които в момента са в болница, след като излязат от там какви нужди ще имат. И непосредствено след отдимяването на сградата ще бъде възложена и конструктивна експертиза“.", "date": "2020.01.13", "title": "Взривът във Варна: откриха останки от втора жертва, 7 са в болница, проверяват годен ли е блокът за обитаване"}
{"url": "https://offnews.bg/politika/bsp-shte-sezira-prokuraturata-za-iztochvane-na-zdravnata-kasa-719304.html", "text": "БСП ще сезира прокуратурата за източване на зравната каса и ще проверка в Министерството на здравеопазването във връзка с твърденията на шефа на НЗОК в оставка д-р Дечо Дечев, \"защото според нас е налице организирана, координирана и извършвана с административна протекция кражба на здравните осигуровки на българските граждани\", обяви Драгомир Стойнев, зам.-председател на ПГ на \"БСП за България. Стойнев разказа, че в събота д-р Дечев е разкрил как се управлява здравната ни система при кабинета \"Борисов 3\" и къде отиват парите на българските граждани.\"Д-р Дечев обясни, че има организирана система за отчитане на дейности, които са били в по-малък обем или въобще не са извършвани. Също така, той поясни, че за едно лекарство за частна болница се плаща 7 пъти по-висока цена, отколкото за държавна или общинска болница - ако едно лекарство е 150 лева за държавна или общинска болница, за частна болница цената изведнъж незнайно по каква причина скача 7 пъти и струва 1500 лева. Ние знаем причината – да се източва здравната каса”, съобщи още Драгомир Стойнев.Той коментира, че това се случва заради лобистките текстове, вкарани от парламентарната група на ГЕРБ, които узаконяват тази кражба на гърба на българските граждани. „Всичко това можеше да бъде избегнато, ако през 2018 г. вотът на недоверие на левицата на тема здравеопазване бе приет. Още тогава сигнализирахме за тези проблеми”, подчерта Стойнев.„Това правителство вече има наименование- правителство на източването. Източване на язовири, източване на здравната каса. Няма система, която да функционира нормално. Институциите са пропити от некомпетентност и от всичко това страдат българските граждани”, каза социалистът. Стойнев припомни предложението на БСП държавните и общински болници да не бъдат търговски дружества, за да може всички български граждани да имат достъп до качествено здравеопазване и за да се спре източването за НЗОК.\"От самото начало БСП поставя всички въпроси, засегнати в интервюто на управителя на НЗОК, и във връзка с тях беше и внесеният преди няколко месеца вот на недоверие. Реформите, които се обещаваха в сферата на здравеопазването, моделът на управление и финансиране, електронната здравна система, както и търговете за продажба на медикаменти - нищо от това не е изпълнено вече три години и на практика ние стоим на едно място с едни и същи проблеми, независимо, че се увеличават всяко година вноските и обществените средства за здравеопазване\". Това заяви депутатът проф. Георги Михайлов.По негови думи БСП от край време предлага регионализация на здравеопазването, тъй като Европейската комисия отчита, че смъртността от най-социалнозначимите заболявания у нас е заради това, че 80% от болниците в страната се намират в 4 града в България. \"Регионалният принцип на развитие на здравеопазването е изключително важен, за да може всеки български гражданин в определения час да получи точната диагноза и точното лечение. Ние сме на първо място в ЕС по смъртност от т.нар. ранна предотвратима смърт\", каза още проф. Михайлов.\"Специалистите по здравни грижи и медицинските сестри бяха лъгани нееднократно- това се споменава и в думите на Дечо Дечев\", д-р Десислав Тасков. Според него в средно голяма европейска държава, в 21-ви век, да бъдеш адекватно лекуван само когато имаш социална възможност, е крайно шокиращо.\"Балонът се пука, не можем да продължим повече така. Трябва да отменим този модел на финансиране. Не можем да говорим за влизане на търговски и застрахователни дружества, когато 5 милиарда лева излизат от джоба на всеки един от нас. Не може българинът да трябва да бърка по-дълбоко в джоба си, а да не могат да се остойностят здравните услуги за него. Болниците, държавните и общинските обществени заведения не трябва да бъдат търговски дружества\", допълни докторт.", "date": "2020.01.13", "title": "БСП ще сезира прокуратурата за източване на здравната каса"}
{"url": "https://offnews.bg/obshtestvo/dnes-shte-e-slanchevo-i-toplo-za-ianuari-719273.html", "text": "Днес ще бъде предимно слънчево, на места в низините и по поречието на Дунав ще е с ниска облачност или мъгла, показва прогнозата за времето на НИМХ.В повечето райони ще е почти тихо, в Източна България със слаб до умерен югозападен вятър. Преобладаващите максимални температури ще са между 4° и 9°, по-ниски в районите с трайна мъгла.В планините ще бъде слънчево. Ще духа слаб до умерен западен, по най-високите върхове юг-югоизточен вятър. Ще се затопли и максималната температура на височина 1200 метра ще е около 6°, на 2000 метра – около 1°.Над Черноморието ще преобладава слънчево време. Ще духа слаб до умерен югозападен вятър. Максималните температури ще са между 6 и 9°.Температурата на морската вода е около 8°. Вълнението на морето ще е 1-2 бала.", "date": "2020.01.13", "title": "Днес ще е слънчево и топло за януари"}
{"url": "https://offnews.bg/112/izvarshiteliat-na-ubijstvoto-v-galiche-imal-i-drugi-prisadi-719298.html", "text": "Ивършителят на убийството на 18-годишната Андреа от село Галиче е имал и други присъди, стана ясно от думите на вътрешния министър Младен Маринов на специален брифинг във Враца.Маринов обясни, че убийството е много жестоко \"по подбуди, които по-скоро са присъщи на животни, а не на хората. Те са на много ниско ниво на човешките потребности”. Важното в случая обаче било, че полицията много бързо е разкрила извършителя.„Надявам се този път да бъде за по-дълго в затвора\", допълни вътрешният министър.„Проведохме среща с обществеността в махалата, хората са силно обострени срещу извършителя и семейството му. Това, което предприемаме оттук нататък – там ще продължи полицейското присъствие, за да се предотвратят подобни инциденти. Кметът ни увери, че се работи по въвеждане на видеонаблюдение”, обясни още Маринов с уточнението, че засилено полицейското присъствие ще има в целия район.Окръжният прокурор Десислав Начков обясни, че престъплението е извършено около 01:00 часа на 11 януари. Заподозреният Аксел вечерял при баба си, която живее на същата улица, на която и убитата Андреа. После младежът излязъл и минал покрай дома на момичето, което отдавна харесвал. Забелязал, че в стаята й свети. Портата на двора била отворена. Вратата към дома обаче била заключена.„Нападателят видял, че Андреа спи и решил да влезе в дома през друг вход. Той взел метална пръчка, за да сплаши момичето. Влязъл в дома й през отворен прозорец на мазето”, съобщи Начков.Момичето се сбудило и започнало да крещи и Аксел я ударил с металната пръчка по лявото слепоочие. Тя паднала, а обвиняемият започнал да я души, докато престанала да проявява признаци на живот. Тогава я изнасилил. За по-сигурно наръгал момичето с кухненски нож, обясни Начков.„След това той видял мокри кърпи, които използвал, за да избърше ръцете си и ножа. Видял и портмоне на пострадалата. В него имало около 250 лв. Той го взел със себе си, както й увитият в мокрите кърпи нож и напуснал местопроизшествието по същия път, по който дошъл. Пътьом изхвърлил ножа, вкъщи преброил парите в портмонето, което изхвърлил в кладенеца в двора. С парите Аксел си купил маратонки, ръкавици и тонколона от магазин в селото. А в Бяла Слатина си купил таблет.Според прокуратурата момичето е починало от кръвозагуба, а не от душенето.Аксел е привлечен като обвиняем и е задържан за 72 часа. Ще му бъде поискана постоянна мярка за неотклонение „Задържане под стража”.Прокурор Начков съобщи още, че ще му бъде повдигнато обвинение за убийство, извършено по особено жесток начин и с цел да бъде улеснено или прикрито друго престъпление. За такова деяние се предвижда най-тежкото наказание – доживотен затвор без право на замяна. Обвиняемият обаче засега е непълнолетен. Ще навърши пълнолетие през октомври. Според Наказателния кодекс наказанието се редуцира от 5 до 12 г., като 12 г. е максималното наказание.Според главния прокурор Иван Гешев профилът на извършителя от село Галиче е подобен на този на извършителя в село Сотиря и на извършителя на убийството в Русе. \"Той е необразован, непълнолетен социопат\", обобщи Гешев.Гешев посочи, че е време да се подобри координацията между прокуратурата, местната власт и МВР и да се предприемат съответните законови мерки тези лица да не са на свобода, за да не се стигне до такива трагедии.„Това лице, което е с мярка за задържане за 72 часа, е осъждано в изпитателен срок, макар и непълнолетно. Ако бяхме по-добре координирани, каквато е отговорността на институциите, можеше да не се стигне до този трагичен край. Трябва да бъде ясно казано, че в голямата си част съдебната власт се намесва, когато нещо вече се случило и престъплението е извършено. Превантивната роля е изключително важна. Тук своята роля има МВР, за което прокуратурата може да помогне. Ще създадем тази организация в най-кратко време. Ще бъдат дадени указания на съответните окръжни прокуратури да подобрят взаимодействията си с областните дирекции на вътрешните работи\", каза Гешев. ", "date": "2020.01.13", "title": "Извършителят на убийството в Галиче имал и други присъди"}
{"url": "https://offnews.bg/futbol/kapitanat-na-botev-plovdiv-podnovi-dogovora-si-719307.html", "text": "Ботев Пловдив удължи договора на капитана Лъчезар Балтанов. Настоящият контракт на \"жълто-черния\" ас изтичаше през лятото на 2020 година.Новият договор на полузащитника е до 30.06.2022 година.Междувременно звездата на Ботев (Пд) Тодор Неделев спечели убедително приза за Футболист №1 в Първа лига за месец декември според InStat Index.Класацията се прави за втори пореден сезон от Асоциацията на българските футболисти (АБФ), в сътрудничество с ИНСТАТ - една от най-големите компании за футболни анализи и статистика.Халфът на „канарчетата“ събра индекс на ИНСТАТ 373,67 и за втори път печели наградата след февруари 2019 година.Любопитен факт е, че втори след Неделев в класацията е неговият млад съотборник Станислав Шопов, който има индекс 306,67. Призовата тройка допълва халфът на Левски Паулиньо с 297,33 ИНСТАТ индекс.Припомняме, че за победител се обявява играчът с най-висок InStat Index, който се определя чрез формула на основа действията на футболиста - голове, асистенции, точност на подавания, успешни единоборства и други показатели.Процентът на успешни действия увеличава индекса, като върху него оказва влияние и нивото на опонента в мача.", "date": "2020.01.13", "title": "Капитанът на Ботев Пловдив поднови договора си"}
{"url": "https://offnews.bg/112/zhena-zagina-pri-eksplozia-v-zhilishten-blok-vav-varna-3-detca-sa-obg-719274.html", "text": "Една жена е загинала при експлозия в жилищен блок в квартал \"Владислав Варненчик\" във Варна, съобщи началникът на полицията в крайморския град комисар Даниел Пашов. При инцидента има и ранени.От болница „Света Марина“ съобщиха, че към 6 ч тази сутрин при тях са постъпили три деца – момиченце на 4 г. и момчета на 12 и 17 години - заради обгазяване в близост до жилищата им. Децата са настанени в болницата и са в стабилно състояние, в съзнание и без опасност за живота. Ще останат за наблюдение 48 часа. С тях е постъпила и жена, която е прегледана и е в добро общо състояние.След взрива е избухнал и пожар, който вече е овладян.Живеещите в блока са евакуирани, съобщи комисар Даниел Пашов.Изяснява се дали причината за взрива е неизправна газова бутилка, съобщи БНР.", "date": "2020.01.13", "title": "Жена загина при експлозия в жилищен блок във Варна, 3 деца са обгазени"}
{"url": "https://offnews.bg/kultura/142-godini-ot-rozhdenieto-na-iavorov-chestvaniata-v-chirpan-zapochvat-719179.html", "text": "На тази дата преди 142 години е роден Пейо Яворов. Януарските Яворови дни се откриват за 52-и път в родния град на поета Чирпан. Три премиери, научна конференция на тема \"Яворов и Златорог\", изложба и два конкурса са сред включените в програмата събития.В 17 часа зам.-председателят на фондация „Яворов“ Георги Зъбчев ще запали огъня на Яворов, който ще бъде пренесен от шест талантливи чирпански деца до едноименния парк, в който се издига паметникът на поета.Час по-късно започва тържествената Яворова вечер във Военен клуб Чирпан и премиерата на книгата „Непознатият Яворов“ на доц. д-р на историческите науки Милкана Бошнакова. В книгата е включен новооткритият архив на поета - 4 писма, 4 разписки, 3 стихотворения и 9 требвания. \"Непознатият Яворов\" разказва за този момент от живота на Яворов, когато той за втори път отива да се бори за освобождението на Македония. Всички документи са ясно датирани - октомври 1912 г.Най-ценното в книгата са вероятно последните писани от Яворов стихотворения, с изключителна литературна стойност, представляващи своеобразна равносметка на живота му:И паднах сякаш поразен от гръм -зарових плачещо лице в земятаи чух със сетни сили чуден звън -звънът на бойната тръба и на войната...И тук ще стана бучка пръст,но пак ще съм в теб, Родино!Дори и да не турят кръст,ти, майко, пак ще помниш мойто име!Мирела Иванова, Виолета Христова, Ана Цанкова, Костадин Филипов и македонският поет Михайло Свидерски ще участват в поетичното четене.Общо 230 ученици от цялата страна участват в тазгодишното издание на националния конкурс \"Недорисуван свят\", който се провежда в памет на Василия Стоилова, потомка на Яворов. Сто са творбите, които участват в националния литературен конкурс \"И ти си в мене - ти, родино моя\".", "date": "2020.01.13", "title": "142 години от рождението на Яворов: Честванията в Чирпан започват с премиера на новооткритите стихове на поета"}
{"url": "https://offnews.bg/politika/liderat-na-dsb-borisov-e-naredil-aresta-na-neno-dimov-719300.html", "text": "Нено Димов напусна ДСБ, след това мина през други политически сили. В някакъв смисъл той е жертва на своя кариеризъм. В желанието си непременно да бъде във властта, да бъде министър, той се превърна в жертва на този, който го е назначил. Това заяви лидерът на ДСБ Атанас Атанасов по бТВ. По думите му до ареста на министъра на околната среда и водите се стигнало след решение на премиера.\"Нено Димов беше задържан от изпълнителната власт, от началника си - Бойко Борисов. Борисов е разпоредил неговия арест и това искам да се каже директно. Прокуратурата е действала в случая като \"помогни на другарчето си\", категоричен е Атанасов. Според лидера на ДСБ жителите на Перник са станали жертва на двата вида избори миналата година – за Европейски парламент и за местна власт. \"Проблемът с безводието е замитан, за да не повлияе на изборните резултати\", каза още Атанасов. ", "date": "2020.01.13", "title": "Лидерът на ДСБ: Борисов е наредил ареста на Нено Димов"}
{"url": "https://offnews.bg/sviat/kanada-shte-tarsi-spravedlivost-za-zhertvite-na-svalenia-ukrainski-sam-719282.html", "text": "Канадският премиер Джъстин Трюдо обеща да търси справедливост за жертвите и отговорност от виновните за свалянето на украински пътнически самолет в Иран, при което загинаха всички 176 души на борда, сред които десетки граждани на Канада, предаде БТА.\"Няма да спрем, докато бъде въздадена справедливост\", обяви Трюдо пред 1700 души на бдение в баскетболна зала към университета в Едмънтън - град, в който са живеели 13 от 57-те загинали при падането на самолета канадци.Видимо развълнуван, канадският премиер се обърна към семействата на жертвите, че не са сами. \"Цялата страна е с вас, тази вечер, утре и през годините занапред\", подчерта той.След като първоначално отричаше, Иран призна, че е свалил по погрешка украинския самолет в сряда рано сутринта - броени часове след като нанесе ракетни удари по военни бази в Ирак с американски войници. Повечето от загиналите канадци са били от ирански произход.Трюдо поиска Канада да участва в разследването на свалянето на самолета.По-рано вчера около 2000 души се събраха в университетска аудитория в Торонто, за да отдадат почит на жертвите.\"Нищо никога няма да замени тези преждевременно прекъснати блестящи животи. Винаги ще носим тези белези\", каза, ридаейки, канадският вицепремиер Кристия Фрийланд.Иран междувременно е издал визи на осем канадски служители, които да се включат в разследването на свалянето на самолета. Очаква се повечето от хората от екипа да пристигнат в Техеран още днес, съобщи канадският министър на външните работи Франсоа-Филип Шампан, цитиран от Ройтерс.", "date": "2020.01.13", "title": "Канада ще търси справедливост за жертвите на сваления украински самолет"}
{"url": "https://offnews.bg/futbol/beroe-niama-da-privlicha-nikolaj-bodurov-719277.html", "text": "Старши треньорът на Берое Димитър Димитров-Херо заяви, че очаква чуждестранни футболисти на проби по време на лагера в Турция.Заралии тръгват за Истанбул в сряда вечерта с автобус, а оттам ще хванат полет за Анталия. Лагерът в югоизточната ни съседка започва от 16 януари.\"Сега за няколко дни няма смисъл да идват играчи. Чакаме няколко чужденци на проби в Турция\", сподели Херо пред \"Тема Спорт\". Специалистът отрече информациите, че националите Галин Иванов и Николай Бодуров може да подсилят Берое.\"Трудно ще вземем българи, искат ни много пари за тях. Галин Иванов и Бодуров няма да ги взимаме. Още на първата пресконференция казах, че за някои родни играчи, към които се бяхме насочили, други клубове им предлагаха много по-добри условия\", добави специалистът.Очаква се по време на лагера в Турция да дойдат четирима чужденци, като двама от тях са португалци.", "date": "2020.01.13", "title": "Берое няма да привлича Николай Бодуров"}
{"url": "https://offnews.bg/sviat/45-000-dushi-sa-evakuirani-zaradi-izrignalia-vulkan-taal-vav-filipinit-719276.html", "text": "Около 45 000 души бяха евакуирани заради изригналия вулкан във Филипините, предаде ДПА. За втори ден вулканът Таал, намиращ се на 66 км южно от Манила, изхвърля гъст дим и \"дъжд\" от камъни. През нощта са регистрирани най-малко 75 вулканични земетресения. Огромен облак от бяла и сива пепел се е издигнал на 15 км височина.Борнас добави, че е открита магма, която все още не е достигнала до повърхността и се очаква тя да изригне по всяко време. Властите предупреждават, че все още е възможно \"опасно мощно изригване\" през следващите часове или дни.Това може да наложи да бъдат евакуирани най-малко 200 000 местни жители.Някои туристи игнорираха опасностите и отидоха до градовете, които са най-близки до вулкана, за да видят гледката от изригването.Международното летище на филипинската столица бе затворено заради пепелта. Над 100 вътрешни и международни полети бяха анулирани.Днес полетите бяха възобновени частично, съобщи управата на летището.", "date": "2020.01.13", "title": "45 000 души са евакуирани заради изригналия вулкан Таал във Филипините"}
{"url": "https://offnews.bg/razsledvane/vzrivoopasen-remont-za-46-miliona-leva-719174.html", "text": "За обновяването на центъра на столицата са заделени общо 41 млн. лева от оперативната програма „Региони в растеж“ и още около 5 млн. лева общинско съфинансиране. Към това се добавят и средства за проектиране, които общината плаща от бюджета си. Средствата се изразходват основно по договори със строителните компании „Джи Пи Груп“ (24 млн. лева) и „ПСТ Груп“ (21 млн. лева).Ремонтът и модернизацията на центъра на София и на емблематичната софийска улица „Граф Игнатиев“ и пространствата около нея се превърна в тема от значим обществен интерес, следена отблизо и с повишено внимание от медиите, гражданите, граждански сдружения и социалните медии, които реагираха не само с коментари, но и с остра сатира и колажи.Електронното издание Mediapool.bg посвети серия публикации на ремонтите и продължава да следи темата, тъй като тя фокусира в себе си системни дефекти и проблеми при изпълнението на обществени поръчки и изразходването на пари на европейските и българските данъкоплатци.КОЛКО ИНВЕСТИРА ОБЩИНАТАЗа обновяването на центъра на столицата са заделени общо 41 млн. лева от оперативната програма „Региони в растеж“ и още около 5 млн. лева общинско съфинансиране. Към това се добавят и средства за проектиране, които общината плаща от бюджета си. Средствата се изразходват основно по договори със строителните компании „Джи Пи Груп“ (24 млн. лева) и „ПСТ Груп“ (21 млн. лева).Покрай изразходването на парите изплуваха проблеми, които обхващат целия процес – от подготовката на проектите, самото проектиране, възлагане, изпълнение и контрол. Съмненията са за непрозрачно нагласени поръчки, за да бъдат спечелени от конкретна фирма; за непрестанни промени в крачка – и на самия проект, и в хода на самото строителство и ремонт, а за публиката не става ясно дали и как те влияят на общата инвестиция, плащана с обществени средства. Под въпрос е качеството на използваните материали, както и на самите строително-ремонтни дейности, за част от които Столична община призна при приключването им, че са некачествени, но нещата ще останат такива, каквито са.ГЛОБИТЕ НЕ КОМПЕНСИРАТ БЕЗОБРАЗИЯТАЗа да парира гражданското недоволство, столичният кмет Йорданка Фандъкова многократно изтъкна, че Столична община ще наложи финансови санкции на фирмите, изпълнили ремонта. Размерът на тези глоби обаче за момента е нищожен в сравнение с общите суми по договорите – за строителите те са общо около 295 000 лева, а заедно със санкциите за проектанти и строителен надзор достигат 475 000 лева (по-малко от 1.2% от бюджета на проекта). Отделно от това е напълно възможно и тези символични глоби да паднат в съда.Хората смятат случващото се за безобразие, но по документи всичко е точно – от възлагането и изпълнението, до санкциите. И освен това чисто формално цялата процедура е протекла по правилата, решенията са взимани легитимно от колективни органи, което означава, че съдебна отговорност трудно може да бъде търсена, най-много политическа. Вината за калпавите проекти се прехвърля към проектантите, които обаче по закон не носят отговорност за творенията си, които са одобрени от общинските власти.Заради скандалите и недоволството местната власт направи всичко възможно да замрази ремонтите в месеците преди местните избори. С формални мотиви като искане от „Топлофикация“ да смени тръби в района, за които се сетила в последния момент, или нуждата от промяна на проекта за ремонт около „Ал. Невски“, работата по обновяването на голяма част от центъра беше отложена за 2020 г. Това води и до набъбване на разходите, свързани с проектиране, тъй като се възлагат допълнителни дейности, за които се плащат още средства. До момента оскъпяването по това перо е с близо 118 000 лева. Сумата предстои да набъбва.Оставка, обвинение и официално пресметната щета за 920 000 лева.КОЙ Е ВИНОВЕНСъмненията за незаконни действия и пилеене на публичен ресурс покрай ремонтите в центъра до момента доведоха до оставка и обвинение за зам.-кмета по транспорта Евгени Крусев. Поводът за това е промяна в крачка на проекта за ремонт на релсите по ул. „Граф Игнатиев“. Резултатът от това действие беше подмяна на материал за виброизолация на релсите, въпреки че изискването какво точно да се използва с тази цел беше част от условията на обществената поръчка за избор на изпълнител за ремонта. След приключването є общината подписа договор с фирма „Джи Пи Груп“ за 24 млн. лева. Един от основните конкуренти в поръчката – „ПСТ Груп“, беше отстранена, защото предложи подложка за виброизолация, различна от заложената в обществената поръчка.Казусът доведе до обвинение за длъжностно престъпление срещу тогавашния зам.-кмет по транспорта Евгени Крусев. първоначално той беше обвинен в нанасянето на „евентуалната“ щета на около 5 млн. лв. Впоследствие сумата беше драстично намалена. От обвинителния акт на Крусев стана ясно, че за виброизлоация е сложен по-евтин материал от първоначално заложения, но е платена цената на скъпата подложка. От това публичните финанси са ощетени с 621 194.01 лв.Трамвайните релси на завоя при улица „Алабин“ пък били подменени и след това отчетени два пъти в два различни протокола. Първо били положени 144 м обикновени релси, а не предвидените в първоначалния проект „обемно закалени релси“ (закалени от всички страни). След това същите 144 м били описани два пъти, т.е. общината е платила за 288 м. От това е настъпила щета за общо 21 707.14 лв. с ДДС.ПРОБЛЕМИ ПРИ ПРОЕКТИРАНЕТО, ИЗПЪЛНЕНИЕТО И НАДЗОРАПромените на проекта за ремонт на центъра не се изчерпват със смяната на съществен елемент от обновяването на трамвайното трасе. Опитите да се поправят в движение проблемни решения, както и желанието на управляващите от ГЕРБ да отложат завършването на обектите за след местните избори доведоха до поскъпване и на услугите на проектантите от студио А.Д.А.Договорът им с общината беше индексиран с около 118 000 лева заради промените по ремонта на ул. „Граф Игнатиев“ и прилежащите пространства. Допълнително оскъпяване ще има и заради промяната на проекта за обновяването на пространствата около Народното събрание и Военния клуб.Заради некачествен проект архитектурното студио беше глобено само с 35 000 лева. Нямаше обаче санкции за оказали се неудачни решения като поставянето и последвалото махане на водна стена на пл. „Гарибалди“, която беше определена на надгробен камък и котешка тоалетна, както и на няколкото смени на ограничителите, които да отделят трамвайното трасе по ул. „Граф Игнатиев“ от местата за преминаване на пешеходците.Месеци преди завършването на ремонта на ул. „Граф Игнатиев“ избухна сериозно обществено недоволство срещу некачественото изпълнение на поръчката от страна на „Джи Пи Груп“.В крайна сметка то беше потвърдено и от кмета Йорданка Фандъкова, която сложи край на обновяването с глоба за строителя в размер на 109 000 лева заради 15 дка с некачествено свършена работа от общо 40 дка ремонтирани пространства. Проблемите като криво положени плочки, липса на фуги, неравности не бяха и няма да бъдат отстранени, тъй като не пречели на използването на улицата.Същото се случи и по другия договор за ремонт на центъра – с „ПСТ Груп“. По него до момента официално е завършено обновяването на две софийски градинки и части от улици около сградата на общината на ул. „Московска“. Санкцията за некачествено свършената работа там е 185 000 лева.И по двата договора солени глоби за забавяне нe бяха заложени въпреки сериозното прехвърляне на предварително заложените срокове.Надзорът на обекта също се оказа некачествен. Затова фирмите, които го изпълняват – „ММ консулт“, „Трансконсулт-БГ“ и „Ди Ви България“, бяха глобени с 86 200 лева. А общината измисли несъществуващия в правния мир надзор на надзора.Сагата с обновяването на софийския център ще продължи.Източници:Обществена поръчка за избор на изпълнител за ремонта на зона 2Договор за ремонта на зона 2Обществена поръчка за ремонта на зона 4Договор за ремонта на зона 4Б. ред. - Този текст е от \"Черна книга на правителственото разхищение в България 2019\", която се издава от Фондация за свободата \"Фридрих Науман\". Всички публикации в книгата са напълно свободни за препубликуване като идеята е да достигнат до възможно най-широк кръг читатели.", "date": "2020.01.13", "title": "Взривоопасен ремонт за 46 милиона лева"}
{"url": "https://offnews.bg/112/politcejska-operatcia-se-provezhda-v-selo-galiche-719275.html", "text": "Специализирана полицейска операция се провежда на територията на врачанското село Галиче, съобщи МВР.Акцията е започнала в 6.30 часа днес. Специализирана полицейска операция е за противодействие на битовата престъпност, за проверка на лица с криминални прояви и срещу нарушения на обществения ред. На място има засилено полицейско присъствие.Само преди два дни селото край Враца отново влезе в националните новини с тежко криминално престъпление. ", "date": "2020.01.13", "title": "Полицейска операция се провежда в село Галиче"}
{"url": "https://offnews.bg/sviat/pensioniraniat-papa-benedikt-xvi-preduprezhdava-frantcisk-za-brakovete-719284.html", "text": "Оттеглилият се през 2013 г. папа Бенедикт XVI защити правилото за безбрачие на свещениците и отправи предупреждение към настоящия глава на Римо-католическата църква папа Франциск относно намеренията му да облекчи забраната духовниците да сключват брак.Апела си Бенедикт XVI отправи в книга, издадена съвместно с кардинал Робърт Сара. Думите му са в отговор на намеренията да бъде позволено да женени мъже да станат свещеници в амазонския регион. Бенедикт споделя, че не може да остане безмълвен по въпроса. Според него безбрачието е многовековна традиция с голямо значение, тъй като позволява на духовниците да се фокусират върху задълженията си.\"Не звучи възможно човек да реализира и двете занимания (свещеничество и брак) едновременно\", пише 92-годишният Бенедикт.Необичайно е, че оттеглилият се понтиф изразява позиция по каноничните дела, отбелязват медиите. Папа Бенедикт XVI бе първият оттеглил се папа в последните 600 години. Обикновено нов понтиф се избира само след смъртта на предходния.Ватиканът още не е отговорил на изказването на папа Бенедикт.", "date": "2020.01.13", "title": "Пенсионираният папа Бенедикт XVI предупреждава Франциск за браковете на свещениците"}
{"url": "https://offnews.bg/zdrave/adv-andrej-damianov-v-zakonodatelstvoto-ni-sa-zalozheni-vazmozhnosti-719286.html", "text": "\"В законодателството на България се съдържат възможности за т.нар. източване на Касата\", каза пред БНР адв. Андрей Дамянов член на Надзорния съвет на НЗОК, представител на пациентска организация.Той допълни, че още със замисъла на Касата са били заложени т.нар. бомби със закъснител, които с течение на времето са се развивали в законодателството в зависимост от това, кой е на поста министър на здравеопазването.Коментарът на Дамянов последва интервюто с управителя на Здравната каса д-р Дечо Дечев, който заяви, че ще се оттегли на 12-и март, когато изтича мандатът на проф. Камен Плочев, а след оттеглянето му той беше избран да го довърши.Припомняме, че пред Дарик Дечев заяви, че няма условия да се справи с организираната система за източване на НЗОК. Това зависело от Министерството на здравеопазването, с което Здравната каса трябва да върви в унисон, какъвто според него явно няма. Той настоява и за основна ревизия на институцията, която води сега, но се съмнява, че това ще се случи в година преди парламентарни избори.\"За нас това решение на д-р Дечев беше изненада\", каза адвокат Андрей Дамянов като посочи, че Дечо Дечев е показвал доста консервативно управление на Здравната каса и категорично заяви, че казаното от управителя на НЗОК е самата истина.Дамянов определи д-р Дечев като принципен човек, който трудно прави компромиси с нередностите. Според него настоящият управител на НЗОК е направил сериозен опит и е успял да спре част от течовете в Касата. \"Течове, които са насочени по скоро към печалба, отколкото към лечение\", уточни той.\"Едно от постиженията на д-р Дечев е постигането на балансиран бюджет на Здравната каса и в края на годината да не излезем на дефицит, а това се случва за първи път от създаването на Касата\", коментира още адв. Дамянов и заяви, че членовете на НЗОК ще опитат да го убедят да остане на поста и след 12-и март.", "date": "2020.01.13", "title": "Адв. Андрей Дамянов: В законодателството ни са заложени възможности за източване на НЗОК"}
{"url": "https://offnews.bg/zdrave/postavianeto-na-vazdushni-filtri-v-klasnite-stai-povishava-uspevaemost-719283.html", "text": "Поставянето на специални въздушни филтри за пречистване на токсичното замърсяване в класните стаи повишава успеваемостта на учениците, показва изследване, публикувано в The Times, цитирано от Daily mail.Ефектът от филтрите е съпоставим с намаляването на броя на учениците в клас и компенсира два и половина месеца учене, твърдят авторите. Известно е, че колкото по-малко са децата в един клас, толкова повече внимание може да им отдели учителят за индивидуална работа, което съществено повлиява резултатите им. Новото изследване доказва, че подобно повишаване на успеваемостта може да се постигне за сметка на борбата със замърсения въздух в стаите.Резултатите провокират проучване на ситуацията в учебните заведения в Англия и Уелс, където до оживени улици са разположени около 2000 учебни заведения. Само в Лондон, който е непрекъснато обсебен от смог, в училищата са поставени специални въздушни филтри, но няма закон, който да задължи и другите училища да вземат същите мерки.Цитираното проучване е проведено от екип учени от Университета на Ню Йорк, които са проследили 18 училища в Лос Анджелис с поставени специални въздушни филтри. Мярката е била наложена скоро след най-голямото изтичане на газ в историята на САЩ през 2016 г. Всички разходи по поставянето на филтрите за били поети от газовата компания, виновна за изтичането.Анализите установяват, че след пречистването на въздуха в учебните помещения резултатите на учениците по математика и английски език са с една трета по-добри от постиженията на връстниците им, които се обучават в класни стаи без въздухопречистващи филтри. Подобрението се запазило и през следващите години. Майк Гилрейн, автор на изследването и асистент по икономика в Нюйоркския университет, казва пред The Times: „Резултатите показват, че инсталирането на въздушни филтри е изключително рентабилна политика за повишаване на постиженията на учениците като се има предвид, че тези от тях, които са в неравностойно положение, посещават училища в силно замърсени области. Това помага да се намалят пропуските, породени от недостатъците общественото образование.Като се има предвид сериозното увеличение на резултатите от тестовете, инсталирането на въздушни филтри значително превъзхожда други образователни реформи, като например намаляване на размера на класовете.\" Около 6 500 детски, начални и средни училища с общо 2,6 милиона деца са в райони, в които нивата на токсични частици надвишават препоръчителния лимит на Световната здравна организация.Съвременните оценки показват, че праховите частици, известни като PM2.5, са най-опасната форма на замърсяване на въздуха и могат да попаднат в белите дробове и в кръвния поток.Последните проучвания сочат, че тези частици могат да предизвикат влошаване на паметта и понижаване на коефициента на интелигентност при децата, освен това водят до затлъстяване, деменция и по-нисък брой сперматозоиди или еректилна дисфункция.", "date": "2020.01.13", "title": "Поставянето на въздушни филтри в класните стаи повишава успеваемостта"}
{"url": "https://offnews.bg/kultura/kitajski-muzikanti-sviriat-betoven-v-zala-balgaria-719280.html", "text": "Ако погледнем програмата на културните събития в София, ще се учудим от няколко факта.Например - че седмицата е доста наситена на събития, макар че януари и февруари често са възприемани от всички за месеци, в които всеки си стои у дома и не харчи пари за концерти и спектакли, за да възстанови крехкия баланс на семейния бюджет (по Коледа и Нова година похарчихме каквото можем, че и отгоре).За учудване е и факт номер 2 - само след седмица в София ще се случи едно от събитията на годината, касаещо почитателите на класическата музика - концертът на една от най-големите звезди на клавирната сцена в световен мащаб - пианистът Иво Погорелич.И въпреки това тази седмица меломаните ще трябва да вземат сериозни решения - например кой точно концерт да посетят в сряда, 15 януари.Вариантите са два:- Концерта на Софийски солисти в Централен военен клуб - безплатен концерт, на който музикантите, под палката на маестро Пламен Джуров, ще изпълнят предимно българска музика - Георги Златев-Черкин, Тодор Попов и емблематичното Adagio от Красимир Кюркчийски - едно от най-ярките камерни произведения в новата българска музика от XX век. Към това Софийски солисти са добавили и Серенада от Чайковски.- По същото време в Зала България ще се случи едно много интересно музикално събитие, което си струва да се види - Китайска филхармония под палката на диригента Хуан Ий ще свири за първи път в България. Програмата е повече от любопитна - \"Концерт за пиано и оркестър No 1\" от Бетовен - тази година е годината на Бетовен и ние ще чуем китайска интерпретация на това произведение със солист Серена Уан. Ще чуем и Барток - \"Румънски народни танци\" - вероятен реверанс на китайските музиканти към балканската сцена. Най - интересен за мен ще бъде концертът на китайския композитор Гуо Вендзин (проверих, на китайски се изписва 郭文景) за бамбукова флейта и симфоничен оркестър.16 януари, четвъртък, отново се очертава интересен за почитателите на класическата музика в столицата.В зала \"България\" световноизвестния пианист Людмил Ангелов ще изпълни Първи концерт за пиано на композитора Мориц Мошковски.Любопитно е, че тази творба на родения във Вроцлав, Полша, композитор е смятана за загубена.  Манускрипт на творбата е открит от приятел на маестро Ангелов в Парижката библиотека. Самият пианист се е включил в редактирането на партитурата заедно с диригента Владимир Кираджиев, който ще дирижира Софийска филхармония в четвъртък. Концерт No 1 от Мошковски е издаден под българска редакция от издателство Symetrie в Лион. Освен него ще можете да чуете и пета симфония от Дворжак.Любителите на киното ще могат да посетят откриването на фестивала Sofia MENAR - фестивал за филми от Близкия изток, Централна Азия и Северна Африка (това е 12-то издание на фестивала у нас).Програмата ще бъде открита на 14-ти януари от 19.00 ч в Дома на киното. Фестивалът ще продължи до 30 януари 2020 с прожекции в Дома на киното, Културен център G8, Евро синема и Чешки център – София.Откриването ще предложи на публиката най-награждаваният египетски филм за последното десетилетие „На края на света” („Yomeddine”).И на финала нещо от мен - през тази година освен 250 години от рождението на Бетовен честваме и 100 години от рождението на Фелини. До момента не съм видял да се подготвя каквото и да било, свързано с тази годишнина.Дано поне филмотечните кина в София да направят една панорама на великия италиански режисьор.С тази надежда и с тези предложения за културни събития в София ви оставям и ви пожелавам успешна седмица.", "date": "2020.01.13", "title": "Китайски музиканти свирят Бетовен в зала България"}
{"url": "https://offnews.bg/ikonomika/kitajtci-otkrivat-avtozavod-s-1000-rabotni-mesta-v-sarbia-719279.html", "text": "Китайската компания за автомобилни осветителни системи Changzhou Xingyu Automotive Lighting Systems е закупила земя за изграждането на завод в Сърбия. Стойността на инвестицията в парцела е 50 млн. евро, предаде seenews.Теренът се намира в Ниш източна Сърбия, а парцелът е с големина 6,6 хектара в индустриалната част на града. Китайската компания планира в бъдеще да разшири фабриката до 13,5 хектара, ако първоначалната инвестиция се окаже успешна, пocoчвa инфopмaциoннa aгeнция Танюг.Oчaĸвa ce зaвoдът дa нaeмe oĸoлo xилядa cлyжитeли зa нaчaлoтo нa пpoизвoдcтвoтo.Пъpвaта ĸoпĸa щe бъдe нaпpaвeнa дo ĸpaя нa март нa 2020 г.През ноември сръбските медии съобщиха, че Xingyu възнамерява да наеме 1000 служители в бъдещата си фабрика и да започне строителни работи през първото тримесечие на 2020 г.Компанията Xingyu е активена в изследванията и разработките, проектирането, производството и продажбите на автомобилни лампи.Тя е партньор на европейски, японски, американски и китайски производители на автомобили. ", "date": "2020.01.13", "title": "Китайци откриват автозавод с 1000 работни места в Сърбия"}
{"url": "https://offnews.bg/izvan-terena/karat-se-na-berbatov-che-iade-bez-vaucher-v-biufet-za-zhurnalisti-719314.html", "text": "Бившият национал Димитър Бербатов стана герой на любопитна случка по време на дербито на Премиър лийг между бившия му отбор Тотнъм и Ливърпул (0:1).Екснападателят беше поканен в тв студиото в качеството си на експерт. На почивката той отишъл в кафенето за журналисти и си взел нещо за хапване. Дамата, която отговаряла за кетъринга, го попитала дали има ваучер за храна, каквито получават представителите на медиите.Негов спътник ѝ обяснил, че това е самият Димитър Бербатов, който през това време небрежно си намазал филийка с масло и я пъхнал цялата в устата. Това било придружено с поза пред жената в стил \"И сега какво ще направиш?\". След това той извадил сандвича от устата си и излязъл от кафето.Случката е разказана в Туитър от журналиста Алъсдейр Голд, който за финал пише следното изречение. \"Това е Димитър Бербатов. Той прави каквото си иска от 1981 година насам\", пише журналистът.", "date": "2020.01.13", "title": "Карат се на Бербатов, че яде без ваучер в бюфет за журналисти"}
{"url": "https://offnews.bg/dom/pravilno-raboteshta-vodoprovodna-sistema-kak-da-ia-poddarzhame-tak-719322.html", "text": "ВиК работите често пъти изискват професионална и адекватна намеса от наша страна. Малцина са онези, които дотолкова да разбират от ремонтни и монтажни дейности, че да могат никога да не прибягват до услуги, свързани с поддръжката на водопроводната система. Изцяло разчитайки на специалистите! Но дори и да имате известни умения и познания в областта на ВиК дейностите, винаги по-добрият вариант за Вас си остава да се обърнете към някоя фирма!Какво обхващат ВиК услугитеПреди да вземем телефона, за да се обадим на някоя компания, занимаваща се с инсталация на различни по вид уреди и системи, изискващи връзка с централното водоподаване, трябва да сме наясно какво точно търсим. Често пъти не сме особено наясно как трябва да се подходи в дадена ситуация, но нали именно затова са и специалистите – да ни ориентират и да ни окажат своевременна подкрепа. Най-общо казано, ВиК услугите включват следните няколко дейности, които задължително трябва да бъдат извършени съобразно регламентираните правила:• Подмяна на водомери• Смяна на радиатори• Смяна на щрангове• Премахване на течове• Подмяна на радиатори.Ангажиментът към поддръжката на водопроводната система е изцяло Ваш, но това не означава, че не трябва да търсим подкрепа във всяко едно начинание, вързано с ВиК инсталацията. Без значение дали става дума за монтажа на нови радиатори, или пък за отстраняването на течове, винаги е препоръчително да търсим оптималния вариант, за да се радваме и на добри резултати!Кога е редно да прибегнем до тяхНезависимо дали става дума за , или друго населено място, поддръжката на водопроводната система винаги в изряден вид е задължителна. В противен случай, е напълно възможно Вие и Вашата небрежност да сте поводи за неприятни аварии, които да засегнат и някое съседно домакинство. Затова не рискувайте да допуснете подобни ситуации, и винаги когато възникне въпрос, свързан с ВиК системата, се обърнете към специализирана фирма. Както казахме и по-рано, причините да се възползвате от ВиК услугите като цяло могат да бъдат най-различни. Но всички те са напълно основателни да заложите изцяло на този вариант, а не да разчитате на собствените си умения, които често пъти са и под въпрос…Смяна на водомерСред най-търсените ВиК услуги, това е смяната на водомера в дома ни. Той е много важна част от водопроводната система, като ако той не работи правилно, засичането на водата всеки месец няма да може да се случва акуратно. Завишаването на сметки, или липсата на потребление изобщо, могат да окажат единствено и само лош ефект върху бюджета ни, затова обърнете специално внимание на водомера вкъщи и се погрижете за неговата правилна поддръжка. Задължително се обадете и на някоя надеждна ВиК фирма, която да се погрижи за този въпрос по професионален начин, извършвайки следните няколко стъпки:1. Демонтаж на съществуващия водомер2. Монтаж на нов водомер3. Пломбиране4. Узаконяване5. Предоставяне на документация.Всяка една от изброените фази при смяната на водомер е свързана с редица други под-дейности, които могат да бъдат извършени само и единствено от опитен специалист. Ако нещо не е направено както трябва, то ще даде негативно отражение и върху останалите точки от списъка. Съветваме Ви да наблюдавате пряко процеса по подмяната на Вашия водомер, за да сте сигурни, че всичко върви по план…Кой да извърши тази услугаИ ето, че дойдохме и на темата, свързана с това на коя фирма да заложим. Компании, занимаващи се със  има колкото искате в столицата, но дали всяка една от тях е надеждна, коректна и силно специализирана в областта на ВиК работите! Не съвсем… А ние от своя страна трябва да съумеем да вземем най-доброто решение за нашия водомер, което да ни гарантира и добрите резултати. Вик Хелп – умният избор за всяко едно домакинство! Екипът от професионалисти, работещ на това място, ще Ви изненада със своята висока компетенция и завидни умения в областта на водопроводните дейности. Разчитайте изцяло на него, когато се налага да смените водомера, когато искате да монтирате нови радиатори, или когато е налице теч, който трябва да бъде отстранен в най-кратки срокове. Вик Хелп е софийска компания, която изпъква пред останалите със своя висок професионализъм и индивидуален подход към всеки един клиент. Не случайно толкова много хора я предпочитат, като и Вие трябва да направите същото!Кога да сменим водомераНа никой не му се занимава с каквито и да е ремонти, но понякога ни се налага да се заемем с това. Когато става дума за водомера ни, на първо място той трябва да бъде редовно инспектиран, най-вече когато:• Сме приключили с ремонт;• Целостта на пломбата е нарушена;• По наша молба или по искане на оператора;• Периодично.В повечето случаи ни се налага да сменим водомера, когато е налице някаква повреда. В зависимост от нейния характер, разходите са или за наша сметка, или за сметка на ВиК оператора. Когато честта да демонтираме и монтираме новия водомер се пада на нас, следва да намерим най-доброто решение, за да можем едновременно да приключим с всичко както трябва, но и да спестим пари.Как да използваме правилно водомераКакто и при всяко друго нещо, така и при водомерите в нашите домове, е нужно да сме внимателни по време на тяхната употреба. Или с други думи:• Да ги поддържаме в техническа изправност• Да ги използваме по предназначение• Да не използваме водомер без знак за одобрение• Да поддържаме целостта на пломбите• Да осигуряваме достъп на ВиК служителите• Да изпълняваме предписанията.Ако следваме стриктно всички тези правила, шансът да си имаме проблеми със законодателството, е минимален… Но дори и да сме спазили всяка една стъпка, в някакъв момент отново може да ни се наложи да потърсим услугите на ВиК фирма, с чиято помощ да извършим леки или по-сериозни ремонти по водопроводната инсталация. Те са неизменна част от нашето всекидневие, така че наместо да се ядосвате за възникналата авария, по-добре помислете как да я отстраните.Върнете си комфортаА той често пъти отсъства, когато например от няколко дни се занимаваме с течащият кран, или пък с новият радиатор, който очевидно не работи правилно… Когато сме си у дома, не искаме да мислим за нищо друго, освен за пълноценната си релаксация, която бива на нарушавана от виковете на съседа, който е засегнат от теча в дома ни! Избавете се от тези неприятни емоции и още сега се обадете на Вик Хелп – Вашата помощ при проблеми с водопроводната система!", "date": "2020.01.13", "title": "Правилно работеща водопроводна система – как да я поддържаме такава"}
{"url": "https://offnews.bg/bojni/oshte-dva-medala-za-bortcite-ni-ot-istanbul-719309.html", "text": "Още два медала спечелиха борците ни от силния турнир „Яшар Догу” в Истанбул.С титла триумфира Али Умарпашаев, който на финала в кат. до 74 кг на свободния стил, победи грузинеца Георги Сулава с 9:4.Преди това натурализираният у нас чеченец регистрира три победи – над Овезмирадов (Таджикистан) с 10:0, после надви двама азери - Гаджиев със 7:4 и Азгаров, олимпийски шампион от Лондон 2012, с 13:3.Това е трети медал за свободняците от надпреварата, след като ден по-рано Георги Вангелов (57 кг) взе златото, а Ахмед Магамаев (86) се окичи със сребро.В отборното мъжете, водени от старши треньора Валентин Ангелов и неговият помощник Йордан Денев, се наредиха 4-ти с 82 т. Първи са азерите със 180 т., следвани от Турция със 159 т. и Грузия – 123 т.При жените Мария Оряшкова стигна до първия си медал на международния тепих в борбата. Тя взе бронз при 76-килограмовите, след като в малкия финал победи с туш за 50 секунди Елфинур Яшар (Турция).Преди това на полуфинала петкратната световна шампионка по самбо загуби от една от най-титулуваните състезателки в категорията Ясемин Адар, световна и 4-кратна европейска шампионка. По-късно Адар стана първа в категория.Световната и двукратна европейска шампионка Тайбе Юсеин обаче нямаше ден. Тя загуби на старта от европейската шампионка от 2018-а Елиф Жале Йешилърмак, (Турция) с 2:3 при 62-килограмовите и отпадна. Победителка в категорията стана настоящата №1 в света Айсулун Тинибекова (Киргизстан), която на финала тушира Татяна Омелченко (Азербайджан).Така жените ни спечелиха общо 4 медала на турнира, като преди това злато взе Миглена Селишка (50), Биляна Дудова (57) се окичи със сребро, а Мими Христова (57) грабна бронза.В отборното жените, водени от Петър Касабов, Стоян Петков и Мариян Недков, са трети с 82 точки. Първи са домакините със 190 т., а втори – азерките с 88 г.", "date": "2020.01.13", "title": "Още два медала за борците ни от Истанбул"}
{"url": "https://offnews.bg/ikonomika/5-finansovi-saveta-koito-da-prilozhim-tazi-godina-719323.html", "text": "Новата година вече е тук и е желателно да не спираме да учим още неща за управлението на финансите си, за да сме по-успешни спрямо миналата. Особено след като по празниците често изразходваме всички налични пари и след това се налага да вземем , за да оцелеем до следващата заплата. Днес Ви предлагаме няколко изключително полезни и практични финансови съвета, които смятаме, че ще Ви бъдат много полезни през 2020-та.Проследявайте разходите сиТвърде много хора нямат точна представа за своите приходи и разходи. Но ако ги измерите, можете да ги подобрите. Затова започнете да преглеждате колко получавате и спестявате. Помислете дали имате разходи, които можете да намалите и започнете да си задавате някои допълнителни цели, за да увеличите парите в касичката си.АвтоматизирайтеСлед като си установите даден бюджет и имате ясни краткосрочни и дългосрочни цели, един лесен начин да придобиете навика да пестите пари, е просто да го автоматизирате. Настройте редовни и автоматични депозити във Вашите инвестиционни и спестовни сметки, директно от Вашия банков клон, онлайн банкиране или мобилно приложение.Това е една много проста практика, която ще изплати огромни дивиденти в бъдеще. Гарантираме Ви, че автоматизирането ще Ви помогне да продължите да следвате своите цели за спестяване на значими суми. Това наистина е един от най-бързите и лесни начини да събирате пари, както за неотложни спешни разходи, така и за екскурзии или други приятни занимания.Излезте от дългаХората, които имат голям потребителски дълг и много други заеми, не разполагат с паричния си поток, така че да спестят пари. Най-добрият начин да започнете да спестявате пари е да се измъкнете от дълга възможно най-бързо.За да изплатите дълга, ще трябва да получите финансова печалба отнякъде. И тогава трябва да бъдете наистина решителни, за да изплатите дълга по-бързо от обикновено. Не е лесно, особено ако сте свикнали да имате заеми към различни финансови институции или хора.След като веднъж изплатите всичко, не се връщайте в дългове повече! Харчете по-малко, отколкото обикновено и ще избегнете това до края на живота си.Намерете кой да Ви контролираНезависимо дали става въпрос за училище, работа или семейни финанси, ако някой Ви държи отговорни, това може да повиши финансовата Ви ефективност и да даде по-добри резултати. Помислете дали да не използвате тази концепция, за да спестите повече пари.Определете си една постижима цел за спестяване и изберете своя партньор за отчетност, който да следи напредъка Ви и да Ви държи в кондиция. Съвсем не е задължително този човек да е професионалист от областта на финансите. Това може да бъде Вашият съпруг, роднина, приятел, наставник или съсед. Можете дори да направите семейна игра от това и да работите в екип, като се ангажирате един с друг.Например, задайте цел за спестяване на всеки член на семейството и се споразумейте за награда за този, който пръв я достигне. Може всички спестени пари да отиват в касичка за ваканция и победителят да получи правото да избере дестинацията.Намерете удовлетворение от това, което иматеВ крайна сметка спестяването се свежда до сила на волята и удовлетворение. Имате ли достатъчно силна воля, за да спестите пари? Имате ли достатъчно характер в себе си, за да кажете „не“ на една скъпа и привлекателна за вас покупка? Ако успеете да развиете и двете качества в живота си, с времето ще забогатеете.Наистина всичко това се свежда до Вашето отношение и мислене. Доволни ли сте от това, което имате? Ако не сте доволни, знаете ли как да се преборите за повече? След като можете честно да си отговорите с „да“ на всеки от тези въпроси, ще се почувствате много по-добре.А ние Ви пожелаваме успех със спестяването на пари и отрязването на излишните разходи. Вярвайте, че си заслужава!", "date": "2020.01.13", "title": "5 финансови съвета, които да приложим тази година"}
{"url": "https://offnews.bg/zdrave/zashto-na-zhenite-im-e-po-studeno-719311.html", "text": "Хората реагират на студа по различен начин: слабите губят топлина по-бързо от пълните; възрастните по-зле понасят студа от младите; жените замръзват по-бързо от мъжете, пише Medik Info.Позовавайки се на различни изследвания, учените твърдят, че чувствителността към ниските температури наистина зависи от пола, възрастта, телосложението, храненето и обясняват механизмите на реакция към студа.Когато температурата пада, рецепторите в кожата фиксират промяната от топло към студено и изпращат сигнали в хипоталамуса.\"Температурата на човешкото тяло е около 37 градуса по Целзий и то се стреми да я запази. Ако температурите паднат до -15, сработва защитен механизъм - казва Херберт Льолген, почетен президент на Немската асоциация по спортна медицина и профилактика (DGSP) -  За да не губи твърде много топлина, кръвоносните съдове по кожата се свиват. Кръвотокът се пренасочва към жизненоважните органи в средата на тялото. Затова студът първо се усеща в ръцете, краката, ушите и устните.“Свиването на кръвоносните съдове по периферията на тялото (за да се върне топлата кръв от крайниците и кожата към сърцето) е първият отговор на хипоталамуса на външното понижение на температурата.Треперенето на мускулите (зъзненето) е движение, което генерира топлина. Защо от студа се настръхва? \"Космената торбичка се крепи на малък мускул. При неголямо напрежение в мускулите, което е незабележимо с просто око, космите се опъват нагоре – казва Льолген. - Това предизвиква настръхването.\"Отговорът на въпроса, защо жените изстиват по-бързо от мъжете, се крие в особеностите на женския организъм. Жените са с по-малко мускулна маса. Кожата им е по-тънка, а от дебелината на кожата зависи способността да се задържа топлината в тялото.Механизмът на поддържане на топлината в тялото зависи и от подкожната мазнина. Мастната тъкан има функциите на изолатор, казва ученият. Хората с повече мастна тъкан, губят по-малко топлина, защото мазнината служи за термоизолация. Затова слабите измръзват по-бързо от пълните.Сгрява ли алкохолът? Не, твърдят специалистите – топлите алкохолни напитки дори охлаждат тялото. Алкохолът разширява кръвоносните съдове и по този начин подпомага циркулацията на кръвта. Първоначално наистина се появява усещане за топлина, но то не продължава дълго. Разширените съдове отделят топлина, която бързо напуска тялото чрез кожата. Това води до още по-бързото й преохлаждане.По оценки на Немския федерален център за здравно образование (BZgA), половин бутилка вино снижава температурата на тялото с половин градус. Затова специалистите препоръчват вместо алкохол да се пие горещ чай. Особено полезен е чаят от джинджифил. Той осигурява по-добър приток на кръв към вътрешните органи и генерира повече топлина за тялото.Ето още няколко причини, поради които може да ви е по-студено:1. Възможно да имате желязодефицитна анемия. Еритроцитите (кръвни клетки) се нуждаят от желязо, за да пренасят кислорода в кръвта, а ниското ниво на желязо може да наруши кръвообращението ви. Най-популярните източници на желязо са зелените подправки, бобовите, водораслите, ядките, и месото. Комбинирайте ги с храни богати на витамин С за максимално усвояване на важния микроелемент.2. Имате нужда от повече витамин В 12. Дефицитът на този витамин предизвиква анемия, чиито симптоми се изразяват в усещането за хлад, отпадналост и вялост. Този витамин се съдържа само в продукти от животински произход. На вегетарианците се препоръчва да го приемат допълнително.3. Имате заболяване на щитовидната жлеза. Много често при хипотиреоза симптомите са усещане за студ и сънливост. Заболяванията на щитовидната жлеза по правило са коварни, тъй протичат безсимптомно много дълго време. Най-добрият съвет е да проверявате състоянието на щитовидната си жлеза веднъж годишно.4. Имате ниска телесна маса. Ниското тегло може да означава, че винаги ви е студено по две причини: първо, мазнините са изолатор, затова колкото по-малко са, толкова по-зле тялото ви задържа топлината; второ, намаляването на калориите може да забави метаболизма, което води до по-малко енергия за затопляне на организма.5. Дефицитът на сън е още една причина поради, която е възможно да ви е студено. Лесната уморяемост от недоспиване може да забави метаболизма, което създава усещане за хлад през деня. 6. Лошо кръвообращение. В някои случаи лошото кръвообращение е предизвикано от хронични заболявания, свързани с кръвоносните съдове и периферната артериална болест. Циркулацията на кръвта може да се влоши и от обезводняване. Заниманията със спорт могат да ви помогнат да редуцирате проблема, но преди да започнете да спортувате, е препоръчително да се консултирате със специалист.", "date": "2020.01.13", "title": "Защо на жените им е по-студено"}
{"url": "https://offnews.bg/obshtestvo/glavniat-prokuror-otide-v-galiche-za-da-pokazhe-che-ima-darzhava-719285.html", "text": "\"Тук сме, за да покажем, че има държава и държавата си върши работата\", каза главният прокурор Иван Гешев в Галиче, където се провежда спецакция. Заедно с него е и вътрешният министър Младен Маринов.Обвинител №1 е разговарял с кмета на община Бяла Слатина Иво Цветков, с кмета на Галиче Страхил Стоянов, както и с местни жители. Гешев и Маринов са поели ангажименти за опазване на обществения ред в селото.Проверяват се лица с криминални прояви и с нарушения на обществения ред. На място има засилено полицейско присъствие.На 11 януари 18-годишно . Намерено с прерязано гърло в двора на къщата, в която живее. Тялото беше открито от роднина.За тежкото престъпление в ареста са двама младежи - . Той е направил пълни самопризнания пред разследващите. Мотивът за нападението е сексуален.\"Беше извършено жестоко убийство. След такива насилствени актове е възможно да има ескалация на напрежението. Идеята е с кмета да предприемем мерки да се засили сигурността в селото\", обяви и вътрешният министър Младен Маринов.Майката на Андреа иска доживотна присъда за Аксел Олеков, който направи самопризнания за престъплението.\"Това момче е било антисоциален тип, той е бил известен с проявите и действията си. Живее сам. Откъде е имал средства? Очевидно е извършвал престъпления през целия си съзнателен живот\", казва Ботьо Ботев, бивш директор на отдел \"Убийства\" в МВР. Според него, след като Олеков е обществено известен, би трябвало да бъде наблюдаван от службите на реда.Заради жестокото убийство психолози влизат в училището, където е учила Андреа. Специалистите ще говорят с учениците от 11-и и 12-и клас. Учителите описват Андреа като старателна в училище. Преподавателката й по английски език казва, че не е била отличничка, но винаги е била прилежна.", "date": "2020.01.13", "title": "Главният прокурор отиде в Галиче, за да покаже, че има държава"}
{"url": "https://offnews.bg/futbol/dva-turski-kluba-se-oblizvat-za-popeto-719278.html", "text": "Два турски клуба искат доскорошния капитан на националния тим Ивелин Попов, пише \"Меридиан Мач\". Единият от тях е Анталияспор, информират местните медии, а на другия името се пази в тайна.Попето е добре познат в югоизточната ни съседка, като игра от 2010 до 2012 година в Газиантеп. След това той отиде в Кубан, премина през Спартак (Москва), с който стана шампион, а сега е част от приятната изненада в Премиер лигата Ростов.Ивелин има още година и половина от договора си с руския отбор, но не е тайна, че настоящият клуб на Попето има финансови проблеми и заради това може да продаде някои от най-конвертируемите си играчи.В края на миналата година се появи информация, че в Ростов има огромни финансови проблеми и футболистите са 3 месеца без заплати. Все още не е ясно дали въпросните пари са платени.Иначе Анталияспор е в зоната на изпадащите в Суперлигата и именно заради това стяга мощна селекция, с която да се спаси. Треньор на \"скорпионите\" е Тамер Тума, а в отбора вече бе привлечен един играч от руското първенство.Става дума за национала Фьодор Кудряшов, който за последно бе част от Сочи. В състава на Анталияспор е и добре познатият у нас бивш футболист на Черноморец (Бургас) Аатиф Шаешу.Ако \"скорпионите\" успея да привлекат Ивелин Попов, то това ще е удар по родните Левски и Лудогорец, които следят ситуацията му в Ростов.", "date": "2020.01.13", "title": "Два турски клуба се облизват за Попето"}
{"url": "https://offnews.bg/tenis/grigor-dimitrov-se-zavrashta-za-sofia-open-2020-719331.html", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\".\"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров.Григор Димитров е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\".Четвъртото издание на Sofia Open се превърна в най-силния турнир за сезона от сериите АТП 250. Петима от участниците в София през 2019 г. - шампионът Данийл Медведев, Стефанос Циципас, Матео Беретини, Гаел Монфис и Роберто Баутиста Агут, завършиха годината в Топ 10 на световната ранглиста. Стан Вавринка и Карен Хачанов завършиха годината в Топ 20.Sofia Open 2020 също обещава тенис на най-високо ниво и истинско зрелище за зрителите, а гаранцията за това идва още с първото обявено име, най-чаканото от българските фенове - завърналият се в Топ 20 в света и тръгнал отново към Топ 10 Григор Димитров.Sofia Open се организира от компанията Brandplus Inc, която представлява собственика на седмицата, в която се провежда състезанието в София, и Българската федерация по тенис.\"Щастлив съм, че можем да отпразнуваме с всички фенове на тениса в България прекрасната новина, че Григор Димитров ще участва на Sofia Open 2020. Четирите издания на турнира в София бяха изключително успешни и съм убеден, че петото също ще се превърне в събитие от световно ниво, с което България да се гордее. От 39 турнира от сериите АТП 250 през изминалата година Sofia Open 2019 беше един от най-силните - с изключителни тенисисти, качествен тенис и голям зрителски интерес. От 2020 година Sofia Open вече е в нов слот от календара на АТП и ще стартира през септември. Целта ни е да продължаваме да развиваме Sofia Open\", заяви управляващият директор на Brandplus Inc Барат Годхинди.\"Sofia Open 2020 е най-значимото световно спортно събитие, което ще се проведе в България през годината. Sofia Open 2019 бе наблюдаван от над 45 000 зрители на живо в \"Арена Армеец\" и стигна до 280 милиона души международна телевизионна аудитория. Милиони зрители по цял свят отново ще следят тенис мачовете от София, отново ще се говори за България. В света на тениса Sofia Open вече е марка. Силната конкуренция и отличните условия сами правят най-добрата реклама. Неслучайно топ тенисисти с радост се връщат в България или с радост приемат да дойдат за първи път, след като са чули позитивни отзиви от свои колеги, които вече са играли в \"Арена Армеец\".Несъмнено ги привлича и публиката, тъй като Sofia Open е един от турнирите от сериите АТП 250 с най-висока посещаемост. Верните български фенове са основна причина турнирът да остане тук. Петото издание на Sofia Open наистина обещава да е изключително интригуващо за фантастичната българска публика.Участието на Григор Димитров е много важно и за хилядите деца, които ще имат възможност да се докоснат до най-добрия български тенисист. Дай Боже да запалим още много деца по тениса, защото това е наша основна мисия. Пожелавам на Григор Димитров през 2020 г. да спечели втората си титла от Sofia Open, а новото вдигане на трофея над надписа Sofia пред феновете в \"Арена Армеец\" да бъде част от пътя му за завръщане там, където е бил и където му е мястото в световния тенис\", заяви президентът на Българската федерация по тенис Стефан Цветков.Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна. Пакетните билети са за 3 категории места в залата.Цената на пакетните билети за последните четири дни, включващи и полуфиналите, и финала на Sofia Open, не просто е по-ниска от тази на закупени индивидуални билети за тези 4 дни (1-4 октомври), но дава и специален бонус за безплатно посещение на първите 4 дни (27-30 септември) от турнира. Така пакетните билети за 8-те дни от Sofia Open 2020 ще са на цени от 165 лева, 235 лева и 315 лева спрямо категорията място в \"Арена Армеец\". Индивидуални билети за осемте дни от Sofia Open 2020 ще се предлагат на по-късен етап, но закупилите пакетен билет сега се възползват от специалната цена за напълно достъпно присъствие на всички мачове от международното спортно събитие №1 в България за 2020 г.", "date": "2020.01.13", "title": "Григор Димитров се завръща за Sofia Open 2020"}
{"url": "https://offnews.bg/112/edin-postradal-pri-vzriv-vav-vetovo-719316.html", "text": "Взрив е избухнал в къща в град Ветово, русенска област, съобщиха от местната полиция.Инцидентът е станал около 10 часа днес.При инцидента е пострадал 51-годишен мъж, който е бил откаран в болница в Русе. Мъжът е работил в предприятие за добив на скални материали. Взривили са се тротилови шашки. Той признал пред униформените, че в дома му в центъра на града има още такива.Евакуирана е детската градина в непосредствена близост до местопроизшествието. Предстои извършване на оглед и изясняване на причините за възникване на инцидента.", "date": "2020.01.13", "title": "Един пострадал при взрив във Ветово"}
{"url": "https://offnews.bg/volejbol/martin-stoev-e-protiv-konkurs-za-natcionalen-selektcioner-719318.html", "text": "Бившият селекционер на националния отбор по волейбол Мартин Стоев се обяви против идеята да се прави конкурс за наставник, каквато се прокрадна след изтичането на договора на Силвано Пранди.Стоев, който изведе България до бронза на световното първенство през 2006 година, смята, че на конкурсите са подходящи само когато са за красота.\"Аз оферта или подарък не съм получавал от никой. Федерацията ще решава кой да поеме националния отбор. На конкурс никога не бих се явил! Конкурсите са за красота...Селекционерът на националния отбор се избира от федерацията или му се предлага директно работата.Данчо Лазаров е прав, че бъдещият треньор трябва да се избере за следващите 4 години и да може да работи спокойно в целия олимпийски цикъл. Трябва да се направи сериозна стратегия за Олимпийските игри в Париж 2024.Първо мисля да изчакам да видим какво ще стане на 13 март на Общото събрание на БФ Волейбол. Да видим каква федерация ще има. Кои ще са в Управителния съвет. Да видим какви финанси ще има подсигурени.Министерството на спорта дава 2 милиона, но те не стигат за нещо… На този етап Мартин Стоев си е добре при децата”, коментира Мартин Стоев пред Sportal.bg.", "date": "2020.01.13", "title": "Мартин Стоев е против конкурс за национален селекционер"}
{"url": "https://offnews.bg/112/zadarzhaha-vazrasten-frantcuzin-za-bludstvo-s-malki-momichentca-kraj-b-719330.html", "text": "63-годишен френски гражданин е задържан за блудство с 3 малолетни момичета, съобщиха от Апелативната прокуратура във Варна.Ерик Ж. е задържан за срок от 72 часа. Две от жервите му са момичета на 11 години, а третото - на 10. Окръжната прокутатура в Добрич е внесла искане за \"задържане под стража\". Престъплението е извършено в периода 24 декември 2019 година и 9 януари 2020 г. в село Царичино, Балчик. Мъжът живее в България от една година. Присъдата, която може да получи е от 5 до 20 години лишаване от свобода. ", "date": "2020.01.13", "title": "Задържаха възрастен французин за блудство с малки момиченца край Балчик"}
{"url": "https://offnews.bg/sviat/eto-koi-sa-naj-dobrite-gradove-za-zhiveene-v-sveta-spisak-719292.html", "text": "Годишната класация e съставена от експерти от Resonance Consultancy - \"Най-добрите градове в света за 2020 г.\"Основните забележителности на Лондон датират от хилядолетия, но магазините, баровете, хотелите и ресторантите в столицата се появяват и развиват всяка седмица. Хотелските услуги предлагат всичко - от елегантни нови предложения до оживени исторически класики.Сценичните изкуства както на сцената на Бродуей, така и извън нея се оказват най-обичаните както от посетители, така и от местни жители. Не е изненада, че Ню Йорк зае първо място в класацията за култура. Музеите в града непрекъснато се подобряват, пример за това е обновяването през 2019 г. на Музея за модерно изкуство, както и чисто новия музей на фотографията Fotografiska, който отвори врати в квартал Флатирон в Манхатън в края на миналата годината.Париж е много обичан град от пътешествениците по целия свят. Френската столица се подготвя за Олимпийските игри през 2024 г., и това я прави още по привлекателна за посетителите. Обновената инфраструктура, както и 24 нови хотели само през последната година, допринасят за наслаждаването на града. Изкуството, пазаруването и кухнята са сред основните причини Париж да влезе в челната тройка.С наближаването на летните олимпийски игри през 2020 г. всички очи ще бъдат насочени към Токио тази година. Дори и да не успеете да си закупите билети за церемонията по откриването на току-що завършения национален стадион, все пак си струва да отидете тази година до японската столица. Рибният пазар Tsukiji е дестинация, която си струва да планирате в пътуването си. И ако по-голямата част от бюджета ви за пътуване отива за ядене, не се притеснявайте. В Токио има много хотели на достъпни цени.Руската столица е добре известна с емблематичните си атракции като колоритната катедрала \"Свети Василий\" на Червения площад. Но знаете ли, че това е и един от най-добрите градове за летене и излизане? Освен че зае първото място по свързаност с летището в класацията на Resonance, наскоро московският \"Шереметиево интернешънъл\" бе обявен за най-актуалното летище в света в годишния преглед на ефективността на Cirium.Свързваме Дубай с неговите рекордни небостъргачи. През 2020 г. кулата на Сантяго Калатрава в Дубай Крик ще надмине Бурдж Халифа като най-високата сграда в света, когато бъде завършена. Дубай се гордее с изобилие от острови, които са създадени от човешка ръка. В града можете да разгледате новият търговски център, който е вдъхновен от природата и има парк на покрива с общо 200 хил. кв. метра градини на открито.Градът-държава се нарежда на челно място по високия си БВП на глава на човек. Сингапур печели най-много точки заради известната си улична храна на Хоукър, както и с градината на терминал на летището.Испанският град се слави с нощния си живот. Барселона е град, който е еднакво прекрасен, както през деня, така и през нощта. За да изследвате плажовете и емблематичните архитектурни забележителности на Гауди не забравяйте да си направите резервация предварително, особено за най-големите атракции на Барселона.Лос Анджелис посреща над 50 млн. посетители през 2019 г. Посетителите пристигат от целия свят, за да се насладят на плажовете на града, филмовите студия, музеите, както и случайността да срещнат звезди по улиците на града. Лос Анджелис предлага изобилие от барове на покрива от центъра на Западен Холивуд.Древните прелести на Вечния град са очевидни във всяка калдъръмена улица, но Рим никога не почива на лавровите си венци. Новите причини да посетите града включват нов хотел в двореца от 17-ти век, както и първият амаро бар в Европа - но все пак внимавайте къде ядете и пиете.В рамките на проучването, анализаторите оценяват градове с население над милион души според редица параметри, включително климат, ниво на безопасност, наличие на инфраструктура за отдих и атракции, наличие на образователни институции, летища, ресторанти и магазини, дял на образовани жители, доходи на граждани и популярност в социалните мрежи.", "date": "2020.01.13", "title": "Ето кои са най-добрите градове за живеене в света (списък)"}
{"url": "https://offnews.bg/psihologia/protcesat-na-komunikatcia-v-obshtestvoto-ni-e-narushen-ili-prosto-lip-719332.html", "text": "Преди дни непълнолетен отне живота по особено жесток начин на 18-годишно момиче. Има ли разпознаваеми предпоставки за престъпно деяние от страна на непълнолетен и има ли начини за превенция, коментира психологът Станислав Пандин.Процесът на комуникация в обществото ни е нарушен, или такъв просто липсва, в няколко направления, що се отнася до децата и юношите.По хоризонтала това са: вътресемейните отношения в комуникативен план – на ниво родители, между родител/и и дете/юноша; на ниво институции – не достатъчно добра координация между ръководния състав и служителите в една институция, както и между самите служители в съответната институция; от друга страна това често е и изключително слабата експертна подготовка на самите служители в отговорната институция.По вертикала проблемите са свързани с недостатъчно добрата или пълна липса на приемственост и взаимодействие между семейството (здраво, в процес на разпад, разширено, приемно и пр.) и отговорните институции, както и липсата на съгласуваност между съответните институции, ангажирани с даден проблем, което до голяма степен обрича на провал последващите действия на същите.Ще ви дам един пример в тази насока. Чудесно е, че държавата се е погрижила да създаде множество органи по закрила на децата и юношите, каквито на местно ниво са отделите за закрила на детето към дирекции „Социално подпомагане“ в общините по места, детските педагогически стаи към съответните Районни полицейски управления, местните комисии за борба срещу противообществените прояви на малолетните и непълнолетните, училищата и прочее. Често „стиковането“ между въпросните е силно затруднено поради гореспоменатите проблеми в някои населени места на територията на държавата ни. Колеги от страната са ми споделяли, че директори на училища целенасочено изолират сериозни училищни проблеми, свързани с противообществени деяния на техни ученици, за да не пострада реномето на училището.Не винаги училищният психолог (ако дори има такъв) има авторитета и компетенциите да се справи със сериозни казуси, които изискват ангажирането напр. на местната комисия или на инспектор детска педагогическа стая. Да не говорим, че редовните сесии на общинските комисии за борба с проявите, особено там където мониторингът върху дейността на същите от страна на кмета е занижен, се провеждат напр. веднъж годишно, което е крайно недостатъчно за съгласувателни действия между институциите, спрямо правонарушенията на деца и юноши в съответното населено място.Да не говорим, че по места на такива заседания често отсъстват основни специалисти, каквито са служителите в отделите по закрила, полицейските инспектори или пък самите обществени възпитатели. Що се отнася до последващите протоколи и присъствени листове, които се водят задължително на такива заседания, те биват попълвани впоследствие. Това се случва нерядко в по-малки населени места, където по-лесно може да бъде прикрито.Както виждаме има достатъчно органи по закрила, достатъчно наредби и закони. Истината е, че липсващата или недобра комуникация вътре в семейството, между семейства и институции, както и между самите институции, винаги дава несъгласуваност в действията им, още повече що се отнася до деца и юноши. Това е много опасно особено за вторите, които вдругиден по дефолт ще бъдат абсолютно променени и различни в сравнение с настоящата минута и настоящия час.", "date": "2020.01.13", "title": "Процесът на комуникация в обществото ни е нарушен, или просто липсва при децата и юношите"}
{"url": "https://offnews.bg/futbol/tcska-se-podsilva-v-ataka-719281.html", "text": "ЦСКА е в усилени преговори с офанзивен халф, който да бъде алтернатива на Тиаго Родригес, информира \"Тема Спорт\". \"Червените\" имат цели четирима играчи в средата на терена - Рубен Пинто, Кристиян Малинов, Валентин Антов и Жанио Бикел, но бройката на позицията зад нападателя е дефицитна.Треньорът Милош Крушчич заяви преди старта на подготовката, че иска още две попълнения в атака, но подчерта, че не става въпрос за централни нападатели. Така сърбинът се е насочил към плеймейкър и крило.Крушчич ще даде шанс в контролите на завърналия се след преотстъпване Едвин Джеси. Треньорът е гледал записи на ганаеца и го е харесал, но иска да види какво е кондиционното му състояние. Джеси не е играл от август насам. В ЦСКА се оглеждат и за десен бек.Те бяха отправили предложение към национала Страхил Попов, който обаче предпочете да парафира с убедителния лидер във втора турска лига Хатайспор. \"Червените\" имат само един номинален играч отдясно в отбрана - Иван Турицов. В тази зона беше преквалифициран и централният бранител Пламен Гълъбов.Не са изключени и изходящи трансфери, като има интерес към нападателя Али Соу. В последните дни се появиха публикации, че за него е получена оферта от Ал Ахли (Кайро). В Египет обаче твърдят, че Соу е отказал.", "date": "2020.01.13", "title": "ЦСКА се подсилва в атака"}
{"url": "https://offnews.bg/futbol/zinedin-zidan-pobedata-e-v-dnk-to-na-real-madrid-719288.html", "text": "Треньорът на Реал Мадрид Зинедин Зидан похвали играчите си след спечелената Суперкупа на Испания и заяви, че победата е заложена в ДНК-то на \"белия балет\".Снощи столичани победиха драматично с дузпи градския съперник Атлетико на финала в Джеда, Саудитска Арабия.\"Дойдохме тук, за да спечелим трофея. Това и направихме. Мисля, че станахме свидетели на хубав финал. Атлетико игра много добре.Победата е заслуга на футболистите. Те заслужават похвала, особено Куртоа, който беше блестящ.Когато бях играч, давах всичко от себе си на терена. Това е в ДНК-то на Реал, това и искам от момчетата във всеки мач.Червеният картон на Валверде? Феде направи най-правилното в тази ситуация. Нарушението беше грубо, но необходимо. След това той се извини на Мората. Радвам се, че именно Валверде беше избран за Играч на мача.Работим много упорито от началото на сезона. Проявихме търпение, въпреки някои трудности в началото. Сега нещата си идват по местата\", каза Зидан.Французинът е истински специалист във финали, показва статистиката. От девет мача за значим трофей той няма нито една загуба, откакто води \"белия балет\".", "date": "2020.01.13", "title": "Зинедин Зидан: Победата е в ДНК-то на Реал Мадрид"}
{"url": "https://offnews.bg/sviat/britanskata-kralitca-elizabet-podkrepi-megzit-chaka-se-poslednata-j-d-719357.html", "text": "Британската кралица подкрепи желанието на херцога и херцогинята на Съсекс да започнат нов живот. Неотдавна Хари и Меган неочаквано за всички се отказаха да изпълняват ангажиментите си в качеството им на старши членове на кралската фамилия, предаде Би Би Си.В понеделник кралицата събра високопоставените членове на кралската фамилия в двореца Сандрингам, за да обсъдят бъдещата роля на принц Хари и Меган, които по-рано заявиха, че искат да бъдат финансово независими.„Независимо от това, че ние бихме предпочели те да останат пълноценни членове на кралското семейство, ние уважаваме и разбираме желанието им да живеят по-независим живот и при това да останат ценна част от нашето семейство“, е посочено в изявлението на кралицата.Според нея на срещата е достигната договореност за преходния период, в рамките на който Съсекските херцог и херцогиня ще прекарват част от времето си в Канада, а другата част във Великобритания. Колко ще продължи този период е неизвестно.„На моето семейство му предстои да реши сложни въпроси, пред нас има още много работа, но аз помолих окончателните решения да бъдат приети в близките дни“, пише в края на кралското изявление.В срещата в двореца Сандрингам участваха бащата на Хари принц Чарлз и по-големият му брат принц Уилям. Предполагаше се, че съпругата на Хари Меган ще се включи в телефонен разговор.Членовете на кралската фамилия обсъдиха последствията от отказа на Хари и Меган от изпълнението на задълженията им на старши членове на семейството, каква сума ще получават те от двореца, титлите им, както и детайлите от търговските споразумения, които ще им бъде позволено да сключват.„Кралицата поиска решението да бъде взето в рамките на следващите няколко дни. Но тези решения е напълно възможно да бъдат преразгледани в близките месеци и години“, коментира Джони Даймънд, кореспондент на Би Би Си по въпросите на кралското семейство.", "date": "2020.01.13", "title": "Британската кралица Елизабет подкрепи Мегзит, чака се последната й дума"}
{"url": "https://offnews.bg/interviu/stefan-komandarev-ako-iskame-neshto-da-se-promeni-triabva-da-postavi-719328.html", "text": "Стефан Командарев е роден през 1966 година в София. Завършва медицина, кино и тв режисура. Най-известните му филми са „Пансион за кучета“ (2000), „Светът е голям и спасение дебне отвсякъде“ (2008), „Съдилището“ (2014) и „Посоки“ (2017), „В кръг“ (2019). През 2010 година „Светът е голям и спасение дебне отвсякъде“ влиза в краткия списък за номинация за „Оскар“ за чуждоезичен филм. „Посоки“ е в конкурсна програма „Особен поглед“ на 70-и юбилеен фестивал в Кан. Последният му филм „В кръг” вече е носител на 7 български и международни награди.Командарев с хирургическа прецизност прави разрез на най-болните места от българската действителност и поставя точните диагнози филм, след филм. Но след последните надписи, човек няма усещане за обреченост, а по-скоро за терапевтичен сеанс – с облекчението, че някой има разбиране за проблемите му и с надеждата, че може да е следващият Лазар.Срещаме се със Стефан Командарев в Деня на българското кино, в емблематичното кино Влайкова. Спрял е да брои наградите за последния си филм „В кръг“, защото вече е отдаден на следващия си проект. Говори за себе си и филмите си с онази присъща скромност на талантливите хора, или както Далчев говори за таланта: талантът, макар и да е най-важното нещо в изкуството, е дар от природата, човек го има или го няма, и затова е излишно да се говори за него.От какво боледува българското кино?На празник е добре първо да се кажат хубавите неща. А те са, че през последните години има много силни български филми, с успехи както пред българската публика, така и пред света. Боледуването е по отношение на така чаканите промени в регулацията. Бюджетите стават все по-малки. Справяме се, но не е редно да е така. Ако човек обича киното и наистина иска да си направи филма, той ще го направи. Големият проблем обаче е за младите колеги, които сега влизат в киното. Те влизат в една изключително трудна среда, в която много трудно могат да намерят възможност да направят своите филми. Една кинематография, ако не се обновява непрекъснато, ако няма конкуренция от по-млади колеги, това е лошо за всички. Включително и за тези, които са по-опитни. Постиженията на по-младите въздействат стимулиращо и на теб. Неслучайно във Франция, от всички финансирани от държавата филми, 1/3 са дебютни.Според изчисленията, един филм със среден европейски бюджет, трябва да има поне 32 милиона зрители, за да покрие разходите си. Това няма как да се случи и затова в Европа е приет обратен на холивудския и боливудския принцип – а именно че киното е културен продукт и той се прави с фондове. България, като част от Европа, трябва да прави нещата на този принцип.Изпитвате ли огорчение?Не, не няма огорчение. Ако седне човек да се тюхка и огорчава, нещата са приключили. Реалността е такава, каквато е и човек трябва да се справя. И ако наистина се справя, той успява, ако не – използва трудностите като причина. Въпрос на мотивация и нагласа. Но няма оплакване и мрънкане.Не може да се оплачете от липса на успехи. Реализмът, граничещ с документалистика, във филмите Ви ли е това, което води до неминуеми успехи?Всички успехи са временни, относителни. Човек не трябва да вярва много на тия успехи и трябва да се доказва от филм на филм. Ако лежиш на стари лаври и се взимаш много насериозно, нещата не са добре.Във всеки съм се чувствал на хиляда процента аз, на хиляда процента искрен. Аз не гледам готовите си филми, защото съм много емоционално свързан с тях и ми трябва доста време, за да мога да се отдръпна. Много често теми и сюжети от документалното кино минават в игралното, така че едното обогатява другото. Ако искаш нещо да се промени, първо трябва да му поставиш точна диагноза и аз, бидейки оптимист, че поне нещо може да се промени към по-добро, защото си обичам държавата, следвам това. Ако се лъжем и си казваме, че всичко е супер, ще затъваме все повече и повече. Опитвам се да покажа всичко така, както аз виждам.Каква е диагнозата според Вас?Основният източник за мен на изключително много проблеми във всяка една сфера е огромното социално неравенство. Индексът за България е 8.5 – едно такова съотношение между свръхбогати и свръхбедни разрушава всякаква идея за общност, всякаква идея за доверие между хората, доверие в институции. Неравенството е най-големият рак, който може да разяде едно общество. От това следва всичко останало – и проблемите в образованието, здравеопазването, свобода на словото.Българският архетип част ли е от тази диагноза - като в тъжния виц от филма, че емигрантите не се завръщат не заради държавата, а заради тези, които са останали?Българското общество има белези на непорасналост. Вместо да се вгледаме в себе си, да видим реалните проблеми, търсим врагове, които ни пречат, лесни решения, спасители, които ще ни помогнат. Обичаме фалшиви каузи, които поемат цялата ни енергия. Като споровете за леденото хоро и злите норвежци, които ще вземат децата ни. Много по-удобно е да се занимаваме с норвежките злодеи, отколкото с темата за неравенството. Реагираме по детски. Детето или много приема, или много отхвърля. В детския начин на мислене, нещата са или черни, или бели, но в реалния живот нещата не е така.А лечението?Аз не съм специалист и затова говоря чрез филмите си, но има механизми, които са отдавна утвърдени. Прогресивна данъчна система, много по-сериозен дял от брутния вътрешен продукт за образование и култура. Това са работещите механизми в държави, които водят класациите за най-щастливи нации на света – те са държави, които преразпределят, регулират, имат развита социална политика и прогресивна данъчна система, образованието е приоритет. Но ние сме държава на крайностите – от комунистическия модел отидохме в другата крайност, в която държавата е лош, стопанин, а пазарът трябва основно да решава всичко. Нужно е да върнем нормалното положение, в което държавата да е добър регулатор. В кръг ли се въртим?В голяма степен да, защото седим на едно място. Видимо е от какви позиции тръгнахме с останалите източноевропейски държави и къде сме сега. Спомнете си колко обидени бяхме през 99-а, когато стана ясно, че ще влизаме заедно с Румъния в ЕС, защото били толкова по-изостанали от нас. В момента те във всяко едно отношение, включително индустрия и кино, са на светлинни години от нас. Ние от режим на тоталитарност отидохме в съвсем другата крайност. Нещо,  което другите източноевропейски държави не го направиха. Стигнахме американците, както пееше Тодор Колев, по социално неравенство.Къде остана оптимизмът?Като вицът от „Посоки“, че България е страната на оптимистите, защото песимистите и реалистите отдавна се изнесоха. Оптимизмът е в семейството, в това какво възпитание даваш на децата си, в това да успееш да им дадеш едно добро образование, въпреки всички трудности. Вероятно децата ни ще тръгнат по света, ще учат, ще работят, въпрос на техен избор, но трябва да знаят, че винаги има къде да се върнат. Децата заминават, без да ги взимат норвежците. Отиват да учат, защото образованието е по-добре, условията на труд са по-добре. Условията, които ние създаваме тук гонят децата ни, без да се налага някой да ги взима.Вие никога ли не сте се изкушавали да заминете?През 92-а и 93-а година огромна част от моите съученици заминаха, включително и аз имах такива идеи. Бях на дълга специализация във Франция и имах възможност да остана, но реших, че камъкът си тежи на мястото и мисля, че беше добро решение. Както се шегуваме с моя син – единственият смисъл за съществуването на трудностите е да бъдат преодолявани.Ървин Д. Ялом в \"Мама и смисълът на живота\" се задушава от един и същи въпрос: Как се справих? Вие как бихте отговорили?Ако си отговоря, че се справих добре, значи не е добре. Човек трябва непрекъснато да гледа напред. Страхувам се от доволството. Кажеш ли си: Аз съм върхът! Колко много постигнах! - това е първата стъпка следващият филм да не става. Взимането насериозно е опасно във всички сфери, но най-страшно е при политиците, защото последствията са най-лоши.В трудни моменти едно от нещата, които спасяват е чувството за хумор. Включително и към себе си. Самоироничният подход понякога е доста здравословен.Каква е публиката в България, в сравнение с другите държави, в които представяте филмите си?Тенденцията към по-развлекателното кино, което няма лошо да го има, продължава, но не бива да е съществува само то. Това е и огромната разлика между киносалоните в България и в други държави. Преди няколко седмици бях на един кинофестивал в град Хихон в Испания. Бях шокиран, че в този не толкова голям град, прожекциите на европейски филми, започващи в 12 посред нощ бяха пред пълна зала, предимно с млади хора. След края на филма, към 2 сутринта, тези хора останаха поне още час, за да задават въпроси. Има аудитория, която търси подобен тип кино, с по-сериозни теми, има интерес и диалог. В България тази публика намаля. Тя остана в няколко кина. И това е маркер за това какво се случва на ниво култура и образование.Какви бяха реакциите на полицаите за филма „В кръг“?Полицаите са най-големите фенове на филма. Имахме изключително емоционални срещи с тях след прожекциите и спечелихме страшно много приятели. Получихме и най-ценните отзиви: „Най-сетне видяхме живота си на екрана.“; „Това ни се случва всяка нощ.“; „Гледахме филма, все едно сме на дежурство.“ Филмът не е направен с лошо чувство. Показахме и другата страна и се опитахме в крайна сметка да бъдем честни.Има ли неграмотност сред политиците, подобно на тримата \"Рамбовци\" на гроба?При положение че отново се стигна до режим на вода, значи има неграмотност. Не мисля, че има нещо кой знае колко сложно в това да се отчита колко вода идва и се източва. Тези задачи с пълненето и източване на басейни се учат в училище. Липсва чувство на мисия. Мечтая за политици с чувство на мисия. Има такива примери в българската история. Такива хора ми липсват днес. Чувството, че имаш мисия, че отиваш на някакъв пост за 4 или за 10 години, за да направиш нещо и да оставиш нещо след себе си.Българското образование беше на много по-високо ниво. И при мен като преподавател, и при познати се случва да има студенти, които да нямат елементарна грамотност, да правят груби правописни грешки на всеки ред. Има един чисто образователен срив, който рефлектира върху всичко останало. Като баща на две деца виждам много ясно какво се случва в образованието. Отново принципите на невидимата ръка на пазара, която трябва да регулира, води до това, че този, който може да плати, може да осигури добро образование. Което отново означава, че България губи талантливи деца, които като не са от заможни семейства, не могат да се образоват и да се реализират. Ако преди имаше новини от типа: „Момче от ромско гето може да стане един от най-добрите кардиохирурзи“. Сега това е все по-трудно да се случи.Дано, когато дойдат политици с мисия, наистина си дадат сметка, най-много трябва да се инвестира в преодоляване на неравенство, в образование и култура. Тогава нещата могат да се променят.Ще има ли втора г-жа Влайкова?Дай Боже!С какво се гордеете, освен с многобройните награди?Имам едно нещо, с което се гордея – че нямам филм, от който да се срамувам. А смисълът от наградите, освен приятното чувство и уважението към труда на екипа, е в това, че помагат за финансирането на следващ проект. На това уча и студентите си – да имат филми, участия във фестивали, да получават награди, за да имат възможности техните следващи филми да бъдат финансирани.Какви са бъдещите Ви колеги?Има изключително талантливи студенти, те са и моята мотивация да преподавам. Генерално погледнато общата култура и кино грамотността са на по-ниско ниво. А това е проблем на поколенията, които в момента излизат от образователната система.В навечерието на Оскарите – има ли шанс български филм да успее?За да има успех там трябва да има повече български филми и повече добри български филми. А тези добри филми трябва да имат възможност за добра рекламна кампания. Стискаме палци на Тео Ушев. Знам, като кандидат на България, за колко тежка кампания става дума. Със „Светът е голям и спасение дебне отвсякъде“, успяхме да направим една адекватна, макар и много скромна кампания, стигане до някакво постижение.Какво пожелавате на колегите си на днешния празник?Да са живи и здрави, да не униват и да се борят за правата си.", "date": "2020.01.13", "title": "Стефан Командарев: Ако искаме нещо да се промени, трябва да поставим правилната диагноза"}
{"url": "https://offnews.bg/kultura/prof-stanislav-semerdzhiev-e-noviat-star-rektor-na-natfiz-719356.html", "text": "С подкрепа от 93% Общото събрание на НАТФИЗ избра за свой ректор проф. д-р Станислав Семерджиев, съобщиха от академията тази вечер.Той ще оглави Академията за четвърти път (2003-2007, 2007-2011, 2015-2019, 2020-2024). До настоящия момент няма друг законно избран ректор в страната с четири последователни мандата, е уточнено в съобщението.Гласуваното доверие е спечелено с реформи в методологията на образованието, обновяване на сградния и материален фонд, разширяване на международните взаимоотношения и партньорски програми, социално отговорни проекти за развитие на обществения имидж на Академията, привличане на нови български и чуждестранни партньори и неуморима взискателност към работата на всички.Проф. д-р Станислав Семерджиев е създател и ръководител на специалността \"Драматургия\" (от 1991). От 2011 година е Изпълнителен директор на Световната асоциация на филмовите и телевизионни висши училища (CILECT), след като двукратно (2002-2010) е избиран за неин вицепрезидент.Продуцент и сценарист на експерименталния документален филм „Авантюрата Хамлет\" (2008, реж. Грег Роуч и Ивайло Дикански).Сценарист на първия български дългометражен сериал „Хотел „България\" (2004-2005). Автор на либретото на спектакъла „Българска мистерия\" (2019, Театър НАТФИЗ). Продуцент и редактор на 50+ български и международни филми.", "date": "2020.01.13", "title": "Проф. Станислав Семерджиев е новият стар ректор на НАТФИЗ"}
{"url": "https://offnews.bg/futbol/vremeto-na-ernesto-valverde-v-barselona-izteche-719358.html", "text": "Ръководството на Барселона е освободило треньора Ернесто Валверде от поста му, съобщават испанските медии. Според \"Catalunya Radio\", на днешната среща на шефовете на клуба, специалистът е бил уведомен, че договорът с него ще бъде прекратен.Детайлите по приключването на контракта ще бъдат обсъдени с неговия агент. Според \"RAC1\" бордът на директорите на Барса е заседавал днес слеобед по темата кой да води каталунския тим до края на сезона.Припомняме, че в последните дни Шави Ернандес, Роналд Куман и Роберто Мартинес отказаха да поемат отбора незабавно. Според испанския медиен гигант \"AS\" новият треньор на Барселона ще бъде Кике Сетиен.Ернесто Валверде пое каталунците на 29 май 2017 година като първоначално подписа двугодишен договор с клуба. През февруари 2019 година договорът беше продължен за още година. Специалистът стана шампион на страната два пъти, спечели Купата на Испания през сезон 2017/2018 и Суперкупата на Испания през 2018.", "date": "2020.01.13", "title": "Времето на Ернесто Валверде в Барселона изтече"}
{"url": "https://offnews.bg/kultura/dimitris-papajoanu-iztcialo-promenia-naglasite-kam-savremennia-tantc-v-719333.html", "text": "Световноизвестният гръцки хореограф Димитрис Папайоану предизвиква абсолютен фурор у нас. Новият му спектакъл, чиято световна премиера ще бъде през май в Атина, където билетите все още не са в продажба, е вече напълно разпродаден в България за датата 4 септември. За втората дата на представянето му, 3 септември, остават броени места.С новата творба на Папайоану, която е продуцирана от над 20 влиятелни културни институции от цял свят, ще бъде открито 13-тото издание One Dance Week.“Благодаря ви за любовта! Нямам търпение да се върна.” - казва самият Папайоану по повод завръщането си в БългарияМеждународният фестивал за съвременен танц в Пловдив е и сред копродуцентите на дългоочаквания мащабен сценичен проект, чийто календар е вече абсолютно запълнен за две години напред.Папайоану успя да предизвика същински фурор със спектакъла си “Великият укротител” в Пловдив през 2018 и “омагьоса” българската публика. Никога досега не се е случвало билети за съвременен танцов спектакъл да се разпродават почти 9 месеца преди премиерата. Това рядко се случва в България, даже за музикални концерти на големи световни звезди - споделят организаторите.През ноември миналата година, само за няколко дни, Папайоану разпродаде голямата зала на BAM (Brooklyn Academy of Music) в Ню Йорк, което преди това е правила само Мадона.Първата му поява в Ню Йорк изправи публиката на крака и автоматично му донесе нова покана за следващия му спектакъл. Феноменът-хореограф успява да предизвика интерес, на който обичайно се радват големите звезди в киното и музиката - изключителна рядкост на световната танцова сцена след последната ѝ голяма звезда - невероятната Пина Бауш. Не е случайно, че през 2018 година Папайоану е и първият гост-хореограф, поканен да създаде нов спектакъл за легендарната танцова компания на Бауш - ”Since She”.За откриването на One Dance Week тази година в Пловдив ще присъства и еврокомисарят с ресор култура - Мария Габриел. За спектакълa у нас пристигат и директорите на едни от най-влиятелните европейски фестивали за танц.Последните билети за представянето на новия спектакъл на Димитрис Папайоану ще намерите в продажба на касите на EasyPay в цялата страна и онлайн от мрежата на .Допълнителна информация ще намерите в сайта на One Dance Week и във . ", "date": "2020.01.13", "title": "Димитрис Папайоану изцяло променя нагласите към съвременния танц в България"}
{"url": "https://offnews.bg/nashite-avtori/palnite-idioti-sa-veche-tuk-719337.html", "text": "Министърът на външните работи Екатерина Захариева се похвали по радиото, че в МВнР са измислили хитра кампания, която щяла да доведе до премахване на американските визи за българите. Министерството щяло да издири хора, които да кандидатстват за визи за Америка, без обаче никакво намерение да пътуват. Нещо като мъртвите души на чиновника Чичиков в аранжимент на Захариева. Така чрез изцяло екстензивен подход щял да се намали процентът на отказаните визи, от който пък зависи отпадането на визовия режим за българите.Може би трябва да ви го повторя два-три пъти, защото и аз от първия път не схванах как е възможно такава идиотия да се роди в нечия глава.Много са хитри нашите дипломати! Както казват в Пазарджик, като листни въшки са хитри.Съгласно Закона за имиграцията и гражданството на САЩ, за да се включи една държава в Програмата за премахване на визите, отказаните визи с неимигрантска цел на нейни граждани трябва да са по-малко от 3% годишно. В момента само гражданите на 5 държави от ЕС пътуват с визи за САЩ: България, Полша, Румъния, Хърватия и Кипър. И само при 4 от тях отказите са над 3% (без Кипър).По данни на НСИ през 2018 година за САЩ са пътували 20 065 българи. Според министър Захариева отказаните визи в момента били „9 и малко“ процента. На 25 ноември във връзка с посещението на Борисов в САЩ зам.-министърът на външните работи Георг Георгиев съобщи друг процент – 11% Това е много по-близо до истината от гледна точка на динамиката на намаляването на отказите през последните години – от 17,3% през 2015 на 16,9% през 2016 г., на 14,97% през 2017 г. Та истината е, че в момента са малко над 11%.И така, ако са отказани визи на 11% от кандидатите, това прави 2480 души, ако вярно смятам. (През 2015 г. Даниел Митов успя да издейства да се броят хората, а не отказите, защото някои кандидати имат по повече от един отказ.) За да могат тези 2480 души да станат 3% от всички кандидатствали, тогава трябва да кандидатстват 82 666 души. Тоест, МВнР трябва да мобилизира още около 60 000 души и всички те да получат визи. Но няма как да няма фира, както и да са подбирани хората. Та реалната бройка на „мъртвите души“ вероятно трябва да е 70-80 000 души.Но американците не дават визите като потропаш на вратата. Само таксата за разглеждане на документите е 160 долара, които не се връщат при отказ. Колкото и патриотично настроени да са събраните от Външно граждани, все пак 160 долара са си 160 долара – 281 лв. и 60 ст. по курса на деня! Затова ще трябва Външно да се бръкне с 12 800 000 долара (22 528 000 лв.) само за такси за визите. Фирмите, които подготвят и придвижват документите, вземат по 60-70лева. Да не слягаме в сметката, че човек трябва да загуби ден-два, за да подготви документите за кандидатстване, да отиде на интервю и т.н.Като казах интервю, та се сещам, че първият въпрос, естествено, е за целта на пътуването, от което зависи за какъв вид виза се кандидатства. И тогава нашата мъртва душа трябва да излъже. Защото няма как да каже, че просто иска да си има щатска виза, щото колекционира визи например.Захариева изобщо не е наясно каква глупост е измислила, защото гордо съобщи, че през март у нас ще пристигне „зам.-държавният секретар, който отговаря за консулската дейност“ и тя смята да му предложи въпросната кампания за търсене на хора с добро визово досие, които да направят калабалък, без обаче да пътуват. Малко става като Хитър Петър и Настрадин Ходжа. Седни тука, г-н Бийгън, да подпираш плета, докато аз ида да си взема торбата с лъжите… Много идиотско ми се струва.Преди време написах: След полуидиотите идват пълните идиоти. Но май съм се объркал. Те вече са тук…", "date": "2020.01.13", "title": "Пълните идиоти са вече тук"}
{"url": "https://offnews.bg/obshtestvo/postaviha-40-izkustveni-gnezda-za-zastrashenia-tcarski-orel-719301.html", "text": "В края на миналата година екип на Българското дружество за зашита на птиците (БДЗП) приключи с инсталирането на 40 изкуствени гнезда, предвидени в рамките на проекта „Земя за царския орел“.Всички те са разположени в или в близост до защитени зони, част от Натура 2000, които са ключови за опазването на вида - „Сакар”, „Дервентски възвишения“, „Западна Странджа“, „Адата – Тунджа“, „Каменски баир“ и „Сините камъни – Гребенец“.Целта на поставянето им е да насърчи млади двойки орли да загнездят в незаети, но подходящи за размножаване територии, или да помогне на вече размножаващи се двойки да изберат безопасно гнездо.Близо 20% от изкуствените гнезда стават дом на царските орли. Това е една от най-ефективните мерки за опазване на вида, тъй като строежът на ново гнездо е трудна и отнемаща много енергия задача, особено за младите двойки царски орли, които пристъпват за пръв път към размножаване. През март нова двойка избра именно такова гнездо за свой дом. Така общо 4 изкуствени гнезда, построени в рамките на проекта, са заети досега от нови двойки царски орли.При инсталирането на изкуственото гнездо първата стъпка е внимателното подбиране на подходящо дърво и територия. Мястото трябва да е отдалечено от територия на друга двойка, от опасни електропроводи и източници на безпокойство като пътища, и в близост до хранителни ресурси. В идеалния случай в територията ще са наблюдавани млади скитащи птици. Дървото трябва да е високо и стабилно, за да може двойката спокойно да наблюдава околността, да излита с лекота и да набира височина.Инсталирането на едно гнездо отнема около ден, като предварително се изготвя основата от клони във формата на колело, което с помощта на алпийска техника се качва на дървото. Там се вплитат още клони, за да стане масивно и здраво. Достига диаметър от 1,5 до 2 метра, дебелина до 2 м и понякога тежи около 200 кг. То се използва от орлите понякога десетки години. Най-подходящото време за поставянето на гнездата е краят на есента и началото на зимата, за да може през зимата или началото на пролетта орлите да ги заемат и достроят.Поставянето на изкуствени гнезда е важна част от природозащитните дейности, извършвани по проекта, за подобряване на гнездовите и хранителните местообитания на царския орел. Припомняме, че при предишния проект на БДЗП „Опазване на царския орел и ловния сокол в ключовите за тях места от мрежата Натура 2000 в България” бяха поставени също 40 изкуствени гнезда, като 10 от тях са заемани от царски орли през годините, като в някои от тях те продължават да отглеждат поколение.", "date": "2020.01.13", "title": "Поставиха 40 изкуствени гнезда за застрашения царски орел"}
{"url": "https://offnews.bg/temida/spetcprokuraturata-razpita-zamestnika-na-neno-dimov-za-vodnata-kriza-719336.html", "text": "Красимир Живков, зам.-министър на околната среда и водите, е разпитан от Специализираната прокуратура във връзка с водната криза в Перник, предаде БНР.Той беше посочен от адвокатите на Нено Димов като човека, чийто ресор във ведомството са били язовирите. Пред разследващите Живков е заявил, че В и К дружеството в Перник е предлагало какви конкретни обеми вода от язовир „Студена“ да се подават за питейно-битови нужди. А след информация за очакваните валежи от Националния институт по метеорология и хидрология, Басейновата дирекция излизала с разчет и график колко вода ще се отпусне към града.„За месец ноември заявката на В и К-оператора е 1,6 милиона кубика. От МОСВ са отредени един милион кубика, използвани са почти 1,6 млн. кубика. На 7 ноември се редуцират разрешителните за ползване на технологичен минимум - и на „Стомана“, на „Топлофикация“ остават същите. На 19 ноември изцяло е спряно подаването към двете промишлени предприятия\", е обяснил заместникът на задържания Нено Димов след разпитите. ", "date": "2020.01.13", "title": "Спецпрокуратурата разпита заместника на Нено Димов за водната криза"}
{"url": "https://offnews.bg/obshtestvo/v-pernishko-pognaha-zloto-s-ogan-i-i-tapani-ekipi-na-v-i-k-otstraniav-719359.html", "text": "Кошмарът на водната криза не можа да възпре Драгичево, Батановци и всички села в Пернишко, улиците им пращяха от хора в народни носии, оборудвани с тъпани, факли и гръмки хлопатари, мощна заря озари небето - Сурва е и няма отказване.Уникалният спектакъл на сурвакарите прогони злото, или поне такава е целта му според стародавния обичай. Тази вечер всички села в Пернишко ликуват, предаде регионалното издание „За Перник“. Страшни сурвакари и мечкаре с факли палят огромен огън, около който танцуват със своите звънци, за да прогонят злите сили далеч от селата. А на сутринта на 14-и януари маскирани мъже ще обикалят по домовете и благославят за здраве и берекет. След това на площада отново ще се съберат, за да празнуват.„Мироглед“ съобщава, че празникът Сурва е лумнал тази вечер в Пернишко, а кметът Станислав Владимиров е избухнал: „Догодина ще взривим България!“, но с фестивал. Стотици хора са се стекли в Батановци за запалването на сурвакарския огън. Сред тях са кметът на Перник Владимиров, заместниците му и регионалният директор на ЮНЕСКО Ирена Тодорова.„Няма как тази традиция да угасне и затова съм убеден, че и следващите поколения ще продължат тази невероятна магия. Догодина фестивалът в Перник ще бъде още по-мащабен и по-красив, и ще взривим България!“, зарекъл се е Владимиров.На 13 и 14 януари 57 села в 5 общини в Пернишка област се отбелязва най-чаканият обичай Сурва, местните хора се стягат за него през цялата година и изработват костюмите и маските. Празникът се чества в нощта на Василовден по стар стил – сурвакари обхождат домовете и благославят стопаните им за здраве и берекет.Този обичай е зрелищен, многолюден и жив, предава се от баща на син, а за местните жители той е религия, отбелязва изданието. Преди 3 години Сурва стана част от световното семейство на ЮНЕСКО.А докато народът с уникалния си празник гони злото, екипи на В и К ще работят цяла нощ по отстраняването на аварията, оставила съвсем без вода цялата Байкушева махала и квартал „Калкас“ вечерта в 19 ч.", "date": "2020.01.13", "title": "В Пернишко погнаха злото с огън и и тъпани, екипи на В и К отстраняват тежка авария пак"}
