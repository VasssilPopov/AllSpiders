{"url": "https://m.offnews.bg/news/Sviat-_12/Napregnati-izbori-vav-Frantciia-Evakuiraha-Luvara-zaradi-sak_654906.html", "text": "Всички туристи са били евакуирани от Лувъра заради заплаха за сигурността, възникнала от изоставен сак на площада. Парижката полиция е извела всички туристи и извършва проверка, съобщава БТА.Именно на този площад Еманюел Макрон смята да свика митинг на привържениците си, ако спечели днешния втори тур на президентските избори във Франция.Изборите във Франция на балотажа за президент между Макрон и Льо Пен са изключително напрегнати отново на фона на истерия от атентати. Избирателната активност във втория тур към 13:00 ч. българско време е 28,23%, съобщи Министерството на вътрешните работи на страната. Данните почти се припокриват с измерените за същия времеви период на първия тур, когато активността беше 28,54%. Резултатът обаче е по-нисък от този на втория тур на президентските избори през 2012 г., когато до урните бяха отишли 30,66% от избирателите.", "date": "2017.05.07", "title": " Напрегнати избори във Франция: Евакуираха Лувъра заради сак"}
{"url": "https://m.offnews.bg/news/Sviat-_12/Severna-Koreia-arestuva-amerikanetc_654908.html", "text": "Четвърти американец арестуваха в Северна Корея. Последният арестуван, от вчера е Тони Ким Хак-сон, който е задържан заради подозрителна  дейност срещу държавата, съобщава CNN.  Действията на властите идват на фона на изключително напрегната обстановка между Пхенян и Тръмп заради севернокорейската ядрена програма.Задържаният Ким Хак-сон работел в пхенянския Научнотехнологически университет. В него преподават няколко американци, а там се обучават главно деца на елита.В края на април беше задържан друг американски гражданин, преподавател в университета - Ким Сан-дук, наричан също Тони Ким.Тогава постоянната представителка на САЩ в ООН Ники Хейли коментира, че задържането на американеца е опит на режима на Ким Чен-ун да използва мъжа като средство за натиск върху Америка. Още двама американци бяха арестувани в Северна Корея - Ото Уормбиър, студент на 21 години, който беше осъден миналата година на 15 години принудителен труд за разпространяване на пропагандни материали и Пастор Ким Тхон-чхол, който излежава 10-годишна присъда за шпионаж.", "date": "2017.05.07", "title": " Северна Корея арестува американец"}
{"url": "https://m.offnews.bg/news/Tenis_18788/Chelniiat-sblasak-Sharapova-Bushar-v-Madrid-e-fakt_654907.html", "text": "Сблъсъкът между бившата приятелка на най-добрия ни тенисист Григор Димитров Мария Шарапова и яростната й критичка Южени Бушар на турнира в Мадрид е факт. Рускинята, която се завърна след изтърпяно наказание за употреба на допинг, се класира за втория кръг след обрат 4:6, 6:4, 6:0 срещу хърватката Марияна Лучич-Барони на старта.Вчера Бушар прекъсна серията си от пет поредни загуби, след като победи в първи кръг французойката Ализе Корне. Бушар изрази надежда във втори кръг да срещне именно Шарапова.\"Надявам се да е Шарапова. Радвам се, че сложих край на негативната серия. Странно, но въпреки, че губех постоянно, усещах напрежение от това, че трябва задължително да спечеля. Казах си, че след като пет пъти губя в първи кръг, то вече наистина нямам какво да губя. Опитах се да променя настройката си, да престана да мисля как изглеждам отстрани. Мисля, че започвам да се връщам на верния път\", коментира Бушар.Преди дни тя нарече Шарапова измамница и съжали, че рускинята не е изгонена завинаги от тениса.", "date": "2017.05.07", "title": " Челният сблъсък Шарапова - Бушар в Мадрид е факт"}
{"url": "https://m.offnews.bg/news/Futbol_18793/Livarpul-zaradva-konkurentite-za-top-4_654911.html", "text": "Отборът на Ливърпул направи нова грешка стъпка в Премиър лийг намали шансовете си за четвъртото място и участие в Шампионската лига през новия сезон.\"Мърсисайдци\" не успяха да отбележат гол на Саутхамптън и срещата на \"Анфийлд\" завърши 0:0. Джеймс Милнър пропусна дузпа в 66-ата минута, но това бе една от редките ситуации, в които домакините бяха близо до попадение. \"Светците\" пък завършиха първата част без удар към вратата за първи път от август 2012 г.След почивката гостите рядко минаваха центъра, но не допускаха положения пред вратата си. Така се стигна до 66-ата минута, когато съдията отсъди дузпа за игра с ръка на Джак Стивънс.Милнър не успя да преодолее Форстър, който уцели посоката на стрелба и спаси. Това е първа пропусната дузпа за Милнър от ноември 2009 г.През този сезон Ливърпул няма отбелязан гол срещу Саутхамптън в три мача. Шампионатният двубой на \"Сейнт Мерис\" завърши 0:0, а в полуфиналите за Купата на Лигата \"светците\" спечелиха и двата мача с по 1:0.", "date": "2017.05.07", "title": " Ливърпул зарадва конкурентите за топ 4"}
{"url": "https://m.offnews.bg/news/Futbol_18793/Blago-Dzhizasa-pred-spasenie-v-Rusiia_654909.html", "text": "Оренбург с Благой Георгиев победи с 1:0 Краснодар в мач от 27-ия кръг на руското първенство и увеличи шансовете си за спасение.В момента тимът е в зоната за бараж заедно с Арсенал (Тула) на Михаил Александров и Иван Иванов. Разликата с първия отбор над чертата вече е само 3 точки, а до края остават три кръга.Благо изкара пълни 90 минути за Оренбург, като беше много активен особено през първата част. Голът малко след почивката, когато централният нападател Елгуджа Лобжанидзе за малко да скъса мрежата от няколко метра.В последните си три мача българският халф и неговите колеги ще играят срещу Локомотив (Москва), Уфа и Ростов. От Премиер лигата директно изпадат последните два в класирането, а двата тима пред тях отиват на плейоф.Краснодар е четвърти и се бори за ново участие в Лига Европа.", "date": "2017.05.07", "title": " Благо Джизъса пред спасение в Русия"}
{"url": "https://m.offnews.bg/news/Intcidenti_6/Dvama-balgari-zaginaha-v-tezhka-katastrofa-v-Sarbiia_654910.html", "text": "Двама български граждани са загинали в катастрофа в Сърбия на пътя Ниш-Пирот, съобщи Министерството на външните работи.Инцидентът е станал край Бела Паланка. Две български коли катастрофират при неправилно изпреварване.На място е загинал единият шофьор - на 57 години - и пътуващата до него жена. Водачът на другата кола, 38-годишен българин, е с тежки наранявания. Той е в болница в Пирот.Българското консулство в Ниш е в контакт с местните власти и компетентните органи в България. ", "date": "2017.05.07", "title": " Двама българи загинаха в тежка катастрофа в Сърбия"}
{"url": "https://m.offnews.bg/news/Tenis_18788/Sblasak-mezhdu-bivshite-na-Grigor-Dimitrov-trese-Madrid_654887.html", "text": "Турнирът в Мадрид едва е започнал, но феновете предвкусват истински екшън още във втория кръг при жените. Там може да се срещнат двата най-големи секссимвола на тениса - Мария Шарапова и Южени Бушар. Рускинята и канадката са сред завоеванията на българина Григор Димитров.Но интригата е друга. Канадката реагира остро срещу поканите към Маша за големи турнири. Бушар е в лагера на тенисистките, които твърдят, че Шарапова трябва да си заслужи участията по честния път от нулата. Сладката американка прекъсна серията си от пет поредни загуби, след като победи в първи кръг французойката Ализе Корне. Следващата й съперничка ще бъде победителката в мача между участващата с \"уайлд кард\" Шарапова и Миряна Лучич-Барони.\"Надявам се да е Шарапова. И двете играят доста агресивно. Радвам се, че сложих край на негативната серия. Странно, но въпреки, че губех постоянно, усещах напрежение от това, че трябва задължително да спечеля. Казах си, че след като пет пъти губя в първи кръг, то вече наистина нямам какво да губя.Опитах се да променя настройката си, да престана да мисля как изглеждам отстрани. Мисля, че започвам да се връщам на верния път\", коментира Бушар, която от години преследва Григор Димитров.", "date": "2017.05.07", "title": " Сблъсък между бившите на Григор Димитров тресе Мадрид"}
{"url": "https://m.offnews.bg/news/Sport_18752/Gratciite-i-oshte-mnogo-sport-v-efira-dnes_654889.html", "text": "12,00 Тенис, турнир за мъже в Мюнхен Sport+ HD (пряко)12,00 MotoGP, Гран при на Испания Mtel sport 1 (пряко)14,00 Тенис, турнир за мъже в Мюнхен Sport+ HD (пряко)14,00 Мотокрос, ЕШ в Севлиево БНТ 1 (пряко)14,45 Колоездене, обиколка на Италия Eurosport 1 (пряко)14,55 Художествена гимнастика, СК в София БНТ 1 (пряко)16,00 Мотокрос, ЕШ в Севлиево БНТ HD (пряко)17,00 Тенис, турнир за мъже в ИстанбулF+/ Sport+ HD (пряко)17,00 Художествена гимнастика, СК в София БНТ HD (пряко)21,00 Автомобилизъм, НАСКАР Mtel sport 1 (пряко)22,30 NBA, \"Торонто\" - \"Кливланд\" Диема спорт 2 (пряко)", "date": "2017.05.07", "title": " Грациите и още много спорт в ефира днес"}
{"url": "https://m.offnews.bg/news/Obshtestvo_4/Liliana-Pavlova-BSP-me-maskari-Niamam-chanti-po-10-000-leva_654888.html", "text": "Нямам чанти по 10 000 лева, категорично заяви в предаването „Тази неделя” по Тя определи обвиненията на .По думите й най-скъпата чанта, която притежава, струва не повече от 200 евро.Тя отбеляза също, че тиражираните в медиите и във фейсбук цени на въпросните чанти не отговарят на истината.По думите й целта е била нейното пълно дискредитиране и омаскаряване, а чрез нея и на ГЕРБ и двата успешни мандата на правителството на ГЕРБ.Павлова обаче изтъкна, че премиерът Бойко Борисов и заместникът му в ГЕРБ Цветан Цветанов са застанали зад нея и са я подкрепили.Според нея има голямо закъснение в ремонта на НДК. Освен това имало недофинансирани, непредвидени и допълнително възникнали ремонти, които трябва да бъдат възложени. Щели да бъдат обявени повече от 10 обществени поръчки за сериозни суми, свързани с трансфери, логистика, кетъринг, наемане на зали и хотели. За тях Лиляна Павлова обеща пълна прозрачност.В сряда ще разберем коя ще е номинацията за български еврокомисар, каза Павлова. Тя отказа да коментира дали номинацията ще е на евродепутата от ГЕРБ Мария Габриел.", "date": "2017.05.07", "title": " Лиляна Павлова: БСП ме маскари. Нямам чанти по 10 000 лева"}
{"url": "https://m.offnews.bg/news/Futbol_18793/Mourinio-izmakva-zvezdata-na-kravniia-vrag-Man-Siti_654883.html", "text": "Сензационен трансфер готви Жозе Моуриньо. Той е на път да привлече  в Манчестър Юнайтед голмайстора на кръвния враг Сити. Става въпрос за Кун Агуеро, разбира се.Предполага се, че на \"Олд Трафорд\" ще се бръкнат с 55 милиона паунда за аржентинеца.  Агуеро не е доволен от статута си на резерва след възстановяването на новата звезда Габриел Жезус. Последният е определено любимец на мениджъра Пеп Гуардиола.Агуеро пристигна от Атлетико Мадрид в Ман Сити през 2011 година и оттогава записа феноменалните 120 гола в 178 шампионатни мача. Той е с основна заслуга за последните две титли и се превърна в истинска легенда за \"синята\" част на града.Но в Манчестър подобни измени не са новост. Припомняме, Карлос Тевес беше любимец на червената половина, но това не му попречи да премине в Сити през 2009 година.Моуриньо търси отчаяно заместник на Златан Ибрахимович. Агуеро ще е доста по-евтин, колкото и смешно да звучи, от Антоан Гризман. Откупващата клауза на французина от Атлетико е 87 милиона паунда.Самият Златан се възстановява в Америка от операцията. Ибра гарантира, че не е приключил с големия футбол, но едва ли ще го видим в игра до края на годината.", "date": "2017.05.07", "title": " Моуриньо измъква звездата на кръвния враг Ман Сити"}
{"url": "https://m.offnews.bg/news/Turizam_75/Na-moreto-shte-ima-chadari-i-shezlongi-po-36-st-a-dori-chasha-kafe-n_654884.html", "text": " Около 200 000-300 000 българи пътуват извън страната през почивните дни. Продължава т.нар. уикенд туризъм. Това, което се наблюдава напоследък, е всъщност, че много българи не само излизат в съседните ни държави, но и почиват в България. Това каза министърът на туризма Николина Ангелкова в предаването „Денят с Георги Любенов“ по БНТ. Тя благодари на Бойко Борисов, Валери Симеонов, Красимир Каракачанов и Волен Сидеров за гласуваното към нея доверие отново да поеме поста министър на туризма.Тя коментира и цените за шезлонг и чадър на плажовете, като посочи, че на „Нестинарка“ цената е 36 ст. за 1 бр. чадър и 36 ст. за 1 бр. шезлонг, което според нея е почти безплатно.Министър Ангелкова, че е притеснена от факта, че цели 103 плажове у нас са неохраняеми.", "date": "2017.05.07", "title": " На морето ще има чадъри и шезлонги по 36 ст., а дори чаша кафе не струва 1 лев"}
{"url": "https://m.offnews.bg/news/Drugi_18773/Deputat-ot-BSP-oglavi-shahmata_654892.html", "text": "Депутатът от БСП Иван Генов е новият шеф на българския шахмат, който е раздиран от скандали напоследък. Това стана факт, след като Силвио Данаилов подаде оставка. Тя е била гласувана на срещата на Управителния съвет на федерацията в Монтана.Временно функциите на Данаилов ще бъдат иззети от вицепрезидента на федерацията и бивш шеф на АЕЦ Козлодуй Иван Генов. Енергетикът беше избран за депутат от Врачанско. На следващото заседание на Управителния съвет ще бъде насрочена и дата за избора на нов президент.През септември месец миналата година Данаилов получи 18-месечно наказание от Световната федерация (ФИДЕ). Етичната комисия му забрани да заема каквито и да е длъжности в рамките на ФИДЕ.Освен това той нямаше право да участва в каквито и да е събрания на организацията, като можеше да изпълнява функциите си като президент на българската федерация единствено на територията на България, но не и в отношенията и с всички други свързани с ФИДЕ организации.Припомняме, Силвио е мениджър и гуру на световния шампион в шахмата Веселин Топалов. Данаилов не крие негативното си отношения към новия, стар министър на спорта Красен Кралев. ", "date": "2017.05.07", "title": " Депутат от БСП оглави шахмата"}
{"url": "https://m.offnews.bg/news/Futbol_18793/IUventus-poluchi-nozh-v-garba-ot-Torino_654874.html", "text": "Неочакван удар понесе италианският хегемон Ювентус, чийто ход към шестата поредна титла в Италия, беше забавен след равенството 1:1 със съгражданите от Торино в дербито от 35-ия кръг на Серия А.Шампионите се спасиха от поражение с гол на Гонсало Игуаин в 92-ата минута, а с това равенство \"биковете\" прекъснаха домакинската серия на \"бианконерите\" от 33 поредни успеха.През първото полувреме сблъсъкът беше изпълнен с интересни моменти пред двете врати. За шампионите Меди Бенатия нацели гредата, докато Пауло Дибала не успя да преодолее Джо Харт, излязъл сам срещу него. \"Биковете\" имаха добри възможности да поведат чрез голямата си звезда Андреа Белоти и Адем Ляич, но двамата не успяха да оползотворят открилите им се възможности.В 52-ата минута сръбският национал все пак се разписа след фамозно изпълнение на фаул, като това беше първи точен изстрел за гостите в мача. 5 минути по-късно Торино остана с човек по-малко, след като Африе Акуа беше изгонен с втори жълт картон за поредното си безумно нарушение. Решението на главния съдия Паоло Валери взриви обстановката и 25-годишният ганаец едва беше изведен от терена.Така се стигна до 92-ата минута, когато Игуаин донесе точката за Юве. Три кръга преди края на първенството в класирането \"старата госпожа\" има 85 т., следва Наполи със 77 т. и Рома със 75 т. \"Вълците\" обаче гостуват на Милан  днес, а в следващия кръг приемат Ювентус на \"Олимпико\". Торино пък не допусна загуба в седми пореден кръг и остава на 9-та позиция с 50.", "date": "2017.05.07", "title": " Ювентус получи нож в гърба от Торино"}
{"url": "https://m.offnews.bg/news/Sviat-_12/Frantciia-izbira-mezhdu-Makron-i-Lio-Pen_654781.html", "text": "Франция гласува на втория тур на президентските избори. Французите избират между центриста Еманюел Макрон и крайнодясната Марин льо Пен.Изборите преминават под напрегнатия поглед на Европа, тъй като победителят ще определи бъдещето на Франция, а частично и бъдещето на Европейския съюз.Макрон се обяви срещу разрушаването на Европа, но поиска реформи, сред които еврозоната да си има свой бюджет, парламент и министър на финансите, да се постави началото на \"политика за европейски инвестиции\" и да се укрепи отбраната на ЕС.Льо Пен пък настоява Франция да напусне Шенген и да се откаже от еврото, макар че в последните дни смекчи позицията си за валутата и предложи тя да остане заедно с френската национална валута. Льо Пен обеща и референдум за излизане на Франция от ЕС, така че ако крайнодясната кандидатка седне на президентския пост, Брекзит може да е последван от \"Фрекзит\". Силите на международната сцена също се разпределиха между двамата кандидати. Брюксел застана на страната на Макрон, Русия пък подкрепи Льо Пен. Според социологическите проучвания битката изглежда решена в полза на Макрон. Проучванията му отреждат преднина от 62 на 38 процента. Рекордно голям е обаче процентът на хората, които са решили да не гласуват в неделя. Допитване на агенция Одекса сочи, че 1/4 от френския електорат няма да гласува. Прогнозата е процентът на въздържалите се да е най-голям за президентски избори от 1965 г. насам.", "date": "2017.05.07", "title": " Франция избира между Макрон и Льо Пен"}
{"url": "https://m.offnews.bg/news/Novini_2/Dnes-e-deniat-na-radioto-i-televiziiata_654876.html", "text": "Днес е денят на радиото и телевизията. Той се отбелязва на 7 май по повод годишнината от откриването на радиото от руския учен Александър С. Попов на 7 май 1895 г.На тази дата той демонстрира за първи път пред Руското физическо дружество изобретения от него уред за предаване и приемане на информация по електрически път на големи разстояния без проводник. На 7 май 1895 г., на заседание на Руското физико-химическо общество в Санкт Петербург, руският физик и електротехник Александър Степанович Попов показва уред за предаване и приемане на електромагнитни вълни без проводник. Устройството е имало кохерер и електрически звънец с чукче, с което са приемани сигнали, излъчени с морзовата азбука. Апарата на Попов давал възможност за първи път да се приемат радиосигнали, носещи информация чрез радиовълни и отваря пътя към създаването на други радиоустройства, позволяващи практическо използване на радиовълните.От една зала на университетската сграда Попов изпраща в друга думите \"Хайнрих Херц\", които председателят на дружеството възпроизвежда на черната дъска. Така името на Хайнрих Херц въвежда безжичното предаване на съобщения на разстояние.Именно това, че не само са излъчвани радиовълни, а чрез тях е предадена информация, е основата на претенцията Попов да се сочи за откривател на радиото. През 1907 г., според договор между българското и руското правителство, до село Франга (днес Каменар), северно от Варна, започва работа първият български безжичен телеграф. През лятото на 1911 г. на борда на крайцера \"Надежда\" започва да работи радиостанция, а на 1 май 1912 г. влиза в редовна експлоатация първата българска брегова радиостанция до село Франга, \"която служи за приемане и предание на телеграми от странство и България\". Впоследствие, радиото навлиза в масова употреба и в България, като става едно от основните средства за далекосъобщения, припомня БГНЕС.", "date": "2017.05.07", "title": " Днес е денят на радиото и телевизията"}
{"url": "https://m.offnews.bg/news/Futbol_18793/Arsenal-Manchestar-IUnajted-i-oshte-mnogo-futbol-v-efira-dnes_654877.html", "text": "13,00 – Алавес – Атлетик Б, Испания, Примера дивисион, пряко F+13,00 – Германия – Сърбия, европейско до 17 г., пряко Евроспорт 114,00 – Шефилд Уензди – Фулъм, Англия, Чемпиъншип, пряко Диема Спорт 214,00 – Нотингам – Ипсуич, Англия, Чемпиъншип, пряко Нова Спорт15,30 – Ливърпул – Саутхемптън, Англия, Висша лига, пряко Диема Спорт15,30 – Екселсиор – Фейенорд, Холандия, Ередивизие, пряко Мтел Спорт 115,30 – Аякс – Гоу Ахед Ийгьлс, Холандия, Ередивизие, пряко Мтел Спорт 216,00 – Рвн – Монпелие, франция, Лига 1, пряко Нова Спорт16,00 – Дженоа – Интер, Италия, Серия А, пряко RING16,30 – Хамбургер – Майнц 05, Германия, Първа Бундеслига, пряко Евроспорт 217,30 – Черно море – Левски, България, Първа лига, пряко Диема Спорт 218,00 – Арсенал – Манчестър Юнайтед, Англия, Висша лига, пряко Диема Спорт18,00 – Лион – Нант, франция, Лига 1, пряко Нова Спорт18,30 – Фрайбург – Шалке 04, Германия, Първа Бундеслига, пряко Евроспорт 219,30 – Ла Коруня – Еспаньол, Испания, Примера дивисион, пряко F+20,00 – ЦСКА-София – Дунав, България, Първа лига, пряко Диема Спорт 220,30 – Флийтууд – Брадфорд, Англия, Лига 1, плейофи, полуфинал, реванш, пряко Нова Спорт21,45 – Малага – Селта, Испания, Примера дивисион, пряко F+21,45 – Милан – Рома, Италия, Серия А, пряко RING22,00 – Марсилия – Ница, франция, Лига 1, пряко Диема Спорт23,00 – Ню Йорк Сити – Атланта Юнайтед, САЩ и Канада, Мейджър лийг сокър, пряко Евроспорт 1", "date": "2017.05.07", "title": " Арсенал - Манчестър Юнайтед и още много футбол в ефира днес"}
{"url": "https://m.offnews.bg/news/Zimni_18801/Smart-na-olimpijski-shampion-potrese-SASht_654879.html", "text": "Един от емблематичните олимпийци на САЩ в зимните спортове беше открит мъртъв. Стивън Холкомб, дългогодишен лидер на американския отбор по бобслей, е починал в Лейк Плесид. Здравенякът беше едва на 37 години и се очакваше да вземе участие на Олимпиадата в Пьончан.Все още не са известни причините за смъртта, а днес ще бъде извършена аутопсия. Няма данни за насилствена смърт, така че първите сигнали са за самоубийство.Холкомб бе много популярно лице в САЩ поради факта, че се пребори с коварна болест, която почти му беше докарала слепота. През 2010 на Игрите във Ванкувър Стивън изведе четворката на САЩ до олимпийското злато - първо за държавата му в бобслея от 63 години насам.Холкомб има бронзови медали на двойка и четворка от Игрите в Сочи. Той е и световен шампион на двойки и четворки.В последните години Холкомб разкри, че се е борил с депресии и през 2007 година дори е направил неуспешен опит за самоубийство в хотелска стая. За това той споделя в своята автобиография: \"Но сега виждам: Пътешествието ми от слепотата до олимпийското злато\".", "date": "2017.05.07", "title": " Смърт на олимпийски шампион потресе САЩ"}
{"url": "https://m.offnews.bg/news/Komentari_65/Putin-napalno-zagubi-Frantciia_654878.html", "text": "Този път Макрон е подготвен. Отчаян ход на контролираните от ГРУ хакери. И Уикилийкс отново е мобилизирана.Обърнете внимание не само на това, че действат в последния момент за да разколебаят гласоподавателите след приключване на кампанията, но този път има особеност.Те са реализирали хакерска атака преди седмица, но са видели че няма нищо изобличаващо и са задействали по класическата схема на фейк новина с внушението, че има нещо \"гнило\" за Макрон по презумция - смесвайки реалния факт на съществуването на имейли и фактури и отчети. Това огромно съдържание трудно може да бъде разгледано, проверено и опровергано, но остават заглавията и внушението, както и спасената \"Честа\" на ГРУ - че могат да пробият всякаква защита.Проблемът им е, че всеки път от тук нататък полезната им стойност ще спада, както и резултатите които предизвикват. Хората очакват тези мръсни номера на руските служби, очакват дасе намеси Уикилийкс, очакват да местните проксита като Льо Пен да използват \"в аванс\" част от фейка и да работят в синхрон. И най-вече очакват Русия да атакува Франция и нейната демокрация и се обединяват.Такава ще бъде съдбата на руската атака и срещу Германия.Путин може да пробие много информационни мрежи, може да насити с ударна мощ много информационни фейк кампании като дискредитира или рекетира много западни политици, но загуби предимството на изненадата и правото да говори през \"обективни\" посредници като Асанж, западни медии и проксита като Льо Пен, като остава незабелязан.Макрон ще спечели и дори съм сигурен, че \"разкритията\" ще имат обратен ефект.Русия напълно загуби Франция.", "date": "2017.05.07", "title": " Путин напълно загуби Франция"}
{"url": "https://m.offnews.bg/news/Bojni_18771/Model-na-Plejboj-razkri-za-orgii-v-MMA-elita_654890.html", "text": "Бритни Палмър е по-популярна от повечето ММА бойци, въпреки че задачата й е да носи табелките между рундовете. Има стотици хиляди фенове по цял свят.Американката разкри в интервю, че извън ринга железните момчета от UFC се спретват страхотни оргии. 29-годишната Палмър, която грейна и на корицата на Плейбой, призна, че е спала с над 100 ММА бойци.„На мнозина не помня имената, но изживяванията винаги са били върховни“, сподели Палмър в интервю за еротичното списание.През 2014 година тя се омъжи за Аарън Залевски, австралийски милионер, живеещ в САЩ. Той обаче беше арестуван, след като заплаши Бритни с физическа саморазправа.Аарън изпаднал в състояние на дива ревност, след като чул колега да нарича съпругата му \"бебче\". Той настоял миньончето да напусне веднага бизнеса.", "date": "2017.05.07", "title": " Модел на \"Плейбой\" разкри за оргии в ММА елита"}
{"url": "https://m.offnews.bg/news/Intcidenti_6/Mladezh-ot-selo-Smilian-e-v-neizvestnost-ot-dva-dni_654891.html", "text": "Полицията цяла нощ издирва изчезнал младеж от село Смилян. 20-годишният Ивелин Узунов е в неизвестност от сутринта на 5 май.Момчето е било забелязано за последно в района на старата фурна в Смилян. През нощта са обходени редица места, като се появила версия, че младежът е в Златоград.За последно момчето е разговаряло с баща си, като е казал, че върви към строителния му магазин.Ивелин дълги години е живял в София, но се върнал в родното си село, за да живее с баща си, съобщи бТВ.Всеки, който има информация за момчето, може да се свърже с органите на реда или с кметството в Смилян.", "date": "2017.05.07", "title": " Младеж от село Смилян е в неизвестност от два дни"}
{"url": "https://m.offnews.bg/news/Kultura_33/Preporachvame-vi-Bendzhamin-Britan-na-9-maj-v-zala-Balgariia_654821.html", "text": "Добрата стара Англия е дала на света Шекспир, Бийтълс, демокрацията. Дори и избирателната и система се доближава до онова, което „суверена“ у нас припозна на референдума от октомври месец 2017.Но в класическата музика ярките английски имена са малко.Хенри Пърсел и Бенджамин Бритън.Първият е предкласик - пищен и бароков.Вторият е автор от 20 век с доволно неопределим стил, в който можем да открием неокласицизъм, екпсресионизъм, атоналност, на моменти дори додекафноични похвати и едновременно с това онази типична консервативност, така характерна за строгия английски стил.На 09 .05 в зала България ще се случи нещо съвсем нехарактерно за музикалния живот в страната в последните години – ще бъде изпълнен „Военен реквием“ на Бенджамин Бритън.Произведение трудно както за изпълнение, така и за слушане.Свързано само формално с частите на католическото богослужение, но реално изобразяващо ужасът и мъката от войната.Това е задължителен концерт!!!Не само, защото в репертоара на родните концертни зали за класическа музика вече се случват предимно поп–концерти с леки пиески и филмова музика.Не само, защото солистка ще бъде една от най – големите световни оперни звезди Александрина Пендачанска.Концертът е задължителен, защото ако не чуете сега „Военен реквием“ на Бритън съм готов да хвана бас, че никога повече няма да го чуете на живо.А за да се подготвите за музиката на големия английски композитор горещо препоръчвам да чуете „Вариации и фуга на тема Пърсел“ – произведение далеч по – леко за възприемане, но важно, за да ви подготви добре за срещата с този автор.И нещо пикантно – един от най – известните опуси на английският маестро е операта „Затягането на винта“.И не, не е посветена на някой роден автосервиз...9.05.2017 година, зала „България“.„Военен реквием“, опус 61, Бенджамин Бритън.Части:I. Requiem aeternam II. Dies iraeIII. OffertoriumIV. SanctusV. Agnus DeiVI. Libera meЗа превод на частите на произведението можете да се обърнете към автора на OFFNews Ивайло Нойзи Цветков.", "date": "2017.05.07", "title": " Препоръчваме ви: Бенджамин Бритън на 9 май в зала „България“"}
{"url": "https://m.offnews.bg/news/Sviat-_12/Politcai-zastreliaha-tinejdzhar-plashel-gi-s-vazdushen-pistolet_654875.html", "text": "Полицаи от американския град Сан Диего застреляха 15-годишно момче, което ги заплашвало с въздушен пистолет, съобщи БГНЕС.Според съобщението, в полицията получили обаждане от човек, който поискал да се провери 15-годишно момче в училище „Тори Пайнс“. Той уточнил, че тийнейджърът не е въоръжен.Пристигналите на място полицаи намерили младежа на паркинга пред училището. Когато излезли от колата, той извадил пистолет и го насочил срещу един от полицаите. Те също насочили пистолетите си срещу него, като му заповядали да хвърли оръжието. Тийнейджърът отказал да се подчини, след което \"двамата полицаи, опасявайки се за своята сигурност, стреляли срещу младия мъж няколко пъти.\"Предварителното разследване е установило, че човекът, който се обадил в полицията, всъщност бил самият младеж. Той учил в училището, край което е станал инцидентът.", "date": "2017.05.07", "title": " Полицаи застреляха тинейджър, плашел ги с въздушен пистолет"}
{"url": "https://m.offnews.bg/news/Bojni_18771/Bulkata-na-Rusev-podgria-s-goreshti-tantci-debiuta-si-v-Razbivane-v_654881.html", "text": "Кръшна булка е взел пловдивчанинът Мирослав Барняшев, пробил в големия кеч като Александър Русев. Любимката на феновете Лана подгря с горещи танци своя дебют на живо в \"Разбиване\".Истинското име на американката е Си Джей Пери, но играе рускиня в Световната кеч федерация. Сексапилната блондинка беше мениджър на звездите, сред които и Русев. Сега обаче тя ще дебютира в \"Разбиване\".Добрите новини са, че българският юнак също е готов да се върне на ринга. По-рано през годината той претърпя операция на рамото. Русев пусна наскоро видео, в което се заканва да си върне всички титли, но поиска и лъвския дял от парите.Припомняме, Лана и Миро сключиха брак в България. Те се венчаха в Бачковския манастир, а после пловдивчанинът заведе американката до морето ни.", "date": "2017.05.07", "title": " Булката на Русев подгря с горещи танци дебюта си в \"Разбиване\" (видео)"}
{"url": "https://m.offnews.bg/news/Politika_8/BSP-sreshtu-DPS-na-izborite-za-kmet-na-Gara-Oreshetc_654880.html", "text": "Днес е балотажът на частичните кметски избори в село Гара Орешец, Община Димово.Двете секции в селото от Северозапада са отворили в 07.00 часа. Право на глас имат 709 души. На първия тур преди седмица имаше петима кандидати, а най-много гласове получиха кандидатът на БСП Юлиян Симеонов и на ДПС Костадин Филипов. Битката между тях се очаква да е интересна, тъй като на първия тур разликата между двамата бе само един глас в полза на кандидата на Столетницата - 138:137 гласа.Кандидат-кметицата на ГЕРБ Мариана Гергова отпадна от битката след като получи едва 80 гласа.", "date": "2017.05.07", "title": " БСП срещу ДПС на изборите за кмет на Гара Орешец"}
{"url": "https://m.offnews.bg/news/Novini_2/Krajno-desni-zaplashvat-organizatorite-na-gejparada-v-Sofiia_654893.html", "text": "Крайните националисти от \"Нацонална съпротива\" подготвят провокации срещу гей парада София Прайд, насрочен за 10 юни. Това стана ясно до медийно съобщение на организацията, която се противопоставя на хомосексуализма, либерализма и на демокрацията като цяло.От организацията посочват и че \"няма да позволят на никой да им отнеме законното право на обществено-полезна дейност, за сметка на морално опасното шествие\".Тазгодишното мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели е под надслов „Да прогоним предразсъдъците“ и цели да предизвика по-широк обществен дебат за толерантността и преодоляването на съществуващите предубеждения.Шествието ще започне в 18:00 часа от Паметника на Съветската армия, а маршрутът предстои да бъде уточнен със Столична община.", "date": "2017.05.07", "title": " Крайно десни заплашват организаторите на гейпарада в София"}
{"url": "https://m.offnews.bg/news/Politika_8/Ninova-Kade-e-moralat-na-GERB-Veche-zabraviha-kakvo-obeshtavaha_654896.html", "text": "„Оставаме опозиция и алтернатива в 44-то Народно събрание. Внесохме законопроект, който засяга преизчисляването на пенсиите. Тази седмица ще внесем предложенията на омбудсмана за промени в ГПК, които се отнасят до частните съдебни изпълнители”. Това заяви лидерът на БСП Корнелия Нинова по БНР. Тя обясни, че левицата, с политики, ще следва предизборните си цели, а управляващите се отмятат от предизборните си обещания.Тя посочи са направени отстъпки от проблема с демографската катастрофа и по темата за сигурността на страната ни.Нинова говори и за морала в политиката.Според нея обаче политическите им противници забравили за какво са говорили по време на предизборната кампания.", "date": "2017.05.07", "title": " Нинова: Къде е моралът на ГЕРБ? Вече забравиха какво обещаваха"}
{"url": "https://m.offnews.bg/news/Futbol_18793/Konte-v-Barselona-rusnak-go-smenia-v-Chelsi_654895.html", "text": "Сензационна въртележка на треньори в европейския елит разкри \"Дейли Експрес\". Според изданието тя ще стане факт заради интереса на Барселона към Антонио Конте. Каталунците искат италианеца за заместник на Луис Енрике, който вече обяви оттеглянето си.Италианецът прави чудеса с Челси и е на крачка от титлата в Англия. На Барса обаче не се отказва, твърди изданието. Ако Конте поеме към Испания, за негов заместник е гласен Леонид Слуцкий. Спецът направи име начело на ЦСКА Москва, където спечели три титли. Класира и националите на Русия за Евро 2016.Слуцкий има много сериозен коз. Той е приятел със собственика на Челси Роман Абрамович.Още няколко са сигналите в тази посока. От миналата есен треньорът живее в Лондон и учи усилено английски език. Леонид обикаля мачовете на всички столични отбори и понякога ги коментира за руските медии.", "date": "2017.05.07", "title": " Конте в Барселона, руснак го сменя в Челси"}
{"url": "https://m.offnews.bg/news/Politika_8/Balgarskiiat-evrokomisar-mozhe-da-e-s-resor-Digitalizatciia_654894.html", "text": "Българската кандидатура за еврокомисар е достойна, може би най-силната, която може да излъчи България. Имаме яснота за ресор и той ще бъде добър, дигитализацията е една от вероятностите. Това заяви заместник министър-председателят по правосъдната реформа и министър на външните работи Екатерина Захариева в предаването „Неделя 150“ по БНР.По отношение на политическата ситуация в Турция вицепремиерът Захариева заяви:Във връзка с извикването на посланик Надежда Нейнски за консултации в София, българският първи дипломат обясни, че това е дипломатическият начин да покажем, че не приемаме някои опити за намеса във вътрешните работи на страната, а не, че сме недоволни от работата на дипломата.На въпрос дали ще бъде променена политиката за неназначаване на дипломатически представители с принадлежност към структурите на бившата ДС, министър Захариева заяви:За срещата си с държавния глава Румен Радев тя обясни, че е поискала среща с президента, защото българските институции, които имат отношение към външната политика, трябва да имат добра координация.Според нея страната ни е готова на прагматичен подход в отношенията с Русия и в области от глобален интерес като борбата с тероризма.По темата за правосъдната реформа тя заяви, че това е един от най-важните приоритети на кабинета „Борисов-3“ и доказателство за това е фактът, че тя ще бъде координирана от вицепремиер.", "date": "2017.05.07", "title": " Българският еврокомисар може да е с ресор \"Дигитализация\""}
{"url": "https://m.offnews.bg/news/Obshtestvo_4/Vdigat-s-15-uchitelskite-zaplati-ot-1-septemvri_654899.html", "text": "Още на 1 септември учителските заплати ще бъдат увеличени с около 15 процента. Това каза в Пловдив новият министър на образованието Красимир Вълчев, цитиран от БТА.В управленската си програма правителството се е ангажирало да постигне двойно увеличение на учителските заплати до края на мандата си. Това трябва да се случи в четиригодишен период.Вълчев изтъкна, че е важно учителите в отдалечените и малки селища да бъдат стимулирани.", "date": "2017.05.07", "title": " Вдигат с 15% учителските заплати от 1 септември"}
{"url": "https://m.offnews.bg/news/Futbol_18793/Berbatov-obiavi-i-legenda-na-Real-Madrid_654900.html", "text": "Димитър Бербатов обяви поредния участник в благотворителното шоу на 14 юни. Бившият защитник Мичел Салгадо ще рита за тима на Луиш Фиго. Испанецът спечели два пъти Шампионската лига с Реал. Преди това игра с Любо Пенев в много силния тим на Селта.Ето какво написа Бербо:\"Той е част от Реал (Мадрид) цели десет успешни години. От 1999 до 2009 г. с Белия балет два пъти триумфира в Шампионската лига (през 2000 и 2002 г.), четири пъти е шампион на Испания, става носител на Суперкупата на УЕФА и Междуконтиненталната купа. В Ла Лига прекарва общо 15 години - в Селта и Реа\" (Мадрид), изигравайки 343 мача. И краят на кариерата му е на високо ниво - в английската Висша лига, където се състезава за Блекбърн. С националния отбор на Испания участва на световно и европейско първенство.Агресивен десен бек, записал името си в историята с големите успехи на \"Ел Галактико\".Мичел Салгадо! Очакваме го в отбора на Фиго в София!\".", "date": "2017.05.07", "title": " Бербатов обяви и легенда на Реал Мадрид"}
{"url": "https://m.offnews.bg/news/Bojni_18771/Balgarin-ot-Egipet-sreshtu-rusnaka-Chingiz-na-final-v-borbata_654904.html", "text": "Пети българин ще бори на финал на Европейското първенство по борба в Нови Сад. Това е египтянинът Тарек Мохамед, който се състезава за родината ни. В спор за златото той ще се изправи срещу Чингиз Лабазанов от Русия.В категория до 75 килограма класически стил Тарек се справи на полуфинала с 5:2 срещу унгареца Томас Лоринч. Преди това борецът ни постигна убедителни победи над швейцареца Дамиан Диетче - 8:0 и молдовеца Михаил Браду 9:0..Припомняме, единствената титла досега взе Биляна Дудова. Тайбе Юсеин, Борислав Новачков и Иво Ангелов загубиха финалите си и останаха със сребърни медали.", "date": "2017.05.07", "title": " Българин от Египет срещу руснака Чингиз на финал в борбата"}
{"url": "https://m.offnews.bg/news/Futbol_18793/Krasavitca-ot-Sibir-e-naj-populiarniiat-sadiia-na-Rusiia_654902.html", "text": "\"Съдията, съдията..\", пеят често агитките. Е, в Русия се появи изкушение или изключение, което няма как да бъде обидено. Напротив, феновете отрупват въпросния съдия с цветя.Името на рефера е Екатерина Костюнина. Дамата от Сибир получи признанието за най-красив футболен рефер на Русия. И съответно куп статии и снимки в медиите от Москва до Лондон.Историята й е като на доста обикновени момичета. Родителите на Екатерина не са спортисти. Като малка я записват на танци. но издържа до 12-годишна възраст. Отказва се заради голямата любов - футбола.От малка предпочита да рита с момчетата в махалата, а не да си играе с кукли. Първият плакат на стената й е този на Стивън Джерард от Ливърпул.В съдийството тръгва случайно. Отива на приятелски женски мач. Оказва се, че няма кой да го свири. Екатерина се наема и ръководи отлично.Твърди, че никога не е минавала за красавица. Не събирала момчешките погледи. Дали!Сега мечтата й е да стане съдия на ФИФА. \"Никога не съм имала проблеми с футболистите на терена , нито със запалянковците. Даже след мачове получавам букети от тях\", хвали се брюнетката от Сибир.", "date": "2017.05.07", "title": " Красавица от Сибир е най-популярният съдия на Русия"}
{"url": "https://m.offnews.bg/news/Futbol_18793/Vnimanie-kitajski-mafioti-kupuvat-klubove-na-Balkanite_654898.html", "text": "Китайски мафиоти изкупуват малки клубове, за да манипулират мачове за тото. Това е изводът от разследването покрай уредения мач в ирландското първенство между Атлоун Таун и Лонгфорд (1:3).Домакините са под прицела на полицията заради заложени 500 000 паунда на азиатския пазар. Събитията са минимум 4 гола в срещата, два до почивката и два разлика в полза на гостите. Всичките \"излизат\" без грешка.Според полицията синдикат за нелегални залози от Пекин е купил чрез подставени лица акциите на Алтоун Таун за малко над 400 000 паунда. Сумата се \"избива\" след само един манипулиран мач.Мафиотите са купили също така скромни отбори в Португалия, Латвия и Румъния. Присъствието им на Балканите е плашещо, тук отдавна работи и синдикатът, в който беше замесено името на Костадин Хаджииванов, бивш президент на Беласица и кум на Наско Сираков.Нещо повече, китайците разкарват от един в друг отбор доверени футболисти, които знаят как да манипулират срещите. Такъв вероятно е вратарят латвийският вратар Игор Лабутс. Той се намеси съмнително във въпросната среща, позволявайки елементарни голове за Лонгфорд.Преди това е обикалял нискоразредни отбори в родината си, за които се смята, че са контролирани от мафиотите. Според полицията поне 20 са тимовете в Европа, които участват активно в схемите на пекинския синдикат.УЕФА разследва 200 срещи годишно заради съмнения за черно тото. През последните години доказано такива са 17 мача. За съжаление, сред тях попадна контролата на националите ни с Естония (2:2).", "date": "2017.05.07", "title": " Внимание, китайски мафиоти купуват клубове на Балканите"}
{"url": "https://m.offnews.bg/news/Gimnastika_18776/Neviana-Vladinova-obra-zlatoto-za-Svetovnata-kupa_654905.html", "text": "Грацията ни Невяна Владинова завърши по великолепен начин участието си на Световната купа по художествена гимнастика в София. Прелестната плевенчанка направи най-силното състезание в кариерата си на Световна купа. След като вчера триумфира в многобоя, днес възпитаничката на Бранимира Маркова извоюва още три златни (обръч, топка и лента) и един сребърен медал на бухалки. Другата българка във финалите - втората в многобоя Катрин Тасева, също успя да извоюва бронз на лента, а малко не й достигна да се качи на стълбичката на топка, където се нареди четвърта.Владинова загря за златната жътва с първо място на обръч. Българката получи най-висока оценка – 18,400 точки за изпълнението си и зарадва публиката.Малко по-късно тя получи 18.100 за златото на топка. Другата българка във финала на топка - Катрин Тасева, не успя да изпълни един от пируетите си и със 17.250 остана четвърта.В третия финал - бухалки, Владинова допусна малка грешка и със 17.850 заслужи среброто. Златния медал след безгрешна игра заслужи младата представителка на Беларус Алина Харнаско с 18.350.Голяма радост донесе финалът на лента, който се оказа и изпълнен с най-много грешки. Владинова и тук заслужи златния медал с оценка от 17.400.\"Доволна съм от днешното представяне, особено от обръча и от топката. На бухалки направих глупава грешка и много съжалявам, защото се чувствах много спокойна и сигурна. На лентата се раздадох и съм доволна, че зарадвах публиката. Състезанието беше успешно. Надявам се на Европейското първенство да бъдем още по-силни\", коментира Владинова.", "date": "2017.05.07", "title": " Невяна Владинова обра златото за Световната купа"}
{"url": "https://m.offnews.bg/news/Sviat-_12/Interpol-izdirva-zhenata-na-Tcvetan-Vasilev-s-chervena-biuletina_654903.html", "text": "Интерпол издирва с червена бюлетина жената на бившия собственик на КТБ Цветан Василев - Антоанета Василева, става ясно от сайта на организацията. Василева беше обвинена в пране на пари в края на март. На страницата на Интерпол  пише, че Василева се издирва, тъй като е обвинена за пране на пари. През декември жената на Василев беше обявена за общодържавно издирване.С червена бюлетина се издирват хора, които имат обвинение и ако Антоанета Василева бъде задържана, тя ще бъде върната у нас. Василева е обвинена затова, че е купила къща на брега на Женевското езеро за 20 милиона швейцарски франка - пари, дошли от банката на съпруга й - КТБ. ", "date": "2017.05.07", "title": " Интерпол издирва жената на Цветан Василев с червена бюлетина"}
{"url": "https://m.offnews.bg/news/Futbol_18793/Levski-se-varna-na-vtoroto-miasto_654915.html", "text": "Столичният Левски победи с 1:0 като гост Черно море в Каварна в двубой от 31-ия кръг на Първа лига и временно се завърна на второто място в класирането с 59 точки.\"Сините\" могат да бъдат изместени по-късно днес, когато ЦСКА-София приема Дунав Русе. Успехът донесе бившият играч на Верея Амаду Сукуна в 38-ата минута, след като засече в мрежата на Емил Михайлов подаване на Франсис Нар.Попадение на Божидар Краев беше отменено поради засада в 10-ата минута. Домакините завършиха с човек по-малко, след като 70-ата минута втори жълт картон получи Марек Сукуп.Така Левски си върна самочувствието след загубата с 0:3 от ЦСКА-София в миналия кръг.\"Тогава ни вкараха два гола от съблекалнята. Днес съм доволен, но трябваше да вкараме 2-3 гола през първото полувреме. Владеехме топката, показахме дисциплина. Младите ще израстват, ако Левски е солиден.Това ще им помогне и на тях. Доволен съм от футболистите, продължаваме напред\", коментира треньорът на Левски Николай Митов - Жадното.", "date": "2017.05.07", "title": " Левски се върна на второто място"}
{"url": "https://m.offnews.bg/news/Futbol_18793/Arsen-Venger-s-parva-pobeda-nad-Mourinio_654917.html", "text": "Френският мениджър Арсен Венгер се поздрави с първата си победа над отбор, воден от Жозе Моуриньо, след като Арсенал спечели с 2:0 срещу Манчестър Юнайтед дербито на 35-ия кръг на Висшата лига.До този момент двамата мениджъри се бяха изправяли 16 пъти, като французинът бе излизал победител само веднъж - през 2015 г. в мач за Къмюнити Шийлд или Суперкупата, който често е определян като част от предсезонната подготовка.Арсенал изкова победата с два гола в рамките на три минути в началото на второто полувреме. Първо удар на Гранит Джака изненада Де Хеа в 54-ата минута, след като топката се отби в гърба на Ерера, а след това Дани Уелбек направи 2:0 с глава.С успеха лондончани сложиха край на серията на \"червените дяволи\" от 25 поредни мача без загуба в първенството. По този начин те запазиха минимални шансове за четвъртото място и участие в Шампионската лига. Арсенал е шести с актив от 63 точки, като е изиграл мач по-малко от Юнайтед, който е пети с 65 точки.Мотивацията в този мач беше по-голяма за Арсенал, чийто единствен шанс да играе в ШЛ минава през първенството. За Юнайтед приоритет е спечелването на Лига Европа, което ще донесе и директно място в групите на турнира.", "date": "2017.05.07", "title": " Арсен Венгер с първа победа над Моуриньо"}
{"url": "https://m.offnews.bg/news/Politika_8/Protest-Slavi-posedia-pod-dazhda-na-stol-pred-parlamenta_654916.html", "text": "Шоуменът Слави Трифонов за четвърти ден отиде пред парламента, за да протестира, че промените в Изборния кодекс, които да вкарат мажоритарна система за гласуване на изборите, все още не са вкарани за разглеждане от депутатите. Със същия надпис и същия стол, но този път под проливен дъжд, без в парламента да има и един депутат, Слави постоя пред парламента. После коментира с три изречения: \"Не съм търсил партиите. БСП, ГЕРБ - това е надпартиен въпрос. Партиите нямат значение\". По думите на Слави целта му е единствено референдумът да бъде обсъден от депутатите.Всеки ден Слави Трифонов обещава да е пред парламента - пълен, празен, той ще е там. БСП и Обединените патриоти вече обявиха, че няма да се съгласят на мажоритарен вот, какъвто е единият от въпросите на референдума, на който над 2 милиона души отговориха с „да”. Вчера Цветан Цветанов обаче каза, че мажоритарният вот ще е първият вкаран за разглеждане законопроект на ГЕРБ. ", "date": "2017.05.07", "title": " Протест: Слави поседя под дъжда на стол пред парламента"}
{"url": "https://m.offnews.bg/news/Politika_8/Saprugata-na-Tcvetan-Vasilev-shte-sadi-Balgariia-v-Strasburg_654913.html", "text": "Ето целия й текст:Съпругата на мажоритарния собственик на фалиралата Корпоративна търговска банка (КТБ) Цветан Василев - Антоанета Василева, изпрати до имейла на OFFNews отговор, след като разбра, че е издирвана с червена бюлетина от Интерпол. Това е текст, който тя е написала, когато е разбрала, че прокуратурата й повдига обвинение  но го е публикувала на английски в друг блог през април. Днес тя го предоставя и на българските медии.\"Правосъдната система в България често се описва като „сталинистка“, въпреки че се прокламира от властимащите като „насочена към румънския модел“.Наистина българската прокуратура организира „лов на вещици“ срещу политически и икономически противници на властимащите като прилага т. нар. „съветски“ методи. Нещо повече, тя използва всички репресивни инструменти на държавата срещу техните приятели и близки. Моят случай е достатъчно показателен в това отношение. „Сталинистки методи“ звучи малко драматично, но е изключително точно.След телевизионното интервю на моя съпруг – известният предприемач и банкер Цветан Василев – от ноември миналата година, в което той разкритикува „мафиотския модел“ на управление в България и призова към икономически и правни реформи, държавното обвинение предприе атака срещу мен, за да уязви отново него. Цветан Василев се оказа сериозна заплаха за властта в България, след като разкри корупционни практики на най-високите нива на управление в държавата. Той подкрепи своите твърдения с документи и публично показа доказателства за рекет и мафиотски обвързаности.Прокуратурата скоростно изфабрикува обвинения срещу мене също толкова безскрупулно, както и в случая с моя съпруг. Тя, обаче, не прокламира действията си така театрално, както през лятото на 2014 г., а изчака удобния момент непосредствено преди парламентарните избори, за да организира пресконференция, отразена по всички медии с предварително подготвено съобщение, че съм привлечена като обвиняема за пране на пари и трябва да бъда задържана веднага за 72 часа. Без никакви доказателства или обяснения за евентуалната ми „насилствената“ проява, която може да бъде опасна за обществото у нас и в чужбина, бе оповестено, че е издадена Европейска заповед за арест и съм обявена за международно издирване. Дори, за пълнота на всички възможни репресивни механизми, снимката ми беше поставена в официалния сайт на Интерпол, наред с хора, осъдени с влезли в сила присъди за извършени престъпления.Наред с всички дежурни за случая КТБ нарушения на процесуалните правила, законно предоставената ми възможност да обжалвам обвинението пред първоинстанционния съд беше грубо потъпкана. Та нали всеки контрааргумент би обезсмислил целта – да накарат Цветан Василев да замълчи като заплашат с арест съпругата му за това, че „неправомерно“ е купила имот в чужбина.В България правото на частна собственост никога не е било на особена почит. Европейският съюз има достатъчно други приоритети, за да контролира съблюдаването на човешките права в нашата страна. За средностатистическия европеец, историята на предизвикания с помощта на държавните институции фалит и последвалото мафиотско разграбване на КТБ, изградена от основи от моя съпруг, изглежда като холивудски сценарий. За нашето семейство, обаче, този филм на ужасите е реалност от три години насам, защото фактът, че сме обект на скалъпени обвинения се използва за икономически репресии, психически тормоз и накърняване на човешкото ни достойнство в контролираните от мафията медии. В същото време възможността за обективен съдебен процес изглежда все по-непостижима. Страховете ни се подсилват и от обстоятелството, че неспазването на задълженията по Европейската конвенция за правата на човека е обичайна практика в България. Демонстративно се игнорира презумпцията за невинност и защитата от нехуманно отношение.Ние сме завели иск срещу България пред Европейския съд за правата на човека в Страсбург през 2014 г. за погазването на човешките права на моя съпруг. Сега ще заведем и иск във връзка с бруталното погазване и на моите човешки права. Но това няма да реши по-големия проблем на държавата – използването на механизмите на правосъдната и данъчната система за икономическа и политическа вендета.Всъщност, моят казус се състои в едно абсурдно обвинение, с което блюстителите на реда ще отбележат принос в историята на световната правна мисъл. „Вменено“ ми е пране на пари, тъй като съм купила къща в Швейцария през 2012 г. „с парични средства, придобити от Цветан Василев чрез тежко умишлено престъпление.“ Кога доказаха престъплението и как аз през 2012 г. съм знаела за това предикатно престъпление остава загадка! За покупката на къщата съм използвала кредит от банка в Швейцария и средства от моя съпруг, прехвърлени от негова сметка по моя сметка по банков път. Моят съпруг е декларирал тези средства и е платил данъци върху тях, което е отчетено от данъчна проверка за десетгодишен период до 2012 г. включително. Нещо повече, аз съм декларирала къщата в данъчната си декларация за 2012 г. Налага се впечатлението, че ня#КОЙ е хвърлил око на тази къща със същото настървение, с което се прицели във Виваком, НУРТС, Дунарит, Авионамс, Петрол, Техномаркет и много други апетитни активи! Така, както с прокурорски чадър заличи дългогодишния труд на един човек, така с лека ръка може да обезцени постиженията на още един човешки живот.Моят съпруг е класиран от \"Форбс\" като един от най-влиятелните българи през 2012 и 2013 г. През този период той е един от най-големите данъкоплатци в държавата. И този факт очевидно е непрежалим – ясно се е очертавал като заплаха за статуквото, а на всичкото отгоре е труден за контролиране. „Решението“ на заинтересования кръг е било да му се организира такъв корпоративен рейд, че да не може да се възстанови до края на живота си.Кризата в България и драстичното намаляване на преки чуждестранни инвестиции провокира политическата мафия към подобни нестандартни решения за достъп до източници на финансиране, включително атака срещу успешни бизнесмени с цел изнудване, прехвърляне и разграбване на активи, конфискация и др. Трудно може да се намери разлика между тези методи и експроприацията след 1947 г. Само че в случая експроприацията не е в полза на държавата, а в полза на частните интереси на онези, които се отъждествяват с нея. Ако това може да се случи на нас, може да се случи на всеки в държавата. Дали една страна член на ЕС заслужава такава перспектива?Със сигурност кризата в България е криза и за ЕС. Корупцията предизвиква гняв у всеки почтен европеец. Европейските граждани работят усърдно и с право се възмущават срещу заможни хора, политици и корпорации, които избягват плащане на данъци и предлагат или приемат подкупи. Ако европейските институции искат да бъдат уважавани, те не трябва да са пасивни наблюдатели и да си затварят очите пред неудобната истина.Европейските институции, които имат нетърпимост към корупцията във всичките й форми, могат да дадат надежда на хората за бъдещето на ЕС. България, като най-корумпираната страна в ЕС, е правилното място за стартиране на реформи. А правилното време е СЕГА.\"", "date": "2017.05.07", "title": " Съпругата на Цветан Василев ще съди България в Страсбург"}
{"url": "https://m.offnews.bg/news/Intcidenti_6/Tezhki-katastrofi-Dvama-zaginali-kraj-Tarnovo-sedem-raneni-na-patia_654914.html", "text": "Мокри пътища и две тежки катастрофи днес. Двама души загинаха в катастрофа между два автомобила на пътя между търновските села Павел и Страхилово. Седем бяха ранени при тежка катастрофа на пътя Бяла - Русе. Първата катастрофа е станала около 15.00 часа. По първоначална информация са се ударили два леки автомобила – „Ланчия“ и „Ауди“, съобщава агенция \"Фокус\". В резултат на това на място са загинали водачът на аудито и възрастна жена от другия автомобил. Пострадали са четирима пътници от ланчията, които са откарани във великотърновската болница.Седем души са пострадали при тежка катастрофа по пътя Русе – Бяла, съобщава БТА.В участъка между Борово и Бяла са се блъснали лек автомобил, джип и миниван. В произшествието са участвали още две коли.На местопроизшествието са изпратени пет линейки на \"Спешна помощ\". Пострадали са трима мъже, три жени и момче. Едната жена и момчето са чуждестранни граждани. Двама от пострадалите са откарани в болницата в Бяла, а останалите петима - в Университетската болница в Русе. Пострадалите са с различни травми и счупвания, като според първоначалната информация няма опасност за живота им.", "date": "2017.05.07", "title": " Тежки катастрофи: Двама загинали край Търново, седем ранени на пътя Бяла-Русе"}
{"url": "https://m.offnews.bg/news/Turizam_75/Mazh-i-zhena-zaginaha-do-vrah-Malak-Kupen_654901.html", "text": "Мъж и жена загинаха в района на връх Малък Купен в централна Стара планина. Спасители са намерили телата им, след като жена,която е била с тях, е подала сигнал, че са изчезнали в планината. Телата на мъжа и жената са намерени днес, съобщава агенция Фокус, позовавайки се на Планинската спасителна служба. Вчера мъж и две жени са тръгнали от хижа „Амбарица“ към хижа „Дерменка“ и са се загубили, след което са се отправили към връх Ботев, а после са поели в обратна посока. В района на връх Малък Купен една от жените се подхлъзва, мъжът тръгва след нея и си чупи крака.Към 9.30 часа другата туристка пристига в хижа „Добрила“ измръзнала и в шок и разказва какво се е случило. Сигналът към ПСС е подаден в 6.00 часа сутринта, след което веднага се сформират екипи, които да издирват туристите. В акцията се включват спасители от отрядите от Сопот, Карлово, Калофер, Троян, Ловеч и Пловдив.Телата на загубилите се туристи са намерени от техен роднина. Тялото на мъжа е открито към 11.10 часа, а на жената към 12.15 часа.За планинските спасители предстои тежка операция, тъй като мястото е отдалечено. Очаква се транспортирането на телата да продължи до късните часове на днешния ден или до ранните на утрешния.", "date": "2017.05.07", "title": " Мъж и жена загинаха до връх Малък Купен"}
{"url": "https://m.offnews.bg/news/Sviat-_12/Belgijski-ekzitpolove-Makron-vodi-ubeditelno-Lio-Pen_654912.html", "text": "Кандидатът за президент на Франция Еманюел Макрон води убедително по резултати съперничката си на вота - крайната националистка Марин Льо Пен, пишат белгийските медии. Те пуснаха първите екзитполове от гласуването досега във Франция. Резултатите са от страните, които започват ден по-рано гласуването за президент на Франция - отвъдморските територии. В град Сен Пиер и Микелон - Макрон печели с 63,3% срещу Льо Пен, която има 36,7%.В Сен Мартен - Макрон взема 67,6%, а Марин льо Пен има 32,4%.Във Френска Гвиана - Макрон има 65% от гласовете срещу 35 на сто за Марин Льо ПенНа Мартиника -  Макрон води със 77,5%, а Марин льо Пен взима едва 22,5% от гласоветеБелгийските медии са пуснали и резултатите от САЩ и Канада, където лидерът на движение Напред Макрон води с 94,7% спрямо 5,3 за Марин льо ПенПубликуването на резултатите от екзитпола е забранено във Франция пред да стане 20 часа и да настъпи краят на гласуването.Нарушението се наказва с глоба в размер на 75 хиляди евро. Съседните странни обаче могат спокойно да пускат екзитполове от собствени проучвания. ", "date": "2017.05.07", "title": " Белгийски екзитполове: Макрон води убедително Льо Пен"}
{"url": "https://m.offnews.bg/news/Tenis_18788/Stana-iasno-koga-zapochva-Grigor-v-Madrid_654921.html", "text": "Най-добрият ни тенисист Григор Димитров ще се изправи срещу Филип Колшрайбер в мач от първия кръг на турнира Мастърс 1000 в Мадрид в понеделник от 13 часа.Срещата ще се изиграе на корт \"Аранча Санчес Викарио\" и ще бъде първи дуел между българина и германеца.Миналата година Димитров напусна испанската столица още на старта, където беше победен от Пабло Кареньо Буста.Това е добре от гледна точка на това, че Димитров няма точки за защитаване и при добро представяне може да се придвижи нагоре в световната ранглиста.", "date": "2017.05.07", "title": " Стана ясно кога започва Григор в Мадрид"}
{"url": "https://m.offnews.bg/news/Sviat-_12/65-1-Pobeda-za-Makron-pobeda-za-Evropa_654920.html", "text": "Еманюел Макрон е новият президент на Франция и всички притеснения на Европа, че съперничката му Марин Льо Пен може да срине Европейския съюз, каквито бяха нейните заявки, са пометени.Вместо страшните опасения обаче, самата Льо Пен беше буквално пометена от Макрон. Той спечели изборите с 65.1% - предава на живо сайтът 20minitues.fr. Съответно Льо Пен губи изборите с 34.9%. (Така крайната националистка остана само с мечтите си, а най-младият президент на Франция - Еманюел Макрон, на 39 години, е новият президент на Франция. Макрон не беше познат на французите само до преди 3 години, когато се появи на политическата сцена. А партията си \"Напред!\" той създаде само преди 1 година. Негласувалите или пуснали бяла бюлетина са най-много от 1969 година насам, пишат още френските сайтове. Те обясняват обаче, че това е, тъй като гласувалите на предните избори за Фийон и Меланшон, не са поискали да пуснат бюлетина за нито един от двамата сегашни кандидати за президент на Франция. Това обаче означава, че във Франция се оформя сериозен републикански фронт, който ще има сериозни отражения в следващите парламентарни избори. На площада пред Лувъра се стекоха поддръжници и щастливи французи, за да чуят речта му. При засилени мерки за сигурност там се събраха повече от 15 хиляди французи. В първата си реч като президент на Франция Еманюел Макрон каза: \"Ще вложа цялата си енергия, за да оправдая гласуваното доверие\". Макрон каза, че е чул гнева, страховете и съмненията на французите и че е наясно с разделенията сред френския народ, накарали хората да гласува и за крайната десница. Той каза, че ще възстанови връзките между Европа и гражданите й.Макрон увери, че Франция ще продължи борбата с тероризма у дома и зад граница. Той подчерта, че ще защитава Франция и Европа.В 20:20 ч.: Макрон каза първите си думи за АФП: \"За Франция се отваря една нова страница - на надежда и доверие!\"В 20:19 ч.:Еманюел Макрон се е чул по телефона със съперничката си Марин Льо Пен, за да обсъдят резултатите от изборите. В 21:30 ч.: Марин Льо Пен коментира, че нейната крайнодясна партия Национален фронт е постигнала „исторически, голям резултат“. В 21:51 ч.: Жан-Клод Юнкер, председател на Европейската комисия, поздрави френските гласоподаватели, че избраха проевропейския кандидат за президент на страната Еманюел Макрон и „европейско бъдеще“.В 22:05 ч.: Стойността на еврото вече нарасна. Докато преди успеха на Макрон в изборите еврото се търгуваше срещу 1.0998 долара, то след информацията за победата на центриста европейската валута вече се обменя срещу 1.1010 долара.В 22:25 Президентът на САЩ Доналд Тръмп поздрави Макрон и написа в Twitter, че няма търпение да работи с него.", "date": "2017.05.07", "title": " 65,1%! Победа за Макрон, победа за Европа"}
{"url": "https://m.offnews.bg/news/Bojni_18771/Egiptianin-nosi-vtora-titla-na-Balgariia-na-evropejskoto-po-borba_654918.html", "text": "Египтянинът с български паспорт Тарек Мохамед донесе втора титла на страната ни от Европейското първенство по борба в Нови Сад.В категория до 75 килограма в класически стил Тарек Мохамед грабна титлата след победа над руснака Чингиз Лабазанов. Мохамед спечели с резултат 4:1 над световния шампион от 2014 година.На полуфинала шампионът се справи с 5:2 над унгареца Томас Лоринч. Преди това пък постигна убедителни победи над швейцареца Дамиан Диетче - 8:0 и молдовеца Михаил Браду 9:0.Минути след триумфа на Мохамед, Николай Байряков спечели бронзов медал в категория до 85 килограма в класическия стил, след като се справи с 2:0 с естонеца Еерик Апс в битката за отличието. Припомняме, че първата титла за България в Нови сад взе Биляна Дудова. Тайбе Юсеин, Борислав Новачков и Иво Ангелов загубиха финалите си и останаха със сребърни медали.", "date": "2017.05.07", "title": " Египтянин носи втора титла на България на европейското по борба"}
{"url": "https://m.offnews.bg/news/Futbol_18793/Karanga-i-Pinto-nosiat-pobeda-na-TcSKA-Sofiia_654925.html", "text": "С късни голове на Фернандо Каранга и Рубен Пинто ЦСКА-София победи Дунав Русе в мач от петия плейофен кръг на първата шестица в Първа лига.С успеха \"червените\" се върнаха на второто място, на което няколко часа престоя Левски. Двата тима са с равен брой точки - 59, но ЦСКА-София е с по-добри показатели в преките двубои. 2:0 е най-малкото, с което Дунав си тръгна от София, като русенци трябва да са признателни на своя вратар Станислав Антонов, който на няколко пъти спаси опасни положение.Срещата започна с натиск на домакините, които можеха да открият резултата още преди да е изтекла първата минута. Каранга бе изведен отдясно в наказателното поле и стреля силно, но покрай гредата. в 57-ата минута Каранга с глава уцели напречната греда.Така се стигна до 76-ата минута, в която домакините заслужено откриха резултата. Симао центрира към Каранга, който се пребори с Хубчев и Патев, след което вкара отблизо за 1:0.Четири минути по-късно червените можеха да получат дузпа за нарушение срещу Кулма, но реферът Драгомир Драганов остана безмълвен. Русенци опитаха да върнат равенството, но в добавеното време получиха втори гол от Рубен Пинто и така записаха втора поредна загуба от \"червените\", която идва навръх рождения ден на треньора на домакините Стамен Белчев.", "date": "2017.05.07", "title": " Каранга и Пинто носят победа на ЦСКА-София"}
{"url": "https://m.offnews.bg/news/Politika_8/Borisov-pozdravi-Frantciia-che-izbra-Evropa_654926.html", "text": "Борисов написа кратък пост в Twitter, като поздравленията му не са насочени точно към Макрон, а към французите, които са гласували Франция да остане в Европейски съюз. Ето какво написа Борисов към Франция: ", "date": "2017.05.07", "title": " Борисов поздрави Франция, че избра Европа"}
{"url": "https://m.offnews.bg/news/Koloezdene_18819/Nov-lider-v-Dzhiroto_654919.html", "text": "Колумбиецът Фернандо Гавирия е новия лидер в Джирото, след като спечели третия етап на колоездачната Обиколка на Италия.Състезателят на Куик-Степ беше най-бърз след серия от финални спринтове в последните метри на 148-километровото трасе от Тортоли до Каляри и завърши с време 3:26:33 часа, изпреварвайки със сантиметри германеца Рюдигер Зелиг и местния колоездач Джакомо Ницоло.Така колумбиецът записа първи етапен успех в големите Турове и облече розовото трико на лидер в генералното класиране, от чийто връх измести германеца Андре Грайпел, завършил десети днес с изоставане от 13 секунди.Гавирия е водач с общо време 14:45:16 часа, следван на 9 секунди от Грайпел и на 13 секунди от Лукас Пьостлбергер (Австрия), който спечели първия етап.Той стана четвъртият колумбиец в историята, който облича фланелката на лидер в Джирото след Ригоберто Уран, Найро Кинтана и Естебан Чавес.Утре е почивен ден.", "date": "2017.05.07", "title": " Нов лидер в Джирото"}
{"url": "https://m.offnews.bg/news/Sviat-_12/Makron-na-39-g-e-naj-mladiiat-prezident-v-istoriiata-na-Frantciia-i_654922.html", "text": "Новият президент на Франция се казва Еманюел Макрон. Тази година той прави точно 40 години, които ще навърши на 21 декември тази година. Макрон е роден през 1977 г. в северния град Амиен в семейството на лекари и в ученическите години, според близките, интересите му са насочени по-скоро към литературата. В училище Еманюел Макрон се среща и със съпругата си, но за разлика от повечето сходни истории, разликата е, че Бриджит Троньо не е съученичка, а 24 години по-възрастната му учителка. На 16 г. Макрон се заканва да се ожени за нея и по-късно го прави.Новият фаворит завършва образованието си в Националното висше училище по администрация, престижно учебно заведение, откъдето са излезли трима президенти на Франция - Валери Жискар д'Естен, Жак Ширак и настоящият държавен глава Франсоа Оланд.След завършването си Макрон работи като инспектор в Министерството на финансите, след което и като инвестиционен банкер. Влиза в политиката именно под крилото на Оланд, първоначално като член на екипа му. Член е на социалистическата партия от 2006 до 2009 г., след което остава независим до август 2016 г., когато напуска поста си като министър на икономиката и основава партия \"Напред!\".Почти новобранец в политиката, ако бъде избран, 39-годишният Макрон би станал най-младия президент във френската история. Но освен с възрастта си, той разбива представите за държавен глава и с факта, че не принадлежи към основните политически сили.Политическата му програма е проевропейска и уравновесена между лявото и дясното, което липсва при останалите кандидати и му печели поддръжници. Обещанията му включват план за инвестиции на стойност 50 млрд. евро, които да бъдат вложени, сред други сфери, в преминаването към възобновяеми източници на енергия и в инфраструктурата. Кандидат-президентът има намерение също така да намали безработицата от сегашните 9,7% до 7 на сто, както и да понижи данъците за бизнеса.Като единствената алтернатива на радикалната Льо Пен, Макрон привлече подкрепата на мнозина видни политици във Франция, след които и някои от отпадналите кандидат-президенти. Именно затова анализатори смятат, че Еманюел Макрон ще обедини вота против \"Национален фронт\" и по този начин ще стигне до президентския пост.", "date": "2017.05.07", "title": " Макрон - на 39 г. е най-младият президент в историята на Франция и още..."}
