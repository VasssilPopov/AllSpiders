{"url": "https://offnews.bg/sviat/sasht-mozhe-da-obiaviat-novi-mita-za-kitajski-stoki-na-stojnost-200-ml-688274.html", "text": "Скоро може да бъде взето решение за налагане на нови американски мита за китайски стоки на стойност 200 милиарда щатски долара.Това заяви днес икономическият съветник на Белия дом Лари Къдлоу, цитиран от Франс прес.Президентът Доналд Тръмп \"не е доволен от преговорите с Китай\" и скоро може да бъдат направени официални изявления по този въпрос, каза Къдлоу на икономически форум в Ню Йорк.От петък американски медии говорят за желанието на Тръмп да наложи допълнителни мита върху вноса на китайски стоки на стойност 200 милиарда долара, посочи АФП.Икономическият съветник обаче подчерта, че САЩ остават отворени към диалог с китайските си партньори.", "date": "2018.09.17", "title": "САЩ може да обявят нови мита за китайски стоки на стойност 200 млрд. долара"}
{"url": "https://offnews.bg/kultura/vezdesashtiat-e-balgarskoto-predlozhenie-za-oskar-688260.html", "text": "Българското предложение за 91-вите награди \"Оскар\" е филмът \"Вездесъщият\" на Илиян Джевелеков.Филмът е преборил конкуренцията на 13 български заглавия и ще бъде официално представен за кандидат за  чуждоезичен филм за наградите на Американската филмова академия, съобщават от Националния филмов център.Във филма участват Велислав Павлов, Теодора Духовникова, Весела Бабинова, Анастасия Лютова, Тони Минасян, Михаил Мутафов, Борис Луканов, Ирмена Чичикова и други.Филмът на Джевелеков бе един от акцентите на тазгодишния София филм фест и бе оценен като най-добър от българските кинокритици. Той взе и наградата на ФИПРЕССИ.В центъра на историята е писателят и шеф на рекламна агенция Емил, който постепенно се вманиачава да следи всички около себе си със скрити камери. Постепенно това “хоби” се превръща в мания, която му донася както забавни моменти, така и много нежелани истини.", "date": "2018.09.17", "title": "'Вездесъщият' е българското предложение за Оскар"}
{"url": "https://offnews.bg/obshtestvo/dans-shte-proveriava-tvardeniata-ot-razsledvaneto-na-bivola-za-dzhi-688261.html", "text": " Софийска градска прокуратура възложи на Държавна агенция „Национална сигурност“ да извърши проверка на данните от  за измами и корупция при усвояване на европейски средства, съобщиха от прокуратурата.Публикацията на \"Биволъ\" е свързана с \"Джи Пи Гейт\". На 14.09.2018 г. сигнал за нередности и измами при усвояване на средства от европейски фондове по повод същата публикация е постъпил до главния прокурор от вицепремиера Томислав Дончев. Сигналът на г-н Дончев е адресиран и до министъра на вътрешните работи, както и до председателя на КПКОНПИ, с копие до изпълнителния директор на Изпълнителна агенция „Одит на средствата от ЕС“. Сигналите от Томислав Дончев и от сайта „Биволь“ са обединени, обясниха от прокуратурата.Предмет на проверка ще са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица.На ДАНС са възложени конкретни действия, свързани с изискване на документи, снемане на обяснения и проверка на твърдяните факти. В хода на проверката ще бъде осъществено и взаимодействие с КПКОНПИ, обясниха оттам.След публикуването на разследването за корупция бяха задържани журналистът Димитър Стоянов и румънският му колега Атила Биро. Двамата бяха задържани, след като \"Биволъ\" подаде сигнал до МВР, че от офисите на „Джи Пи Груп“ започва изнасяне на документи, които са изгаряни в района на Радомир, а двамата журналисти са били на мястото, за да заснемат изгарянето.", "date": "2018.09.17", "title": "ДАНС ще проверява твърденията от разследването на 'Биволъ' за Джи Пи Груп"}
{"url": "https://offnews.bg/obshtestvo/fandakova-chernogledstvoto-niama-praznik-da-ne-go-prevrashtame-v-svo-688252.html", "text": "Честит празник на вярата, надеждата и любовта! Нека те са щитът, който ни пази от злото на деня и неправдите, които нараняват сърцата ни. Това каза столичният кмет Йорданка Фандъкова, пред храма, дал името на града, базиликата „Света София“. „Днес, Денят на София и Денят на Божията премъдрост, съвпадат с първия учебен ден. Хиляди ученици влизат в класните стаи и разчитаме, че техните учителите, освен на уроците, ще ги учат и как да бъдат отговорни млади хора. Заради това си струва да се запитаме - на какво ги учим ние? Когато пресичаме улицата, когато шофираме, говорим със съседите или разменяме думи с някого на улицата, ние даваме най-важните уроци на своите деца.Ние изграждаме техния свят, така, както ги учим да живеят в него, да общуват, да пресичат улицата, да изхвърлят празната опаковка. Нашите малки всекидневни избори, са големите примери пред тях, заяви още ФандъковаГрадът ни е сложна мрежа от човешки отношения, а не просто коли, улици, блокове и пътни знаци. Вярвам, че децата са единствените, които имат силата да ни променят, защото тяхната сигурност е смисълът на живота ни. Затова нека си дадем сметка - когато бързаме, къде стигаме, когато отнемаме предимство, какво даваме, когато сме груби, кого нараняваме.Уважаеми съграждани,Черногледството няма празник. Нека не го превръщаме в наш делник, в господар на мислите ни и отношение към хората и града. Нека имаме мъдростта да изберем добротата. Опазим ли вярата, надеждата и любовта, ще опазим себе си като добри хора, семействата си - като домове на обич и разбирателство и града си - като град на възможности и радост.Нека Бог пази София! Честит празник, поздрави Фандъкова. На церемонията присъстваха заместник-председателя на Народното събрание Явор Нотев, председателят на Столичен общински съвет Елен Герджиков, заместник-министъра на отбраната ген.Атанас Запрянов, депутати, дипломати, общински съветници, заместник-кметове на София и кметове на райони.На церемонията бе издигнато знамето на София и отслужен водосвет от белоградчишкия епископ Поликарп – викарий на негово светейшество, и с молитвеното присъствие на Негово преосвещенство мелнишкия епископ Герасим – главен секретар на Светия Синод.", "date": "2018.09.17", "title": "Фандъкова: Черногледството няма празник, да не го превръщаме в свой делник"}
{"url": "https://offnews.bg/sviat/gruzia-obmislia-da-zapochne-iznos-na-marihuana-688254.html", "text": "Грузия обмисля да започне да отглежда марихуана за износ. Предложението за инициативата ще бъде разгледано от грузинския парламент. Темата ще бъде разгледана от парламента в два пакета - в първия ще е употребата на канабис, а във втория - производството на марихуана за износ, обясни председателят на парламента Ираклий Кобахидзе, цитиран от РИА Новости. Първо ще бъде разгледан въпросът с употребата на канабис, а с втората част - износа на марихуана, няма да се бърза, обясни КобахидзеПо темата ще започнат консултации и с грузинската църква, която се противопостави остро на идеята.Предложението идва, след като конституционният съд на Грузия отмени административните наказания за употреба на марихуана. Миналата седмица, грузинският премиер Мамука Бахтадзе съобщи, че правителството обмисля легализация на отглеждането на марихуана за медицински цели и за експорт, като подчерта, че отглеждането на коноп ще е строго регламентирана дейност.", "date": "2018.09.17", "title": "Грузия обмисля да започне износ на марихуана"}
{"url": "https://offnews.bg/112/gdbop-iska-izvinenie-ot-arestuvanite-zhurnalisti-glavsekat-na-mvr-mal-688251.html", "text": "Поведението на МВР и в частност на ГДБОП по случая с арестуваните в Перник журналисти по подаден от тях сигнал, придобива все по-гротескни размери. Шефът на дирекцията за борба с корупцията Ивайло Спиридонов поиска извинение от арестуваните журналисти и от bTV за това, че са излъчили запис на телефонен разговор.От записа става ясно, че той първоначално се е извинил на главния редактор на \"Биволъ\" Атанас Чобанов за случая, при който униформени тръшнаха разследващи журналисти по . Той дори заяви, че е имало пропуски в комуникацията между ГДБОП и ОДМВР в Перник. Малко по-късно той вече измени версията си и смята, че задържането на журналистите е било правилно.  \"Тези хора бяха на местопроизшествието, за какво да им се извинявам. А те ще се извиняват ли, че пуснаха мой запис по БТВ, от разговора ми с главния редактор на ”Биволъ”, отговори с въпрос на журналисти Спиридонов днес.Той обясни, че се обадил на Чобанов по \"чисто човешки подбуди\"\"Журналистите погазиха правилата. Те бяха задържани с белезници при залавянето им от патрула. След като са дошли от ГДБОП и показали журналистическите си карти, са били пуснати. В сградата на Районното управление са дали обяснение, но не са задържани в ареста\", завърши Ивайло Спиридонов.Обясненията на Спиридонов вече няколко идват на фона на пълното мълчание на главния секретар на МВР Младен Маринов, който е разписал провеждането на операцията. И въпреки че носи пряка отговорност за провеждането ѝ, Маринов удобно изчаква да отмине бурята, докато бъде назначен за министър на вътрешните работи.Днес в София пред сградата на Съдебната палата ще се проведе протест срещу действията, потъпкващи свободата на словото.", "date": "2018.09.17", "title": "ГДБОП иска извинение от арестуваните журналисти, главсекът на МВР мълчи"}
{"url": "https://offnews.bg/tenis/serina-uiliams-otnovo-se-oplaka-ot-polova-diskriminatcia-688263.html", "text": "Американската тенисистка Серина Уилямс отново се оплака от полова дискриминация. Серина предизвика сериозен скандал във финала на Откритото първенство на САЩ, като влезе в спор със съдията на стола Карлос Рамос.Той й направи забележка, че получава съвети от треньора си Патрик Муратоглу, което тя оспори, след това американката счупи ракетата си, а разговорът й със съдията продължи, който я наказа с присъждане на гейм за съперничката й Наоми Осака, която впоследствие спечели и титлата.Серина нарече съдията крадец, а по-късно получи и глоба от 17 000 долара.\"Съдията каза, че треньорът ми е подсказвал с жестове. Това не е вярно, защото нямаме такава комуникация или сигнали. Огорчава ме това, че на жените не е позволено и половината от това, което могат мъжете.Аз за нищо не съжалявам. Човек трябва да отстоява това, в което вярва\", каза Серина. Междувременно от ръководството на първия за годината турнир от Големия шлем - Откритото първенство на Австралия, още отсега обявиха, че Рамос няма да ръководи мачове на Серина.", "date": "2018.09.17", "title": "Серина Уилямс отново се оплака от полова дискриминация"}
{"url": "https://offnews.bg/ikonomika/konturglobal-maritca-iztok-3-e-gotova-za-zimata-688256.html", "text": "КонтурГлобал Марица Изток 3 е подготвена да гарантира стабилното и безопасно производство на електроенергия за всички потребители, съобщиха от ТЕЦ-а. Централата е ключов фактор за осигуряването на енергийната сигурност и независимост на страната.През зимата значително се увеличава потреблението на електроенергия, което налага производителите да работят с по-голяма натовареност на мощностите и при по-тежки условия. Топлоелектрическата централа КонтурГлобал Марица Изток 3 се притежава и управлява от КонтурГлобал (73%) и Национална електрическа компания ЕАД (27%).  Тя е втората най-голяма електроцентрала на лигнитни въглища в България с четири енергоблока с обща инсталирана мощност от 908 мегавата.Годишно централата произвежда около 10% от електроенергията в страната.   През последните 15 години компанията инвестира над 1,4 милиарда лева за модернизация и рехабилитация на съоръженията.КонтурГлобал Марица Изток 3 е първата топлоелектрическа централа на Балканите, която работи в пълно съответствие с най-високите европейски стандарти за безопасност на труда и опазване на околната среда. Отличните оперативни резултати и вниманието към здравословните и безопасни условия на труд допринесоха за впечатляващия резултат от над 8,7 милиона работни часове без инциденти със загуба на работно време към края на август 2018 г.  За последните дванадесет години компанията е внесла в държавния и местния бюджет под формата на данъци, мита и такси 687 милиона лева. В компанията работят близо 500 души висококвалифициран персонал. За същия период КонтурГлобал Марица Изток 3 е внесла социални и здравни осигуровки на стойност 70 милиона лева.", "date": "2018.09.17", "title": "КонтурГлобал Марица Изток 3 е готова за зимата"}
{"url": "https://offnews.bg/politika/prezidentat-otkaza-sreshta-koalitcionniat-savet-ne-e-zakonov-organ-688264.html", "text": "\"Поканен съм на среща, на която няма как да отида. Особено когато лидерите се разминават с институционалния тон\".Така президентът Румен Радев коментира поканата за среща, отправена след коалиционния съвет на управляващата коалиция.Държавният глава подчерта, че коалиционният съвет не е законов орган. „Кабинетът си има министър-председател и ресорен министър и точно те трябва да организират това, което до момента не е направено, а именно съгласуването на това предложение за освобождаване от длъжност на главния секретар на МВР\", каза още той. По-рано днес лидерите на парламентарните групи на ГЕРБ и Атака поискаха да се срещнат с президента Румен Радев, за да чуят аргументите за това защо той не подписва указа за освобождаването на главния секретар на МВР Младен Маринов. До това се стигна, след като липсата на указ спъна гласуването на оставките в кабинета миналата седмица. Пичината за решението на президента да не подпише докуметна е, че не е проведена съгласувателна процедура, каквато се изисква в такива случаи.", "date": "2018.09.17", "title": "Президентът отказа среща: Коалиционният съвет не е законов орган"}
{"url": "https://offnews.bg/futbol/levski-predlaga-pochasova-rabota-za-talisman-688266.html", "text": "Столичният Левски обяви свободна работна позиция за талисман на клуба. 26-кратните шампиони търсят човек, който да влиза в образа на новия клубен талисман, който носи името Лъвски.Ето и подробните изисквания за заемане на длъжността, публикувани в официалния профил на клуба в социалната мрежа Фейсбук:\"Левски търси атлетичен и артистичен нов талант с предишен опит като аниматор, готов да влезе в костюма и образа на новия ни клубен талисман - Лъвски.Освен „синьо“ сърце, новото попълнение на Левски трябва да има готовността да повдига духа на публиката, да се раздава за феновете на отбора по време на футболни срещи и мероприятия.От своя страна, ПФК Левски предлага незабравима работна атмосфера в компанията на най-добрата публика в българския професионален футбол и отлично почасово възнаграждение.Ако сте навършили 18 години и имате нужния хъс и физика за тази отговорна позиция, ни изпратете автобиография с актуална снимка в пълен ръст на следния имейл адрес jobs@levski.bgСамо одобрените по документи кандидати ще бъдат поканени на интервю\", пишат от Левски.", "date": "2018.09.17", "title": "Левски предлага почасова работа за талисман"}
{"url": "https://offnews.bg/sviat/desetki-postradaha-pri-pozhar-v-targovski-tcentar-v-niu-jork-688269.html", "text": "Поне 21 души пострадаха при пожар на паркинг на търговския център \"Кингс плаза\" в Бруклин, съобщи в Туитър пожарната на Ню Йорк.18 от пострадалите са пожарникари. Няма опасност за живота им.Гасенето на пожара продължава. Засега няма информация за причините за избухването му.Всички служители и посетители на търговския център са били евакуирани от сградата.", "date": "2018.09.17", "title": "Десетки пострадаха при пожар в търговски център в Ню Йорк"}
{"url": "https://offnews.bg/futbol/atletik-kuklen-priema-sinite-na-lauta-688268.html", "text": "Левски ще играе с аматьорския Атлетик (Куклен) на 25 септември от 16.00 часа в осминафинална среща за Купата на България. Срещата ще се играе на стадион \"Локомотив\" в Пловдив, на който \"сините\" загубиха с 0:1 от \"смърфовете\" в неделя и отстъпиха първото място в класирането в полза на ЦСКА.Решения на Спортно-техническата комисия на БФС:- Срещата от 1/8 финал за Купа България между отборите на ФК Атлетик Куклен и ПФК Левски Сф, ще се играе по програма на 25.09 /вторник/2018 г от 16.00 часа на стадион Локомотив гр.Пловдив.- Срещата от 1/8 финал за Купа България между отборите на ФК Хебър 1918 Пазарджик - ПФК Берое СЗ, ще се играе по програма на 25.09 /вторник/2018 г от 16.00 часа на стадион Г.С.Бенковски, гр.Пазарджик.- Срещата от 1/8 финал за Купа България между отборите на ФК Спартак 1918 Варна - ПФК Верея СЗ, ще се играе на 27.09 /четвъртък/2018 г от 19.00 часа на стадион Градски, гр.Балчик, вместо на 26.09/сряда/ от 16.00 часа.- По искане на Нова Бродкастинг груп и със съгласието на Футбол Про медия, срещата от Х-ти кръг на Първа професионална лига между отборите на ФК Витоша Бистрица - ПФК Септември Сф, ще се играе по програма на 28.09 /петък/2018 г от 19.30 часа, вместо от 20.00 часа.", "date": "2018.09.17", "title": "Атлетик Куклен приема \"сините\" на \"Лаута\""}
{"url": "https://offnews.bg/gimnastika/gimnastichka-obvini-bivshia-v-izmama-688272.html", "text": "Руската гимнастичка Дария Кондакова обвини бившия си приятел в измама и даде съвет на всички млади дами как да се предпазват от подобни мошеници.Грацията, която е сред най-известните имена в художествената гимнастика и е била избирана многократно за Мис на различни турнири, е имала отношения с мъж на име Иван Алексеевич между 2014 и 2017 година. През 2015 година двамата създават съвместна фирма за спортна екипировка.Гимнастичката влага в съвместното начинание своите спестявания, а впоследствие убеждава доста свои познати от спорта да рекламират марката. След раздялата им през 2017 година тя си иска първоначалния капитал, но получава отказ. Гимнастичката търси правна помощ и в момента се води дело срещу бившия й приятел.\"Момичета, не правете моите грешки и не осигурявайте финансово мъже, които не заслужават това\", пише още четирикратната световна шампионка по художествена гимнастика.", "date": "2018.09.17", "title": "Гимнастичка обвини бившия в измама"}
{"url": "https://offnews.bg/temida/izdirvat-birmata-i-sinovete-mu-zaradi-nelegano-proizvodstvo-na-tcigari-688253.html", "text": "Евлоги Станоев - Бирмата и синовете му Георги и Антон се издирват като участници в престъпна група за производство на нелегални цигари. Тримата са се укрили, а обвиненията са им повдигнати задочно, стана ясно от думите на временния шеф на Специализираната прокуратура Даниела Начева.\"За един от тях има информация, че е напуснал пределите на страната. Другите двама най-вероятно са в България, предприети са действия за издирването им. При положение, че тези фабрики, за които установихме, че са били контролирани от тях, бяха разбити преди 20 дни е съвсем нормално тези лица да се укриват. Предприели сме мерки, издирваме ги“, каза тя.Начева обясни, че заради нелегалните фабрики за цигари са повдигнати обвинения на общо 9 души за участие в организирана престъпна група.\"Трима от тях са част от обвинените от Пловдив, задържани за акцизни стоки без бандерол. Останалите шест лица са се занимавали с финансирането на тези фабрики – осигурявали са лица, на чието име да бъдат помещенията, в които са държани машините за производство на тютюн\", обясни тя и допълни, че част от задържаните са криминално проявени – съдени са за трафик на наркотици, за нанасяне на телесни повреди, един от тях е регистриран и за убийство.Миналата седмица бяха претърсени офиси на дружества в гр. София, стопанисващи заведенията „Везувий“ и „Сръбски ресторант Бест“. Според публикации в медиите ресторант \"Везувий\", който се намира в столичния квартал „Иван Вазов“, се свързва с Лидия Станоева. Тя е майка на Георги Станоев - Бирмата, който е бивше гадже на фолк певицата Преслава. Сръбски ресторант Бест пък е собственост на бащата - Евлоги Станоев – Голямата Бирма. На самата Лидия Станоева не са повдигнати обвинения. Акцията беше част от разследване, установяване и задържане на хора от различни нива на организирана престъпна група.На 24 август 2018 г. Окръжна прокуратура - Пловдив привлече като обвиняеми 23 лица за държане на акцизни стоки без бандерол – цигари. Лицата бяха установени в четири незаконно работещи фабрики на територията на страната – в гр. Дупница, в гр. Горна Оряховица и в гр. Тутракан. Общото количество на акцизните стоки без бандерол, които са били установени и иззети тогава е 42 тона тютюн на стойност близо 7 млн. лева, както и 190 000 кутии цигари от различни марки, на стойност 1 млн. и 500 хил. лева. ", "date": "2018.09.17", "title": "Издирват Бирмата и синовете му заради нелегано производство на цигари"}
{"url": "https://offnews.bg/politika/atanasov-nikoj-ne-otgovori-za-zavisimostite-na-kandidata-za-vatreshen-688267.html", "text": "\"Младен Маринов няма качества да бъде главен секретар на МВР. Всичките му професионални провали доведоха до това – да се поиска оставката на сегашния министър, а той ще бъде предложен за министър.\"Това каза съпредседатлеят на \"Демократична България\" и лидер на ДСБ по адрес на кандидата за нов вътрешен министър Младен Мариов. Според Атанасов Маринов не е добра кандидатура за поста.\"Този човек няма визия за реформи. Никой не отговори на фактите, които бяха изложени в публичното пространство, за негови зависимости в миналото - дали ги има или няма”, коментира председателят на ДСБ.По думите му МВР е на ръчно управление от Борисов и няма значение кой ще бъде министър.„Ако системите за сигурност, службите и МВР работят ефективно, ще разкрият тежките корупционни схеми по високите етажи на властта. Това не го казваме само вътре в страната, по време на българското европредседателство, западните издания иронизираха българския девиз, че „корупцията прави силата”, посочи лидерът на ДСБ.Според Атанасов задържаните след акциите на Специализираната прокуратура, са имали политически чадър през последните 10 години, за да извършват спокойно незаконна дейност.„Предстои избор на нов главен прокурор и трябва да се имитира битка с корупцията. Обектите са подбрани неслучайно, не се атакуват обекти, които да са свързани пряко с властта. Връщат ни назад – Миню Стайков се снимал с Георги Първанов. Като сте го знаели това нещо, защо го вадите сега? Тези факти показват фалшива активност”, заяви още политикът.Атанасов отново призова премиера Бойко Борисов и да се иде на предсрочни избори, за да се види \"кой колко тежи\". Това е една агония. \"Последните дни имаше много тежки спекулации, че има пълзящ преврат. Ние от \"Демократична България\" установяваме, че има пълзяща правителствена криза, перманентна, постоянна\", каза той. ", "date": "2018.09.17", "title": "Атанасов: Никой не отговори за зависимостите на кандидата за вътрешен министър"}
{"url": "https://offnews.bg/zdrave/nzok-izprati-pisma-na-700-dushi-s-informatcia-ot-zdravnite-im-dosieta-688258.html", "text": "Здравната каса изпрати писма на 700 души с информация за използваната от тях медицинска и дентална помощ, отразена в информационната система на Касата.Това е в рамките на кампания, която цели да включи активно пациентите в контрола върху изразходването на парите на пациентите за здраве, съобщиха от НЗОК. В писмата се съдържа информация, отразена в електронната система на НЗОК за периода 2017 - 2018 г. Идеята на Здравната каса е пациентите да сигнализират, ако установят, че предоставената информация се различава от действително получената медицинска помощ. От НЗОК очакват сигнали, ако има отчетена, но неизвършена медицинска дейност, ако е отказан достъп до медицинска информация, ако качеството на медицинската помощ не съответства на критериите за качество в националните рамкови договори, при поискани от болница, лекар или зъболекар суми извън заплащаните от НЗОК за предоставените дейности. Сигнали може да се подават на електронен адрес grajdani@nhif.bg, на телефони: 02 9659 157, 02 9656 822, 02 9659 254, както и на адреса на Националната здравноосигурителна каса: 1407 София, ул. „Кричим“ №1. За всеки сигнал ще бъде извършвана проверка от контролните органи на НЗОК/РЗОК и ще бъдат предприети законово установените мерки, обещават от НЗОК.Всеки здравноосигурен може да влиза в личното си медицинско досие и да сравнява отчетените с реално извършените медицински дейности. Това става чрез уникален код за достъп, издаден от НЗОК/РЗОК, с Персоналния идентификационен код, издаван от Националната агенция за приходите или с електронен подпис.От април 2013 г., когато започва да работи новата функционалност на персонализираната информационна система на НЗОК, до момента 100 878 здравноосигурени граждани са получили уникален код за достъп.", "date": "2018.09.17", "title": "НЗОК изпрати писма на 700 души с информация от здравните им досиета"}
{"url": "https://offnews.bg/politika/valeri-simeonov-pita-zashto-nso-pazi-ahmed-dogan-688273.html", "text": "Вицепремиерът и съпредседател \"Обединените патриоти\" Валери Симеонов е изпратил питане до НСО, в което пита защо службата охранява почетния председател на ДПС Ахмед Доган. Това се разбира от публикация на Симеонов във Фейсбук.\"Днес отправих въпрос към НСО на какво основание, колко пари са изразходвани и колко души са ангажирани за охраната на частното лице - бизнесмен Ахмед Доган\", написа вицепремиерът, който е поискал извънредна проверка по темата. Питането му идва след като миналата седмица стана ясно, че Доган е станал мажоритарен собственик на ТЕЦ \"Варна\". Това е вторият случай, в който името на Доган влиза официално в регистъра като собственик на търговско дружество.Ето какво пише в искането на Валери Симеонов: ", "date": "2018.09.17", "title": "Валери Симеонов пита защо НСО пази Ахмед Доган"}
{"url": "https://offnews.bg/protesti/stotitci-protestiraha-sled-sluchaia-sas-zadarzhanite-zhurnalisti-snim-688270.html", "text": "Протестът в подкрепа на разследващите журналисти Димитър Стоянов от сайта \"Биволъ\" и румънския му колега Атила Бирo от Rise project блокира движението пред Съдебната палата.Стотици се събраха днес да изразят недоволството си от д, след като са сигнализирали ГДБОП, че се изгарят .Протестът започна в 18 ч. На демонстрацията присъстваха журналисти, но не и представители на Биволъ. От медията предварително се извиниха във Фейсбук, че техни представители не могат да участват в демонстрацията:Към протеста се присъединиха бившият ни посланик в Русия Илиян Василев и ексдепутатът от ГЕРБ Методи Андреев. Пред Съдебната палата бяха и представители на \"Демократична България\" - съпредседателят на формацията Христо Иванов, както и членовете ѝ Петър Славов, Стефан Тафров и Тома Белев.Организаторът на протеста беше художникът Владо Руменов. По думите му свободата на словото, на печата, на волеизявленията са едни изконни права, които са били потъпкани в случая.Към 19 ч. група младежи блокираха движението пред Съдебната палата. Половин час по-късно то беше възстановено.Първоначално протестът беше планиран да се проведе пред Министерския съвет, но организаторите обявиха във Фейбук, че ще бъде изместен, за да не се слее с .", "date": "2018.09.17", "title": "Стотици протестираха след случая със задържаните журналисти (снимки)"}
{"url": "https://offnews.bg/obshtestvo/aktcia-na-mvr-proveriava-dali-shofiorite-polzvat-mobilni-telefoni-688265.html", "text": "Започна специализирана полицейска операция за контрол на използването на мобилни телефони от шофьорите по пътищата в страната.Акцията ще продължи до 23 септември, съобщават от МВР.Целта на операцията е водачите да осъзнаят последствията от пренебрегването на законовите изисквания. Според Закона за движение по пътищата е забранено да използва мобилен телефон по време на управление на превозното средство, освен чрез устройство, позволяващо използването на телефона без участието на ръцете. Санкцията, предвидена по закон за нарушителите, е глоба от 50 лева.Тя се провежда по линия на Европейската мрежа на службите на Пътна полиция TISPOL и подобни проверки ще има на територията на всички страни от Европа.", "date": "2018.09.17", "title": "Акция на МВР проверява дали шофьорите ползват мобилни телефони"}
{"url": "https://offnews.bg/sviat/rusia-i-turtcia-obiaviha-nova-buferna-zona-v-idlib-688271.html", "text": "Русия и Турция се споразумяха да създадат демилитаризирана буферна зона в сирийската провинция Идлиб, която ще разделя сирийските правителствени сили от бунтовническите сили.Това заяви днес руският президент Владимир Путин след преговори с турския си колега Реджеп Тайип Ердоган, предадоха световните агенции.Турски и руски военни ще патрулират в зоната, за да гарантират, че установеният в нея режим се спазва. По силата на споразумението всички тежки оръжия ще бъдат изтеглени от зоната, а \"радикално настроените\" бунтовници, включително \"Джебхат ан нусра\", ще трябва да се изтеглят от нея.\"Решихме от 15 октомври тази година да създадем по линията на съприкосновение демилитаризирана зона с ширина 15-20 км\", заяви Путин след срещата в Сочи.", "date": "2018.09.17", "title": "Русия и Турция обявиха нова буферна зона в Идлиб"}
{"url": "https://offnews.bg/politika/pargov-neka-madrostta-ni-vodi-v-rabotata-za-nashia-grad-688249.html", "text": "Всички ние, които сме събрани в тази зала на Столичния общински съвет, сме призвани да работим за доброто на нашия град, столицата на България. Нека в тази работа ни води мъдростта и отговорността пред нашите съграждани, а не моментната конюнктура и партийни пристрастия и интереси. Нека вършим тази работа, водени от надеждата, че този град може да стане добро място за живеене, работа и развитие на съвременния софиянец и на бъдещите поколения. Това каза лидерът на столичните социалисти и председател на групата на БСП в СОС Калоян Паргов в словото си по време на тържествената сесия по случай празника на София. Преди това общински съветници и депутати от „БСП за България“, избрани от столицата, присъстваха на тържествения водосвет и церемонията по издигане на знамето на София.„Нека не губим вярата, че когато завършим мандата си като общински съветници, няма да се срамуваме от това, което оставяме след себе си. Да имаме основание да се гордеем с това, което сме свършили и можем да застанем пред тези, които са ни изпратили тук, с високо вдигната глава. Това да си общински съветник не е привилегия, а огромна отговорност“, заяви Паргов и призова: „Нека любовта ни към нашия град, която, надявам се, всички изпитваме, ни води при взимането на решения. Решения, които ще допринесат за това София да стане хармонично развит град, в който еднакво добре се чувстват и живеят, както хората в центъра, така и хората в крайните квартали. А диспропорциите в развитието на столицата да бъдат преодолени със съвместните ни усилия”.Калоян Паргов, който е и заместник-председател на Комисията по образование, култура, наука и културно многообразие, поздрави по случай първия учебен ден всички заети в столичното образование и им благодари за това, което правят за бъдещето на България и на нашия град.", "date": "2018.09.17", "title": "Паргов: Нека мъдростта ни води в работата за нашия град"}
{"url": "https://offnews.bg/gimnastika/bojko-borisov-pozdravi-lichno-gratciite-ni-za-otlichnoto-predstaviane-688248.html", "text": "Премиерът Бойко Борисов поздрави лично състезателките ни по художествена гимнастика за огромния им успех на световното първенство.Министър-председателят на България беше специален гост на официалния прием на федерацията снощи, където заяви, че е пожелал много първи места, купи и медали.\"Едно голямо браво на Илиана Раева, Мария Петрова, всички треньори и състизатели. Да сте живи и здрави и все така да радвате всички в България\", каза Борисов по време на официалния прием.Отговорът на Илиана Раева не закъсня и използва официалния си профил в социалната мрежа Фейсбук, за да благодари на премиера.\"Благодаря на г-н Бойко Борисов за огромната подкрепа! За това, че прие нашия президент Моринари Ватанабе. За това, че беше един от първите, който ми изпрати СМС да ме поздрави за златния медал. За това, че уважи покана ми и дойде да поздрави на заключителната вечеря всички участници в световното първенство.Това е огромно признание за нашия труд и постижение. Подкрепата на правителството и личната негова подкрепа силно впечатлиха ръководителите на световната централа по гимнастика ФИГ, както всички присъстващи от целия свят! Благодаря от сърце за подкрепата през последните 10 години и засвидетелстваното уважение към българската художествена гимнастика!\", написа Раева.България приключи участието си на надпреварата с пълен комплект медали. Ансамбълът спечели злато във финала на пет обръча и бронз в многобоя, както и олимпийска квота за Токио 2020. Среброто донесоха Катрин Тасева, Невяна Владинова и Боряна Калейн в отборното класиране при индивидуалната надпревара.", "date": "2018.09.17", "title": "Бойко Борисов поздрави лично грациите ни за отличното представяне на световното"}
{"url": "https://offnews.bg/112/motorist-zagina-sled-udar-v-kamion-v-sofia-688244.html", "text": "Моторист загина при катастрофа на столичния булевард „България” в понеделник сутрин, съобщават от СДВР, цитирани от Дарик радио.Инцидентът станал около 12:40 ч.По първоначална информация моторът се е блъснал в металоизвозващ камион.Очаквайте подробности!", "date": "2018.09.17", "title": "Моторист загина след удар в камион в София"}
{"url": "https://offnews.bg/temida/otkriha-kokain-i-kanabis-v-kravta-na-shofiora-blasnal-baletista-marti-688250.html", "text": "Следи от употребата на наркотици са открити в кръвта на неправоспособния шофьор, блъснал балетиста Мартин Чикалов. Съдебно-химическата експертиза, назначена от Окръжната прокуратура във Варна по досъдебното производство срещу 25-годишния неправоспособен водач е открила наличие на метаболит на тетрахидроканабинол и на бензоилекгонин в кръвните проби на обвиняемия. Тези вещества се наблюдават само след употреба на канабис (марихуана) и кокаин, съобщиха от Апелативна прокуратура-Варна.Тежкият инцидент стана на 10 септември на бул. „Приморски“, близо до кръстовището с ул. „Македония“ във Варна. Водачът на автомобил „БМВ“ удря велосипедист и напуска местопроизшествието. Вследствие на инцидента 38-годишният велосипедист е починал.По-късно автомобилът е намерен изоставен на бул. „Цар Освободител“. По регистрационния му номер полицията във Варна установила собственика - 25-годишният неправоспособен младеж. На 11 септември той се предаде в присъствието на адвоката си.Той е неправоспособен водач, никога не е притежавал свидетелство за управление на автомобил.С определение на Варненския окръжен съд в момента обвиняемият е в ареста с мярка за неотклонение „задържане под стража“. Ако бъде обжалвана, съдебното заседание в Апелативния съд ще бъде утре, 18 септември. При евентуално обжалване Окръжната прокуратура във Варна ще представи доказателства за описаните по-горе факти на Апелативната прокуратура, за да могат да бъдат взети предвид от Апелативния съд.", "date": "2018.09.17", "title": "Откриха кокаин и канабис в кръвта на шофьора, блъснал балетиста Мартин Чикалов"}
{"url": "https://offnews.bg/ikonomika/zamestnik-guverniorat-na-cheshkata-tcentralna-banka-evrozonata-unizha-688237.html", "text": "Лятото донесе новина за България, която е от значение не само за балканската страна, а за всяка страна членка на ЕС, която не е договорила възможност за неучастие в еврозоната. Преговорите за присъединяване на България към зоната на единната валута приключиха с „доброволното“ съгласие от страната, поне на хартия, с унизителен списък с условия, които ще я задължат наред с други държави, които ще приемат еврото в бъдеще, да поеме голям дял от разходите за еврозоната, преди да знае кога и дори дали ще бъде приета в блока. Нито едно правителство с поне малко достойнство не би могло да приеме тези условия, пише заместник-гуверньорът на Чешката национална банка Моймир Хампл в статия, публикувана в онлайн изданието .От 1997 г. българският лев е привързан първо към германската марка, а след това към еврото въз основа на споразумение за валутен борд. Това означава, че България няма суверенна парична политика, а пасивно приема позицията на Франкфурт в тази област. Следователно тя няма нито парична автономия, нито място на масата, на която се вземат решенията за паричната политика. Същото важеше и за Естония и Литва, преди да приемат еврото съответно през 2011 и 2015 г.На хартия нищо не може да спре България да се присъедини към еврозоната. За разлика от много настоящи страни членки, България отговаря напълно на ключовите критерии от Маастрихт за държавните финанси и лихвените проценти. Остава формалното изискване за престой в Механизма на обменните курсове (ERM II), за да демонстрира стабилността на валутата си спрямо еврото за период от поне две години. Това няма да е проблем за страна, чиято валута е напълно привързана към еврото, откакто то съществува.Проблемът на България е, че много технократи и политици просто не искат страната в еврозоната, поне не и в обозримо бъдеще. Но тъй като България отговаря на критериите от Маастрихт, трябва да бъдат подготвени нови условия. Точно тук се намесва ERMII – за да се присъедини, страната се нуждае от съгласието на Европейската централна банка и страните членки на еврозоната плюс Дания (единствената страна извън еврозоната в ERM II, въпреки че парадоксално има възможност за неучастие). Следователно неофициално на България от дълго време беше заявявано, че не трябва дори на опитва да влиза в тази чакалня за еврозоната.Но тогава дойде 2018 г., а с нея и първото председателство на България на Съвета на ЕС. Освен това председателят на Европейската комисия (ЕК) Жан-Клод Юнкер започна да твърди публично, че предназначението на еврото е да се превърне във валута на ЕС като цяло. Съобразявайки се с това, България обяви с големи фанфари намерението си да влезе в ERM II тази година.Но последвалите преговори приключиха с унизителен и безпрецедентен списък с изисквания, които България трябва „доброволно“ да спази, за да се присъедини към ERM II едва през 2019 г. Страната обеща да се откаже от наблюдението на ключови банки и да се присъедини към банковия съюз, да плаща вноска в Европейския стабилизационен механизъм и да позволи на ЕЦБ да извърши цялостна оценка и одит на финансовия ѝ сектор. Фактът, че България беше принудена да поеме тези ангажименти като условие за присъединяване към ERM II, позволи на опонентите ѝ да намерят още причини в бъдеще защо страната все още не е готова за пълноправно членство в еврозоната.Най-любопитно за страните извън еврозоната и ERM II (като Чехия, Полша, Швеция, Румъния и други) е изречението в края на изявлението, публикувано от финансовите министри на еврозоната на 12 юли. С оглед „равното третиране“ министрите очакват всяка страна, която иска да участва в ERM II, да поеме доброволно същите ангажименти като България. Следователно дългогодишните усилия на страната да приеме еврото означават, че всички останали страни кандидати ще трябва да се откажат от наблюдението на банките и да покриват разходите на Европейския стабилизационен механизъм, дълги години преди евентуално да станат пълноправни членки на еврозоната.От гледна точка на страна като Чехия последицата от опита на България е, че трудно можем да си представим правителство с достатъчно самоуважение дори да помисли да поеме по пътя към еврозоната. Разходите вече бяха високи, но от лятото насам те на практика са възпиращи.", "date": "2018.09.17", "title": "Заместник-гуверньорът на Чешката централна банка: Еврозоната унижава България"}
{"url": "https://offnews.bg/sviat/mej-shte-e-moiata-sdelka-za-brekzit-ili-niama-da-ima-sdelka-izobshto-688225.html", "text": "Британският премиер Тереза Мей обяви, че депутатите ще имат избор между нейния вариант на сделка за Брекзит и това да няма сделка изобщо. Трябва да осигурим споразумение с Европейския съюз, което е добро за хората в Обединеното кралство. Това е важно за нас и върху това съм съсредоточена. Бъдещето на хората в Обединеното кралство има значение, коментира Мей в интервю за Би Би Си.Проблемът е, че преговорите за Брекзит продължават и всъщност за момента не е ясно каква ще е точно крайната сделка. Една от най-проблемните точки е как да се избегне \"твърда\" граница между Ирландия и Северна Ирландия. Британското правителство не прие първоначалното предложение на ЕС, че на практика би трябвало да има граница в Ирландско море с проверки на стоките.Планът на Брюксел предизвика недоволство сред консерваторите на Мей и техните парламентарни съюзници от Демократичната юнионистка партия заради създаването на различен конституционен и териториален статут за Северна Ирландия.Сега има развитие на събитията, което може да помогне на Мей да убеди скептиците у дома да подкрепят нейния план за Брекзит. Главният преговарящ на ЕС за Брекзит Мишел Барние работи по нов текст на протокол, очертаващ план за използване на нови технологии с цел намаляване на проверките до минимум. Тези предложения трябва да бъдат изпратени на европейските правителства след конференцията на Консервативната партия на 3 октомври, пише \"Таймс\", цитиран от БТА.Надеждата е, че подготвяният протокол ще помогне на Мей да оцелее достатъчно дълго, за да постигне споразумение с Брюксел тази зима. Протоколът ще отиде доста по-далеч отпреди, приемайки довода на британското правителство и много привърженици на Брекзит, че технологиите могат да решат ребуса, свързан с това как да се избегнат проверките между Северна Ирландия и Ирландия.Поверителни дипломатически документи, цитирани от \"Таймс\", разкриват решимостта на ЕС да премахне напрежението във връзка с ирландския въпрос. \"Най-големият нерешен проблем е Северна Ирландия\", се казва в един от документите. \"Във Великобритания има политическа мобилизация в това отношение. Затова ние се опитваме да изясним позицията на ЕС\", пише в него.ЕС прави и друг жест с цел укрепване на позицията на Мей, като внимателно подготвя своя протокол по такъв начин, че да не позволи на шотландските националисти да поискат същата сделка. \"Решението е формулирано конкретно за Северна Ирландия, така че не е приложимо за Шотландия - въпрос, който предизвиква тревога във Великобритания\", се казва в документа.На фона на все още несигурните условия по сделката за напускане на ЕС от Великобритания кметът на Лондон Садик Хан призова да се насрочи нов референдум за Брекзит.По думите му британците трябва да имат думата за изхода на преговорите - за какво да преговаря Мей с ЕС, но и възможността Великобритания да остане в Съюза. Хан критикува правителството за начина, по който се водят преговорите, като според него така ще се стигне до лош договор за Брекзит или до това Великобритания да напусне ЕС без договор, което ще доведе до тежки икономически последици. ", "date": "2018.09.17", "title": "Мей: Ще е моята сделка за Брекзит или няма да има сделка изобщо"}
{"url": "https://offnews.bg/istoria/uchenitci-sazdadoha-parvata-po-roda-si-nastolna-igra-za-balgarskata-is-688227.html", "text": "Предприемчиви ученици от столичното 19. СУ „Елин Пелин” създадоха настолна игра, която помага на играчите да се запознаят с ключови моменти от историята на България.Младежите, под ръководството на своя класен ръководител Калин Радулов, са използвали методиката на неформалното образование, за да изобретят играта „Цар на историята”.Битката при Ахелой е след покръстването на българите, нали? Но със сигурност е и преди цар Петър да започне гонения срещу богомилите? А дали е преди, или след обявяването на Велики Преслав за българска столица? В „Цар на историята“ това са въпроси, които се задават по време на игра.\"Цар на историята\" стимулира интереса към българската история, развива логическото мислене и събужда състезателния дух, но най-важното – поставя в центъра на своята мисия родолюбието и знанието, разказват издателите от .Играта ще бъде налична до дни в , а вече е налична и за предварителна поръчка.", "date": "2018.09.17", "title": "Ученици създадоха първата по рода си настолна игра за българската история"}
{"url": "https://offnews.bg/sviat/raketata-svalila-malajzijskia-samolet-bila-izpratena-v-ukrajna-prez-688236.html", "text": "Ракетата, свалила малайзийския пътнически самолет от полет MH17 през лятото на 2014 г. над Украйна, е била изпратена в страната през 1986 г.Това обяви руското министерство на отбраната. Пътническият самолет, летящ от Амстердам за Куала Лумпур, бе ударен от ракета над Източна Украйна на 17 юли 2014 г. Загинаха всички на борда - 298 души пътници и екипаж.Международен екип от следователи заяви, че самолетът е свален с руска ракета \"Бук\", която е била докарана от руска военна база. Според следователите ракетата е била на въоръжение на руската 53-а зенитна ракетна бригада, базирана край град Курск. Следователите показаха и филм, проследяващ пътя на ракетата от Курск до Източна Украйна.Русия отрече да е замесена в свалянето на самолета и посочваше, че украински боен самолет е стрелял по малайзийския самолет. През май Москва обяви, че след разпадането на бившия СССР в края на 1991 г. не е доставяна на Украйна нито една ракета за някой от нейните 20 зенитни дивизиона с комплекси \"Бук\". Тогава руското военно министерство посочи и кога и защо се унищожават ракетите за тези комплекси.Според разследването обаче ракета \"Бук\", която според руските изисквания е трябвало да бъде снета от въоръжение и унищожена не по-късно от 2011 г., е използвана от руската корпорация \"Алмаз-Антей\" през 2015 г. за тестове, целящи да докажат, че малайзийският самолет не е свален с оръжие, принадлежащо на руската армия. Днес руското министерството обяви, че ракетата, свалила самолета, е изпратена в Украйна на 29 декември 1986 г. - в зенитната част 20152, разположена тогава в Прикарпатския военен окръг в Тернополската област. Според ведомството не е регистрирано ракетата да е върната на територията на Руската федерация. Говорителят на руското министерство на отбраната Игор Конашенков обяви днес, че показаните доказателства от разследването са фалшифицирани. По думите му Украйна носи отговорност за трагедията, но и за манипулиране на следствието.", "date": "2018.09.17", "title": "Ракетата, свалила малайзийския самолет, била изпратена в Украйна през 1986 г."}
{"url": "https://offnews.bg/obshtestvo/koj-e-rosen-zheliazkov-nominiran-za-transporten-ministar-688230.html", "text": "Мултифункционален, идеален за всеки пост. Това е може би най-точното определение за Росен Желязков, който днес бе номиниран за министър на транспорта, информационните технологии и съобщенията от коалиционния съвет на ГЕРБ и Обединени патриоти.През последните месеци той бе председател на Комисията за регулиране на съобщенията. Ако бъде избран за министър, Желязков ще трябва да зареже сигурна работа в независим регулатор със 7-годишен мандат, за да поеме едно от най-забатачените министерства през последните години. Това само по себе си е доста странно с оглед на все по-натрапчиво насаждащото се усещане за криза в управлението и евентуален по-кратък мандат на кабинета Борисов-3 от очакваното.Чисто професионално нищо не свързва Желязков с транспортния сектор. Досега му бе търсено място на разнопосочни висши държавни позиции, но сред тях нямаше и помен нито за влакчета, нито за тирчета и автобуси, нито за самолетчета.До миналата Желязков ръководеше Държавната агенция \"Електронно управление\". ГЕРБ го сложиха там след като преди това пробваха да го изстрелят начело на Комисията за защита на конкуренцията през 2016 г. Кандидатурата му обаче не мина заради противопоставяне от страна на ДСБ и част от гражданския съвет на тогавашния Реформаторски блок.Бъдещият транспортен министър е юрист, завършил е Софийския университет, а прогресът в кариерното му развитие е пряко свързан с този на Бойко Борисов. Първата работа на Желязков е в Столична община. Още като студент той е назначен в районното кметство “Средец”, където е секретар и и.д. кметски наместник до 1995 г. После известно време адвокатства, а през 2003 г. става главен секретар на голямата община. По това време кмет е Стефан Софиянски.След идването Борисов той си остана на поста, а след това заедно с него се мести в Министерски съвет. С идването на власт на ГЕРБ през 2009 г. Желязков от главен секретар на общината бе ъпгрейднат в главен секретар на държавата.Позабравен факт е, че Росен Желязков също бе подсъдим. Името му е бе намесено в т. нар. Костинбродска афера от 2013 г. при която се появиха съмнения за изборни манипулации. Точно Желязков беше единствения обвиняем по делото, но през 2015 г. той бе напълно оневинен от Софийския градски съд.", "date": "2018.09.17", "title": "Кой е Росен Желязков, номиниран за транспортен министър"}
{"url": "https://offnews.bg/futbol/nakazvat-s-5-macha-futbolist-na-iuventus-za-napliuvane-na-sapernik-688235.html", "text": "Футболистът на италианския хегемон Ювентус Дъглас Коста може да отнесе наказание от 5 мача. При победата на \"бианконерите\" с 2:1 над Сасуоло от Серия А бразилецът си изпусна нервите и наплю Федерико Ди Франческо.След като инцидентът бе разгледан на видеоповторение Коста бе изгонен с директен червен картон. Малко преди това бразилецът удари с глава същия играч пред очите на съдията, а в хода на мача го нацели и с лакът в лицето.Коста побърза да се извини на фенове и съотборници с публикация в официалния си профил в социалната мрежа Инстаграм: \"Беше грозно и знам това. Искам да кажа, че това е изолиран случай за цялата ми кариера\".Със сигурност играчът ще отнесе сериозна глоба и от клуба си, тъй като той вече бе скастрен от треньора на \"бианконерите\" Масимилиано Алегри.В Италия подозират, че е възможно Коста да е бил обиждан на расова основа от футболистите на съперника. Случаят тепърва ще се разследва.", "date": "2018.09.17", "title": "Наказват с 5 мача футболист на Ювентус за наплюване на съперник"}
{"url": "https://offnews.bg/nashite-avtori/iz-delnitcite-na-edin-lud-10-14-septemvri-688234.html", "text": "Понеделник, 10 септемвриЧудя се да кълна ли, да псувам ли, или направо да стрелям?! На скромен митинг, стотина души, вчера в Борисовата градина лидерът на РС на БСП „Красна поляна” Евгений Белий обявил, че България има нужда от нов 9-ти септември. Но не уточнил дали 9-ти септември с целия му реквизит от побоища, убийства, палежи, или един 9-ти само като метафора. Те социалистите дип не са по метафорите. Хванат ли калъчката, няма спиране…Бях обещал да разкажа за Данчо Мичев, новият главен на „Дума“. Трима души звъняха да питат ще разкажа ли. Ще разкажа. Данчо поработи малко в „Монитор“ по времето, когато и ние си вадехме горчивия залък там. Като се понаучи, отиде в „Дума“. Защото, нали, лявото зове… Тогава главен на „Дума“ беше Венци Тунев. Беше 1999, малко след като падна онази американска ракета в Горна баня. Данчо репортерстваше в „Дума“, но продължи да ни наобикаля, та да понаучи някоя новина и да блесне пред началството си. И двете редакции бяха в ИПК „Родина“. И една вечер, тъкмо сме затворили вестника и пием по едно за отпускане на нервите, пристига Данчо: „Здравейте пичове, какво ново?“ Ние се спогледахме и се направихме, че нещо крием от него. „Кажете, бе, какво ви е голямото заглавие? Добре, ти си наш човек, ще ти кажем, но пази тайна. Сменяме голямото заглавие, защото е паднал един „Херкулес“ край Кюстендил.“ И почнахме уж да преправяме първа страница. Данчо се повъртя, повъртя и по едно време изчезна. На следващата сутрин тъкмо правим планьорка и звъни посраменият ловец на нощни новини и псува поименно и наред. Като излязъл от нашата редакция, отишъл направо при главния си редактор Тунев. Казал му, че самолет е паднал и поискал кола. Обаче по онова време „Дума“ нямаше кола, та Венци Тунев се обадил лично на лидера на БСП Георги Първанов, който веднага откликнал. И към 1 часа посред нощ Данчо вече е в Кюстендил. Спира при едни ченгета и пита: „Добър вечер. Аз съм от в. „Дума“. Къде тука някъде е паднал един самолет?“ Ченгетата му се изсмели: „Пратили са те за зелен хайвер, момко. Никакъв самолет не е падал.“ Но Данчо, добре подкован от нас, че властта крие, пообикалял още няколко часа из Кюстендилско. Но „Херкулес“ така и не открил.За достоверността на разказа могат да свидетелстват Габи Николова и Атанас Куртиян.Та искам да кажа, че малко натегач пада Данчо Херкулеса, малко кариеристче. Гледам оня ден тъкмо го бяха назначили и почна да ги управлява през Фейсбук. Ама със здрава ръка! Без „моля“, направо с „искам“. Да пази, Господ!Борисов вика за подлежащите на оставка министри: \"На мен ми е най-мъчно, че ги сменяме, аз съм ги отгледал от деца в партията - и Московски, и Нанков.\"Боже, колко грозно! Сатурн (Кронос) изяжда децата си. Пророчеството гласяло, че собственият му син ще го свали от власт. И той започнал да си руча децата. Изял пет. Жена му успяла да скрие единствено Юпитер, който пораснал и станал покровител на Рим. Ако бяхме подписали Истанбулската конвенция, това не можеше да се случи!Проверка на медиите показва, че въпреки шумните арести и обиски, въпреки клетвите на прокуратурата, Ветко и Маринелка още не са пуснати за издирване в Интерпол. Според Григор Лилов не били пуснати, защото това би било юридическото основание моментално да се блокират банковите им сметки по света и у нас, което естествено ще възпрепятства предстоящото им доене от съд и прокуратура.Според Лилов хотел „Маринела”, където се настаняваха гостите на Българското председателство, бил подслушван от мазето до покрива, при това от небългарска служба. Което никога не може да стане без съгласието на собствениците. И това била една от причините за акцията срещу Арабаджиеви. За съжаление Лилов не каза коя е службата и от коя държава. Явно не е Македония или Албания…И докато още сме на ВИП-овете, да споменем и Божинката, който е трансфериран от някакво китайско село с 2 млн. жители (там селата са по толкова) във Враца. Няма срамно, вика, да играя във Враца, тук е като Ню Йорк. Къде ли е бил заврян на кучето в… Голяма дупка ще да е било, щом Враца му се е видяла като Ню Йорк! Враца, Северозападна България, другото име на мизерията!Така изглежда една кариера, загубила основанията си. Жалко! Преди петнайсетина години казваха, че се е появил голям талант. Но не става само с талант. Иска се труд, воля, постоянство… Демек, характер.За вълка говорим…Президентът Плевнелиев… Каква порочна традиция! Сега, както и да се насер… извинете, както и да се изложи, той доживотно си остава „Президентът Плевнелиев“. Направи Радев на мат и маскара по телевизора. Популист бил. Кръгла нула във външната политика. На Запад не го бръснели за слива. Русия на два пъти му била шамари…Изобщо къде съм аз, къде е той…\"Излязох, вика, много по-беден от политиката. Ако някой сравни моята първа и последната декларация ще види огромна разлика. Аз обеднях.“Възможно е, но междувременно се случи и един развод. А отдавна е известно, че жената е като урагана – идва с духане и си тръгва с къщата. И част (сериозна!) от спестяванията. Затова умните хора напоследък правят друго: като им се прежени просто намират някоя жена, която не харесват особено, и й дават една къща. Плевнелиев обаче не е от тях.Плевнелиев се изпусна и разкри и една важна подробност от миналото си: \"Аз бях направен за няколко месеца член на БКП, но като студент си хвърлих книжката, за което съм имал смелостта.“„Като студент“ се отнася за времето след 10 ноември 1989 г., когато се изискваше огромна смелост да си хвърлиш партийната книжка. Борисов например нема тая смелост.Бях направен… От една гледна точка всички сме направени. Просто някои са зле направени. Даже имаше и специален израз – с обратната страна на…Малка ретроспекция. 12 ноември 2014 г.: „Питате къде бях на 10 ноември 1989 г.? Да ви кажа една тайна… Когато чухме по новините, че има събиране в НС и ще се извършва промяна в държавата, нарисувахме на два тапета два плаката: \"Съд за виновниците\" и \"Дворците на БКП да станат болници и училища\". С тези два плаката отидохме на прословутия митинг.\" На 10 ноември?!Както обича да казва д-р Филипов, няма по-тъжно нещо от герой, пропуснал времето за подвиг.Не мога да разбера Плевнелиев опитва да се откопае ли, какво прави? Това е кауза пердута! Да се примири с думите на Горби, че има живот и след властта, да си отива вкъщи и да се направят с госпожата на лъжички. Знаете ли какво значи на лъжички? Някой път като съм на кеф, ще ви кажа.Та така. За малко да се изкара дисидент. Доста комсомолци го направиха. И както нямахме дисиденти, така след 10 ноември се оказа, че всеки втори се е борил със системата. Дисидентството се явява на най-неочаквани места. Например, оказва се, че Миньо Стайков, който има 4 присъди по времето на социализма за неуважение към собствеността, всъщност бил жертва на режима. Така поне го изкарали адвокатите му. Без малко дисидент.Вторник, 11 септемвриБорисов вика за футболистите: \"Ако продължат така и се класират, аз мисля, че догодина може едно кокетно ново стадионче да им направим. Мисля, че стотина милиона могат да се отделят за един нов стадион да им направим.\"Не сме рекли, не сме ги откраднали! Пардон, исках да кажа, не сме ги дали.Един Валентин вика, че сме можели да отделим 100 млн. и за един кокетен мавзолей. На което лично ние не бихме възразил, стига той да… Така, де, сещате се. На жив човек не се прави мавзолей. Ако той благоволи да се гътне, ние ще се стегнем и за шест дена ще му го направим. Доказали сме, че можем за шест дена. Гошо Тарабата умира на 2 юли 1949 в Москва, а на 10 юли тялото му е положено в готовия вече мавзолей. Два дена за проектиране и шест дена за строеж. Ама строеж да видиш! Бъки на три пъти му туря динамит и той не пада и не пада…И, за да има историческа справедливост, ще възложим построяването на „Трейс“ или „Главболгарстрой“. Да му откраднат половината пари, да му пада таванът по главата…Социоложката, възпитаник на Философски факултет, Румяна Бъчварова, шеф на кабинета на Борисов, вика: \"Желанието да свалиш правителството е подривна дейност… Сегашното правителство е законно избрано, има мнозинство и демократичният цикъл е 4 г…\"Казан накратко, опозицията е незаконна, а борбата ѝ за власт – престъпна.Леле, Румяно! Чак не ми се вярва, че сме слушали едни и същи лекции и сме учили от едни учебници!\"Във всичките критики, вика, се екстраполира личното желание на някого да дойде на власт.”Представяте ли си нахалство! Вместо да се екстраполира желанието да се укрепи властта на управляващите, опозиционерите си екстраполират желанието за власт! Ама как може, бе?!Много е лошо кога човек си екстраполира скъсаното морално дънце.Във ФБ Румен Генов хвърли в тревога философската ни душа.Срещнал европроект със заглавие: „Надграждане и развитие на Държавен хибриден частен облак за нуждите на електронното управление\".Частен и държавен, и отгоре на всичко и хибриден облак… За 43.8 млн. лв. Проверих. Точно така е: „Държавен хибриден частен облак“. Съкратено – ДХЧО! Процедурата е обявена по ОПДУ (Оперативна програма „Добро управление“) и има за цел да подпомогне изграждане на средата за електронно управление чрез надграждане на ДХЧО.Ще пиша на колегите във Философски факултет да ми обяснят възможно ли е да съществува нещо държавно и частно едновременно. Явно личната ми образованост не е достатъчна. Сряда, 12 септемвриБорисов увеличава заплати на всички в бюджетната сфера с 10% в изборната 2019 г. „Разчетите, вика, ни го позволяват и от 1 януари ще го направим.\" 433 хил. души ще вземат увеличение от 211 лв. месечно. Това е средно. Но понеже никога не е средно, та едни ще вземат 100 лв., други 200, трети 300, 400…Ако увеличението от 10% на заплатите на работещите в бюджетната сфера струва на фиска 1.1 млрд. лв., тогава цялата издръжка на тая сфера ни излиза към 11 млрд., 11.15% от БВП за 2017 г. (98 631 млн. лв.)Полани НСИ изнесе данни за държавните чиновници в Царство България през 1911 г. Тогава населението е било 4,338 млн. души. А в бюджетната сфера са работили 72 000, от които чиновници са 27 000 души, а 45 000 са служещи (хора, които са се занимавали с физически труд). Значи на 1000 души от населението са се падали по 17 чиновници и служещи. Сега на1000 българи се падат по 62 чиновници! А на 1000 работещи българи се падат по 141 лемура! Майката си трака!Най-много бюджетници по онова време е имало в Министерството на народното просвещение - 9564, от които чиновници са едва 51 души, а останалите са учители. Чиновниците в това министерство са получавали и една от най-високите заплати - 221 лева, при средна за чиновници и служещи в страната - 129 лева. Даскалите са вземали средно 120 лв. Но с тези пари можело да се купят 115 кила агнешко и 182 л вино!За същите работи днес един даскал трябва да получава 1495 лв. (за агнешко по великденски цени) и 728 лв. за вино (наливно от Миньо по 4 лв. литъра.)Разбира се, това повсеместно увеличение е нелогично на фона на пълната липса на реформи и непрекъснато увеличаващия се персонал. Но има ясна политическа логика. Преди години, когато още не беше го ударил ишиасът, Юнкер каза: „Ние всички знаем какво трябва да се направи, но не знаем как да ни преизберат след това…“ Това като не знаеш, все едно нищо не знаеш! А Борисов само него знае и друго не му трябва! 433 хил. бюджетници, като турим и половинките им, отрасналите деца, родителите и ще получим оня милион избиратели, който ще държи Борисов на власт доживотно. Срещу милиард годишно. Но наш милиард, не негов. Той неговите си ги пази.Четвъртък, 13 септемвриКрай на лицемерието! Стига сме се правили на набожни! Доган си купи ТЕЦ „Варна“. На свое име си го купи! Довчерашният раздавач на порции днес пред всички си сипа една голяма тлъста мръвка! Без страх и без свян. И защо ли да ги има…„Без спекулация няма капитализация.”През 2017 г. фирма \"Сигда\" на Данаил Папазов купува ТЕЦ „Варна“. Папазов е човек на Доган, като такъв беше министър на транспорта при Орешарски. През юли 2018 г. синът на Папазов продава на Доган 36% от \"Сигда\" за 1800 лв., а дъщерята – 34% за 1700 лв. И така за 3500 лв. Доган се сдобива със 70% от дружеството. Което, по-долу ще разберете, на практика означава, че за 3500 лв. Доган си е купил 40-50 млн. лв. Абсурдно ли ви звучи? Ама е истина.\"Сигда\" на Папазов купува ТЕЦ-а за 48.5 млн. евро. Половината от тази сума е взета като кредит от ПИБ. А другата половина вероятно е взета от сметките на ТЕЦ-а. Там имало 43 млн. лв., които купувачът наследил.Както казваше един от героите на сър Тери Пратчет в „Пощоряване“, „Ние купихме Голямата Магистрална с нейните си пари!”В същата книга е и великата мисъл: “Откраднеш пет долара и ще си мръсен крадец. Откраднеш ли обаче хиляди долари, ще си герой или правителство…“ Напомням я отново, защото „сделката“ на Доган не би могла да стане без съучастието на държавата.След като купил ТЕЦ-а Папазов направил преоценка на активите на дружеството и то излязло на печалба от 60 млн. лв. за 2017 г. \"Сигда\" си дава 30 млн. лв. дивидент и Папазов/Доган почти си е върнал инвестицията. С една дума Гепи Мангизов купи ТЕЦ-а с парите на ТЕЦ-а.Горе казах за съучастието на държавата, но ще допълня - в случая съучастват две държави - българската и чешката. С моя прост акъл се питам не можеха ли чехите да направят преоценката? Или поне не можеха ли да си дръпнат онези 43 млн. от сметките на ТЕЦ-а? Не знам, само питам!Но „капитализацията“ не свършва тук. Следващият етап е свързан с договор за студен резерв, който неработещият от 2015 г. ТЕЦ сключва с държавата. Държавната „Марица-Изток“ 2 се отказва от тия немъчени пари и ТЕЦ „Варна“ получава договор за 27.4 млн. при най-изгодните условия.И най-интересното е, че нито от управляващите, нито от опозицията се чу дума за това драстично нарушение на писания и неписания политически морал! Ни дума!А народът… „Народът да го духа!“ И ще е напълно заслужено. Защото не е народ ако и сега не хване гьостерицата и не разгони оялата се политическа пасмина. Петък, 14 септемвриКметица на \"Младост\" Десислава Иванчева и заместничката ѝ Биляна Петрова поискаха делото срещу тях да се прекрати. Обвинителният акт бил пълен с грешки. Вместо главен архитект, било написано гладен архитект. Съдията по делото Иво Хинов се съгласил, че има много грешки, но те били технически, а не процесуални нарушения. А според нас те дори не са и грешки, а фази на растежа. Трябва ли да се убеждаваме, че всеки главен архитект някога е започнал като гладен? Иванчева вика: „Наскоро отказахме поредния гол обиск с клякане.\" Написала декларация до правосъдния министър, че отказва да се подчинява на този обиск, защото го счита за унизителен.Няма съмнение че е унизителен. Но пък, от друга страна, няма как да се провери дали госпожите не крият оръжие в интимностите си. Да, напълно е възможно. Имаше такъв случай в САЩ, щата Минесота. Бяха арестували един наркопласьор, некой си Айзък Виджил, обаче той успял да стреля и да рани един полицай с пистолет, скрит между задните му бузи. При това ръцете му били с белезници. Нямам обяснение как е стискал цял пистолет в кливиджа си, ако позволите да се изразя като политолог. И как е дръпнал спусъка. И ако той все пак е бил мъж и поне теоретично има с какво да е дръпнал спусъка, при Иванчева дори и теоретична възможност няма.Та казвам, че да, наистина е унизително, но няма как по друг начин да се провери дали госпожата не крие оръжие. А може също и пари. Пет-десет хил. евро в едри банкноти, завити руло… Жените открай време са криели скъпоценностите си по тия места. Ето какво разказва в „Кандид“ на Волтер една госпожа, която била пленена от корсари: „Веднага ни съблякоха голи като маймуни... Бързината, с която тези господа събличат хората, е достойна за възхищение. Но най-много ни изненада това, че на всички ни бръкнаха с пръст на едно място, където ние, жените, обикновено поставяме само тръбичката за клизмата. Тази церемония ми се видя много странна – ето как съди човек за всичко, когато не е излизал от страната си.“По същия начин съди и човек, когато влиза на непознато място, например в затвора.И като споменахме САЩ по-горе… Отношенията между премиера и президента малко се поизопнали. На премиера Борисов изненадващо му се приходило на сесията на Общото събрание на ООН в Ню Йорк. Досега е ходил само веднъж – през 2010 г. Но явно си даде сметка, че не е работа за монолингвист и остави президентите да ходят. Последно лани ходи Радев и се върна със снимки с Тръмп. Обикновено „фото опортюнити“, разбира се. Но Борисов ако иде, няма да е за снимката.Тукашните анализатори смятат, че целта му е да пресрещне Тръмп в някой коридор и да му говори за закона „Магнитски“ и колко несправедливо е прилагането му върху тримата Шишковци… Много рискован ход. Тръмп, какъвто е грубиян, може лошо да обиди страната ни. Но няма друг начин. За последно Борисов е канен в САЩ през 2012 г. И от тогава не е канен. През февруари зам.-външният министър Георги Георгиев съобщи, че се готви посещение на Борисов в САЩ. Но така и не можа да се приготви поради липса на покана.Не можеш да се скриеш от миналото си. Още по-малко пък от настоящето си.Страхотен скандал се заформя. Оня ден Биволъ публикува разследване, от което ти настръхват космите! Мрежа от консултантски фирми, свързани с Джи Пи Груп, раздавали подкупи и манипулирали обществени поръчки за стотици милиони. Разследването яко подплашило корумпетата и те започнали да горят документите в нивите край едно Радомирско село. Биволите информирали полицията, но тя, вместо да арестува престъпниците, арестувала журналистите. Защото, оказва се, въпросната Джи Пи Груп била свързвана с шефа на „Лукойл“ Валентин Златев. Биволите докопали документи, които показват как консултантските фирми раздавали подкупи властта на всички нива. В тайните файлове имало графа „Комисионна“. В нея корумпетата били обозначени с малко име или с името на институцията. Например: Кмет Вн. – 45 000 през декември 2013 г., Кмет Вн. 16 185 през март 2014, Вн – км. – 35 000 през април 2014…И така този „Кмет Вн“ е получил за няма и половин година близо 100 хил. лв. Не знам дали „Кмет Вн.“ означава кмет на Варна. Но, ако означава това, то означава и Иван Портних. Но може да означава и Видин. И тогава означава Герго Гергов от БСП (кметувал 2011 – 2015 г.). Тоже не плохо!Далаверата е огромна и истинските ѝ мащаби тепърва ще се установяват. Имам пресантиман, че тоя път властта трудно ще успее да я замете под килима. Но пък, от друга страна, като имам предвид с какво безразличие беше посрещната вестта, че Доган е собственик на ТЕЦ „Варна“, кой знае… И пак ще повторя дилемата. Или ще ги издухаме, или ще го духаме! Tertium non datur. За тази гърбица има само един лек – гьостерица неокастрена. Помислете и вие, ако не ви мързи.To be continued", "date": "2018.09.17", "title": "Из делниците на един луд (10-14 септември)"}
{"url": "https://offnews.bg/kultura/rap-legendata-coolio-s-parti-v-sofia-688238.html", "text": "Рап легендата Coolio, носител на награда \"Грами\" и с над 17 милиона продадени записа по целия свят, идва за нов концерт в България - на 4 октомври в столичния клуб “Терминал 1”. Изпълнителят на \"Gangsta's Paradise\" ще посети страната ни като част от Европейското си турне, което ще започне именно от тук, а до края на октомври ще обиколи повечето европейски държави. Билети за събитието можете да намерите в системата на EVENTIM.BG и още от щанд на EVENTIM на ул. \"6-ти септември\", Office 1 Superstore, бензиностанции OMV, Orange Center, Orange.bg, Usit Colours, Билетен център в НДК, Български пощи, Строежа, Вастелс България, каса “Арена Армеец”, Технополис, Duende Travel София, книжарница „Бард“, книжарница „На спирката“ на цена от 40 лв.", "date": "2018.09.17", "title": "Рап легендата Coolio с парти в София"}
{"url": "https://offnews.bg/obshtestvo/shkafcheta-v-uchilishte-za-vsichki-do-vii-klas-kabinetat-otpuska-osht-688229.html", "text": "Всички ученици от I до VII клас ще имат шкафчета в училище. За целта тази седмица правителството ще отпусне над 6 млн. лева допълнително, обяви днес министърът на образованието Красимир Вълчев след разговор с премиера Бойко Борисов.Досега с шкафчета бяха оборудвани 40-ина процента от учениците, бяха осигурени 5,6 млн. за купуването на 120 000 шкафчета. Те бяха монтирани преди началото на започналата днес учебна година в .Мярката цели олекотяване на ученическите раници - в шкафчетата децата ще могат да заключват вещи, които ще им трябват през седмицата, но не е необходимо да носят всеки ден.\"Изпълнението на приходите е добро и можем да финансираме закупуването на шкафчета за всички училища\", разясни министър Вълчев, който днес откри учебната година в 120 Основно училище „Г. С. Раковски“ в София, където първи клас започва дъщеря му Елена.Най-новият му зам.-министър - назначената преди по-малко от месец , пък уважи първия учебен ден на Националната природоматематическа гимназия (НПМГ).\"Бъдете иновативни, имайте самочувствие - по никакъв начин не се различавате от децата, които днес са някъде по света и учат същото образование като вас. Гледайте напред и нагоре - пожела тя на осмокласниците, за които тази година е първата в НПМГ. - Търсете учителите си, търсете и по-големите ученици, защото НПМГ я правят нейните ученици и учители.\"\"Създадохте страхотен модел на образование в България, на проектно мислене - похвали гимназията зам.-министър Ангелиева.  - Създадохте Alumni школа, която показва не само невероятното качество на децата, които завършват тук, но че може да се мисли и в една по-нова посока - от ползватели на образованието да станем създатели, да мислим креативно и да помагаме образованието в България да продължи да се развива и да отговаря на новите нужди, потребности на обществото и на самите вас.\"Годината е първата в НПМГ не само за осмокласниците, но и за директора им. Ивайло Ушагелов, който пое управлението ѝ след конкурс, пожела учители, служители, родители и ученици заедно да съумеят да съчетаят \"славните половинвековни традиции на НПМГ с новаторски дух и идеи\", за да постигнат по-модерно и качествено образование.\"Какво ни трябва, за да постигнем целите сии да не останат тези думи само едни добри пожелания? Три неща, според акад. Чакалов - патронът на НПМГ: първо, труд; второ, труд; и трето - пак труд. А трудът, казва той, е там, където е любовта към едно дело. Вярвам, че всички ще се трудим упорито и всеотдайно през тази учебна година с любов и отговорност към това, което правим\", каза Ушагелов.Друга национална гимназия - тази по древни езици и култура, откри учебната си година в аулата на Софийския университет с обръщение от президента Румен Радев.\"Вие имате благородната мисия да търсите и да обобщавате мъдростта на предишните поколения и да я предавате на нас, в нашето забързано съвремие\", посочи държавният глава.\"Каквото и да изберете, най-важното е да не спирате да отстоявате с думи и дела територията на духовността, човечността и достойнството. И където и да отиде, каквото и да вършите, да бъде с мисъл за България\", пожела президентът на дванадесетокласниците, за които тази година е последната в училище.Държавният глава благодари на учителите, защото \"без тяхната всеотдайност и вдъхновение знанието, светлината и прогресът на обществото са невъзможни\".", "date": "2018.09.17", "title": "Шкафчета в училище за всички до VII клас, кабинетът отпуска още 6 млн. лв."}
{"url": "https://offnews.bg/obshtestvo/vladimir-penev-plamen-kartalov-i-rada-moskova-pochetni-grazhdani-na-s-688215.html", "text": "Директорът на Софийската опера и балет Пламен Карталов, основателят на цирк \"Балкански\" Александър Балкански и археологът Николай Овчаров ще получат днес званието \"Почетен гражданин на София\" на тържествена сесия на СОС. Освен тях почетни граждани на столицата вече ще бъдат и музикантът Димитър Симеонов, певицата Мими Николова, диригентът и композитор Валентин Бобевски, актьорът Владимир Пенев и сценаристът и драматург Рада Москова.Най-високо отличие на Столична община ще получат още Хорът на Софийските момчета и председателят на сдружение \"Епископ Йосип Ю. Щросмайер\" Трифон Павлов. Със значка на София ще бъде удостоен и Ставрос Августидис, извънреден и пълномощен посланик на Кипър в България. ", "date": "2018.09.17", "title": "Владимир Пенев, Пламен Карталов и Рада Москова почетни граждани на София"}
{"url": "https://offnews.bg/kultura/nov-balgarski-film-razkazva-za-tezhkata-borba-s-heroinovata-zavisimost-688233.html", "text": "Нов български филм ще разказва за истинската история на журналиста Весела Тотева и нейната борба с хероиновата зависимост на фона на особената динамика на 90-те години.Очаква се лентата да излезе на голям екран през 2019 г., а официалният тийзър на първия пълнометражен филм на режисьора Яна Титова е вече факт.След успеха на документалния “88 MHz“ Титова избира да акцентира на темата за тежката борба със зависимостта. „Доза щастие“ проследява период, в който наркотиците стават широко достъпни в България, а борбата с тях е истинско изпитание на волята. Главната женска роля е поверена на Валентина Каролева, за която това е дебют в киното, след завършването на актьорско майсторство в Лондон. В действителност, с този филм Валентина приема изключителното предизвикателство да се превъплъти в ролята на своята майка - Весела Тотева.Основните мъжки роли също са поверени на млади актьори. Димитър Николов, познат от множество театрални постановки и късометражни продукции, както и от филмите „Безкрайната градина“ и „Христо“. Александър Алексиев, любим на публиката от „Възвишение“, „Откраднат живот“ и първия спортен сериал „При щангистите“.", "date": "2018.09.17", "title": "Нов български филм разказва за тежката борба с хероиновата зависимост (тийзър)"}
{"url": "https://offnews.bg/obshtestvo/obshtinariat-patriot-karlos-kontrera-rital-bagazha-na-bezdomna-staritc-688206.html", "text": "Общинският съветник от ВМРО Карлос Контрера е ритал багажа на възрастна жена в подлеза на столичната метростанция \"Сердика\". Видимо пиян, патриотът се развикал, че чантите на 87-годишната бездомна жена, които били на стълбите на подлеза, пречили на пешеходците.Това става ясно от репортаж на Нова тв, в който очевидци разказаха за случая. В петък около 20.30 часа, докато минавали през подлеза, две жени били помолени от баба Дора да ѝ помогнат с багажа. След като качили чантите на жената по стълбите, те останали с нея да поговорят, когато се появил Контрера.\"Доста нагло се държа, а поведението му е недопустимо за общински съветник\", разказа Ивелина Пламенова, според която Контрера е бил в нетрезво състояние.По думите на друга жена, присъствала на случката, Контрера се е държал изключително високомерно. Той дори я хванал под мишниците и я влачел, а когато тя го попитала кой е той, Контрера отвърнал: \"Сега ще разбереш кой съм\".След това тя е помолила жената от билетния център да извика 112 и веднага на място са се отзовали полицаи.Вече е подадена жалба в 3 РПУ. От пресцентъра на ВМРО отказват коментар, а самият Контрера обяви във фейсбук, че жените, станали свидетели на случилото се, са джендър активисти. Той отказва да коментира случая, докато не приключи проверката от полицията.Двете жени разказват, че той се държал арогантно дори с полицаите. Униформените дори се възмутили от това, че той се държи по този начин с бездомната жена, а единият от тях го попитал защо не се извини за поведението си.Самият Контрера, който членува в комисията по вътрешна сигурност в Столичната община, е коментирал случая във Фейсбук, като признава, че е ритнал кашон и чанта. След това обаче взел поука, че при такива случаи трябвало да се вика полиция. Той отдава случая на злонамерена акция срещу него.", "date": "2018.09.17", "title": "Общинарят патриот Карлос Контрера ритал багажа на бездомна старица в София"}
{"url": "https://offnews.bg/protesti/vtori-den-ot-protesta-za-ostavka-i-smiana-na-sistemata-pred-ns-video-688216.html", "text": "Втори ден българи от чужбина и страната излизат на протест пред Народното събрание.Акцията започна в 12 ч. пред парламента. Очаква се от 17:30 ч. да се проведе протестно шествие, което ще завърши пред Министерския съвет.Протестът се организира във Фейсбук от живеещият в Лондон Емил Русанов, собственик на сайта \"Будилник\", бившият служител на ДАНС Росен Миленов и Светослав Козлуджов.Те настояват за оставка на кабинета, след което да се състави преходно правителство за 9 месеца и да се свика Велико народно събрание, което да направи промени в Конституцията.Исканията на протеста са за пряка демокрация посредством национални и местни референдуми, както е в Швейцария. Организаторите предлагат още публично оповестяване на цялата информация, съдържаща се в концесионните договори за добив на подземни природни богатства и разваляне на всички такива, при които има съществени нарушения.Те също така искат спиране процедурата за отдаване на концесия на „Летище София“, внасяне на проектозакон за възмезден възпитателен труд във връзка с налагането на наказанията по Наказателния кодекс, както и референдум дали електроразпределителните дружества, ВиК операторите, общественият доставчик на природен газ и един мобилен оператор да бъдат одържавени.В  и поискаха оставката на правителството на Бойко Борисов и промяна в модела на управление на страната.", "date": "2018.09.17", "title": "Втори ден от протеста за оставка и смяна на системата пред НС (видео и галерия)"}
{"url": "https://offnews.bg/obshtestvo/vazhno-za-zrelostnitcite-palna-stipendia-za-4-godini-v-babsan-kolidzh-688208.html", "text": "Българските зрелостници, които завършват гимназия през 2019 година, отново могат да кандидатстват за стипендия за 4-годишно обучение за бакалавърска степен в най-добрия университет за предприемачи – Бабсън Колидж в Бостън. Това е възможно благодарение на традиционната програма на Фондация “Кроношпан” за ученици от Централна и Източна Европа. Пълната стипендия покрива разходите за четирите години на обучение – такси, настаняване, учебници, здравна застраховка и пътувания до САЩ.Конкурсът преминава през няколко фази. Като първа стъпка кандатите трябва да се регистрират и да подадат документи до 29 септември 2018 година на сайта на фондацията - https://kronospanfoundation.org/kronospan-scholarship/. След преглед на документите избрани кандидати участват в специален уъркшоп с представители на Бабсън Колидж. До декември 2018 година финалистите трябва да положат и изпитите TOEFL и SAT, като разходите за тях се поемат отново от Фондация “Кроношпан”. Следват допълнителни интервюта с представители на университета, а победителят в конкурса ще бъде обявен през март 2019 година.През всички тези фази премина и миналогодишната победителка – българката Мартина Гарабедян от Английската гимназия в Пловдив. Тя преодоля успешно конкуренцията на стотици свои връстници от Централна и Източна Европа и преди дни започна образованието си в Бабсън Колидж.“Това е изключителна възможност и съм много благодарна за нея. Надявам се и много други млади българи да се борят за нея.”, споделя Мартина.„Успехът на Мартина направи много българи горди. Надяваме се да послужи и като мотивация и вдъхновение за други знаещи, талантливи и упорити българските деца, които да кандидатстват тази година“, сподели Николай Банков, Изпълнителен директор на „Кроношпан България“.Надпреварата за стипендията на Фондация „Кроношпан“ се провежда за седма година. Освен Мартина, конкурсът са печелили ученици от Унгария, Полша, Румъния, Украйна и Беларус. Всички те получават образование в Бабсън Колидж, който оглавява над двайсет години класациите на образователните центрове за подготовка на предприемачи в САЩ и света.", "date": "2018.09.17", "title": "Важно за зрелостниците: Пълна стипендия за 4 години в Бабсън Колидж в Бостън"}
{"url": "https://offnews.bg/futbol/kasampasha-iska-obertan-ot-levski-bez-pari-688207.html", "text": "В турския Касъмпаша вече си правят сметките как да отмъкнат без пари звездата на Левски Габриел Обертан. Тимът от южната ни съседка ще изпрати скаут, който да гледа французина в мача с ЦСКА след един кръг.Медиите в Турция обявиха, че шефовете от стадион \"Реджеп Ердоган\" се надяват на провал в преговорите между Левски и Обертан за нов договор. Настоящият контракт на миналия и през Манчестър Юнайтед Обертан изтича в края на първенството. От \"Герена\" не крият, че искат да го задържат на всяка цена, пише \"Меридиан мач\".Турците обаче са сигурни, че могат да предложат по-добри условия на Обертан, отколкото Левски е в състояние. Французинът отдавна е обект на интерес от страна на турски клубове, но досега отхвърляше възможността да продължи кариерата си там.", "date": "2018.09.17", "title": "Касъмпаша иска Обертан от Левски без пари"}
{"url": "https://offnews.bg/futbol/krusharski-lokomotiv-mozhe-da-dranne-i-livarpul-688210.html", "text": "Собственикът на Локомотив Пловдив Христо Крушарски изпадна в еуфория след победата над Левски с 1:0. Той обяви, че прави каквото си поиска, а в този момент \"смърфовете\" могат да бият и Ливърпул, който ниже само победи в Англия.С успеха си Локо свали Левски от върха в класирането, като временно там се настани отборът на ЦСКА.\"Спокойно, не бързайте. Има още около 30 мача. Нека минат още десет и ще ви кажа какво ще стане. Вие не разбрахте ли, че бия който си искам и правя каквото си искам за тия четири години, откакто съм тук. Бием, когато ми е кеф и когато си поискам. Ако дойде Ливърпул, и тях ще дръннем\", заяви Крушарски.Въпреки успеха над Левски, футболистите на \"железничарите\" няма да получат допълнителни премии. Босът им пожела здраве и обяви, че няма печатница да им дава бонуси, а ще влага парите си в игрища и стадиони\"Нищо не съм казал на момчетата в съблекалнята. Откъде пари за премии, аз печатница нямам. Аз се готвя да правя стадиони, игрища.Общината ми е обещала след 20 дни да си развърже ръцете, за да развърже и аз моите. За момчетата няма нищо, има само здраве\", завърши Крушарски.", "date": "2018.09.17", "title": "Крушарски: Локомотив може да дрънне и Ливърпул"}
{"url": "https://offnews.bg/sviat/shestima-raneni-pri-eksplozia-na-laptop-v-metroto-v-madrid-688242.html", "text": "Шестима души бяха ранени леко днес при експлозия на лаптоп в метрото на Мадрид, предаде ДПА, цитирана от БТА.Сред пострадалите е собственичката на лаптопа, който внезапно избухнал в чантата ѝ.Някои пътници изпаднали в паника, защото помислили, че става дума за терористично нападение.Движението по линия 9 на мадридското метро е спряно за кратко. ", "date": "2018.09.17", "title": "Шестима ранени при експлозия на лаптоп в метрото в Мадрид"}
{"url": "https://offnews.bg/ikonomika/novata-kompania-ear-albania-osashtestvi-parvia-si-polet-688205.html", "text": "Албанската национална авиокомпания \"Еър Албания\", която беше основана в партньорство с турската компания \"Търкиш еърлайнс\", осъществи днес първия си полет по линията Тирана-Истанбул, предаде Анадолската агенция.От международното летище \"Майка Тереза\" в Тирана за Истанбул заминаха 80 албански студенти. Те бяха изпратени от албанския премиер Еди Рама, който изрази задоволство от факта, че с първия полет за Истанбул са заминали отлични студенти, допълва агенцията.\"Еър Албания\", чието официално откриване беше снощи, ще извършва пътнически и товарни превози.", "date": "2018.09.17", "title": "Новата компания Еър Албания осъществи първия си полет"}
{"url": "https://offnews.bg/112/avtobus-goria-na-magistrala-liulin-688239.html", "text": "Автобус гори на магистрала \"Люлин\". Това съобщиха зрители на Нова тв.Пътниците са свалени от превозното средство, а багажът им е изваден навън.Инцидентът се е случил в посока Перник, малко преди влизане в града.От МВР съобщиха, че за инцидента е подаден сигнал и пожарни екипи са се отзовали. Сигналът е подаден около 13.30 часа. Запалилият се автобус се е движел по магистралата, като инцидентът е възникнал в участъка между втория и третия тунел в посока София.Превозното средство е отбито в аварийната лента и пътувалите в него деветима пътници са слезли невредими.Незабавно към мястото са насочени екипи на пожарната. Пътни полицаи подпомагат трафика в участъка. Водачите да шофират с повишено внимание", "date": "2018.09.17", "title": "Автобус горя на магистрала Люлин"}
{"url": "https://offnews.bg/kultura/predstoiashti-sabitia-v-ndk-18-22-septemvri-688243.html", "text": "За осма поредна година в зала 1 от 19:00 часа ще се проведе Международният фестивал за поп и рок музика – София. Фестивалът дава сцена на автори и изпълнители в категориите „Конкурс за нова българска песен“ и „Международен конкурс за изпълнители“.На 18 септември от 19:00 часа в кино „Люмиер Лидл“ ще се състои премиерата на най-новия филм на „Камен Во Студио“ – „105 минути София“.Пълнометражният документален филм „105 минути София“ представя всички исторически етапи, през които София е преминала, за да добие съвременния си вид. Разказът се движи по времевата линия на историята на града – от първите открити артефакти в софийското поле от 6000 г. пр. Хр. до наши дни.На 19 септември от 18:00 часа в литературен клуб „Перото“ Евгени Минчев ще представи двете си най-нови книги – „Леви, десни“ и „Леговището на Даяна“.От 10:30 часа в зала 42 ще бъде представен спектакълът „Кофичка с лопатка“, част от десетия международен фестивал за уличен и куклен театър \"Панаир на куклите\" – 2018.Специалните тематични вечери в „Перото“, посветени на джаз музиката, продължават с \"Антони Дончев трио\" на 20 септември от 20:00 часа.Приказният спектакъл „Кралят Елен” ще бъде представен на 21 септември от 19:00 часа в театър \"Азарян\". Негов автор е младата режисьорка Анастасия Събева, която е събрала осем съвсем млади актьори. Спектакълът „Къщичката на охлюва“, посветен на най-малките, ще бъде представен от 10:30 и 16:00 часа в зала 42. Спектакълът „Малък океан“, посветен на най-малките, ще бъде представен от 10:30 и 16:00 часа в зала 42.", "date": "2018.09.17", "title": "Предстоящи събития в НДК 18 - 22 септември"}
{"url": "https://offnews.bg/politika/rosen-zheliazkov-i-stoian-bratoev-spriagani-za-transporten-ministar-688213.html", "text": "Председателят на Комисията за регулиране на съобщенията и бивш главен секретар на Министерския съвет, чието име беше свързано с аферата \"Костинброд\" Росен Желязков, е едно от спряганите имена за министър на транспорта, научи OFFNews от представители на управляващите.Първоначално Желязков беше обвинен от прокуратурата, но съдът го оправда окончателно. По-късно той оглави новосъздадената Държавна агенция \"Електронно управление\".Втората кандидатура е на шефа на общинското дружество \"Метрополитен\" Стоян Братоев.Заложихме на професионализма и опита в определения сектор, в който новите министри ще отговарят, коментира преди дни председателят на Парламентарната група на ГЕРБ Цветан Цветанов. По-късно той уточни, че вероятно става въпрос за хора, работещи в администрацията. По всяка вероятност кандидатурата на главния секретар на МВР Младен Маринов за министър на вътрешните работи остава, въпреки издънката с . Очаква се в понеделник ГЕРБ и Обединените патриоти да излъчат кандидатура за министър на транспорта, след като Александър Манолев оттегли номинацията си. Причината за това беше публикация в \"Капитал\", която обвързва Манолев със сенчестия бизнес и с два пътни инцидента.Засега в списъка с нови министри остава това на , която ще бъде регионален министър на мястото на Николай Нанков. Името на депутатката от Враца стана популярно около аферата с шефа на охраната в АЕЦ Козлодуй Пешко Караджов, при която той заплашваше да уволни полицай. Както стана ясно, той е бил кум на сестра ѝ.", "date": "2018.09.17", "title": "Росен Желязков и Стоян Братоев спрягани за транспортен министър"}
{"url": "https://offnews.bg/evropa/marosh-shefchovich-e-parviat-kandidat-na-pes-za-predsedatel-na-ek-688219.html", "text": "Зам.-председателят на Европейската комисия Марош Шефчович (Словакия) обяви днес готовността си да бъде кандидат за следващ председател на институцията, съобщи БТА.Шефчович ще участва във вътрешната надпревара в Партията на европейските социалисти (ПЕС).Готов съм да служа на ЕС в друго качество, заяви днес Шефчович, който от 2014 г. отговаря за т. нар. енергиен съюз, а предишните пет години бе еврокомисар по образованието. Желая да поведа общите усилия на социалдемократите за промяна в Европа, добави той.Шефчович отбеляза, че в ЕС съществува чувство за неравенство заради неравномерно разпределените в обществото ползи от глобализацията и заради разширяващата се пропаст между бедни и богати. Съществува чувство на несигурност от цифровизацията, миграцията, демографията, носталгия по миналото. Прогресивните ценности са поставени под натиск. Фалшивите обещания на антиевропейците, ксенофобите, популистите, използват оправданите страхове на хората, злоупотребяват с родолюбието. Тези сили играят с огън, който може да унищожи европейската ни мечта, коментира кандидатът.Хората навсякъде в Европа трябва да се чувстват готови за бъдещето. Желая да укрепя чувството за сигурност и стабилност. Европа трябва да бъде подкрепена от всички граждани. В последните 10 години в ЕК разбрах какво можем да постигнем заедно. Съдбата ни е в собствените ни ръце. За много неща трябва да разчитаме на себе си, заяви Шефчович.Като естествени търговски съюзници на ЕС той посочи САЩ и Китай. Европа трябва да бъде социална, зелена, солидарна, уверена, горда, умна. Трябва да спрем да говорим за изток и запад, север и юг. Необходими са мостове между градовете и покрайнините, между избирателите и избраните, изградени на основата на взаимното доверие и разбиране. Политиците трябва да дадат добрия пример, добави Шефчович.Окончателното решение кого ще издигне ПЕС за председател на ЕК се очаква да бъде взето през декември.", "date": "2018.09.17", "title": "Марош Шефчович е първият кандидат на ПЕС за председател на ЕК"}
{"url": "https://offnews.bg/sviat/belgia-shte-pita-grazhdanite-liatno-ili-zimno-chasovo-vreme-iskat-688220.html", "text": "Белгийското правителство възнамерява да свика допитване до гражданите какво часово време да бъде използвано в страната, съобщават местни медии, цитирани от БТА.Белгийският премиер Шарл Мишел ще обсъди със своите колеги от Холандия и Люксембург необходимостта трите държави да останат в един часови пояс. Това се налага заради настояванията на Европейската комисия занапред смяната между лятно и астрономическо часово време да престане. Комисията предлага до идната пролет всяка държава в ЕС да заяви какво време ще ползва постоянно - \"зимно\" или \"лятно\".Еврокомисарят по транспорта Виолета Булц коментира преди дни, че според това предложение ще бъде възможно часовите пояси в Европа да бъдат разделени не само отвесно, а и водоравно, включително например съседните Белгия и Холандия да изберат да бъдат с различно часово време.Мишел коментира, че би било недопустимо в държавите от Бенелюкс часовниците да показват различно. Той уточнява, че все още се обмисля под каква форма белгийците да се произнесат по открития въпрос кое часово време да се установи в страната.Настояванията на ЕК за отказ от на смяна на времето бяха оправдани с отпадналата необходимост от пестене на енергия, както и с допитване по интернет в разгара на летните почивки.Според резултатите от това допитване мнозинството европейци (над 80 на сто) желаят смяната на часовото време да отпадне. Резултатите показват, че най-активни в допитването са били германците (3,79 на сто от населението), австрийците (2,94 на сто) и финландците (0,96 на сто). Най-сдържани в участието си в допитването са били британците (0,02 на сто), италианците и румънците (0,04 на сто), датчаните (0,11 на сто), холандците (0,16 на сто) и българите (0,18 на сто).Първоначалната идея за допитването в ЕС дойде от петиция на граждани на Финландия, разгледана от парламента в Хелзинки миналата година. Впоследствие водещи партии в Германия заявиха, че ще подкрепят предложение за премахване на смяната на времето.Сега комисията очаква яснота коя държава в кой часови пояс избира да бъде занапред. За да бъдат приложени, всички обсъждани промени трябва да бъдат подкрепени в Съвета на ЕС и в Европейския парламент.", "date": "2018.09.17", "title": "Белгия ще пита гражданите лятно или зимно часово време искат"}
{"url": "https://offnews.bg/obshtestvo/parviat-ucheben-den-zapochva-sas-slantce-688192.html", "text": "Първият учебен ден в страната ще бъде слънчев, без валежи и с високи температури.В понеделник минималните температури сутринта ще бъдат между 10 и 17 градуса – около 9-11 градуса в Западна България, до около 16-17 градуса в Централна и Източна България.Дневните температури ще бъдат летни – между 25 и 28 градуса.Във вторник съществена промяна на времето не се очаква, температурите остават до 28 градуса.В сряда ще бъде предимно слънчево, а градусите слабо ще се понижат до около 24-27 градуса.В четвъртък и петък ще има разкъсана облачност. Дневните температури ще останат между 24 и 28 градуса, сутрешните слабо ще се понижат, в Западна България ще бъдат около 7-10 градуса, а в останалата част от страната ще бъдат между 12 и 17 градуса.В почивните дни ще бъде слънчево и топло отново, не се очакват валежи.", "date": "2018.09.17", "title": "Първият учебен ден започва със слънце"}
{"url": "https://offnews.bg/112/zhena-i-2-godishno-dete-zaginaha-pri-katastrofa-kraj-biala-slatina-688212.html", "text": "22-годишна жена и 2-годишно дете са загинали при катастрофа късно тази нощ.Инцидентът е станал малко преди 2.00 часа след полунощ на пътя между Бяла Слатина и село Попица.Лек автомобил „Фолксваген Пасат”, управляван от 35-годишен неправоспособен шофьор от Бяла Слатина, се е блъснал в крайпътно дърво, уточняват от полицията във Враца.На място е загинало 2-годишно дете от село Габаре, пътувало на предна дясна седалка в автомобила.В болницата в Бяла Слатина по-късно е починала и 22-годишната от същото село, която държала детето в скута си.Водачът на автомобила е транспортиран в болницата в града, с множество наранявания.Образувано е досъдебно производство.На територията на РУ - Бяла Слатина за времето от 18.00ч. до 00.00ч. е проведена специализирана операция с цел намаляване на пътнотранспортните произшествия със загинали и ранени. Извършени са проверки на 28  МПС и  43 лица. Установени са 2 нарушения, които са санкционирани по ЗДвП.", "date": "2018.09.17", "title": "Жена и 2-годишно дете загинаха при катастрофа край Бяла Слатина"}
{"url": "https://offnews.bg/112/vtora-katastrofa-tazi-sutrin-zadrasti-trakia-688211.html", "text": "Втора катастрофа е станала тази сутрин на магистрала \"Тракия\". За това съобщава \"Фокус\", като се позовава на говорителя на ОДМВР в Пазарджик Мирослав Стоянов.По думите му камион се е ударил в друг товарен автомобил, който преди това предизвика задръстване на магистралата. „Няма пострадали хора, но движението се осъществява само в едната пътна лента. Мястото се регулира от екип на „Пътна полиция“, уточни Стоянов. При първия инцидент са се ударили автомобил с платформа и друг лек автомобил, като при инцидента превозваната лека кола падна и се обърна на пътното платно.„Движеща се зад него лека кола се удря в гърба на платформата, в резултат, на което превозвания лек автомобил пада и се обръща на пътното платно на магистралата. За радост няма пострадали хора. При инцидента са нанесени само материални щети“, коментира говорителят на полицията в Пловдив.По думите му обърналият се на пътното платно лек автомобил вече и преместен и движението постепенно се нормализира. Причина за образувалата се колона от автомобили в посока към столицата е по-натоварения трафик.„Шофьорите трябва да спазват дистанция и да преминават през проблемния участък с повишено внимание“, каза още Стоянов.Движението се осъществява само в изпреварващата лента при км 69 в посока София на магистралата.", "date": "2018.09.17", "title": "Втора катастрофа тази сутрин задръсти Тракия"}
{"url": "https://offnews.bg/obshtestvo/bez-voda-v-chasti-ot-stolichnite-kvartali-ivan-vazov-i-vasil-levski-688172.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на сградно водопроводно отклонение на ул. „Поп Грую“, кв. „Васил Левски“, налага спиране на водоподаването от 09:00 до 19:00 часа на ул. „Поп Грую“ от ул. „Константин Фотинов“ до ул. „Княгиня Тамара“. Заради подмяна на сградно водопроводно отклонение на ул. „Сливница“, гр. Бухово, се налага спиране на водоподаването от 09:00 до 16:00 часа на ул. „Стефан Витков“ от ул. „Захари Попов“ до ул. „Васил Левски“.Изграждане на сградно водопроводно отклонение на ул. „Бурел“, жк. „Иван Вазов“, налага спиране на водоподаването от 10:00 до 17:00 часа на ул. „Бурел“ от ул. „Янко Забунов“ до ул. „Забърде“ и ул. „Забърде“. ", "date": "2018.09.17", "title": "Без вода в части от столичните квартали Иван Вазов и Васил Левски"}
{"url": "https://offnews.bg/futbol/v-tcska-se-zarazhda-problem-s-chuzhdentcite-izvan-evropejskia-saiuz-688221.html", "text": "Новото попълнение на ЦСКА Али Coy направи своя официален дебют за отбора при победата на \"червените\" над Черно море с 3:1. Нападателят се появи като резерва и остана на терена едва десетина минути.За малкото време гамбиецът загатна за сериозен потенциал с някои майсторски отигравания. Али Coy обаче стана петият чужденец в ЦСКА извън Европейския съюз при позволени само трима в състава.Това означава, че след възстановяването на Жеферсон и Енрике Рафаел треньорът Нестор Ел Маестро ще има сериозен проблем, пише \"Меридиан мач\".Ако приемем, че поне в началото Мауридес и Жеферсон ще имат запазено място на терена, то последната свободна квота трябва да се разиграва между Енрике Рафаел, Евандро и Али Coy. Това ще остави двама легионери извън състава.", "date": "2018.09.17", "title": "В ЦСКА се заражда проблем с чужденците извън Европейския съюз"}
{"url": "https://offnews.bg/obshtestvo/organizirat-protest-pred-sadebnata-palata-v-zashtita-na-arestuvanite-z-688093.html", "text": "Протест срещу действията на българската полиция и ареста на разследващите журналисти Димитър Стоянов от сайта \"Биволъ\" и румънския му колега Атила Бирo от Rise project се организира във фейсбук.Акцията е насрочена за понеделник от 18 часа пред Съдебната палата.Първоначално протестът беше планиран да се проведе пред Министерския съвет, но организаторите обявиха във Фейбук, че ще бъде изместен, за да не се слее с протестното шествие 'Оставка, съд и смяна на системата'.Часове след обявяването на инициативата стотици хора вече са потвърдили присъствие на събитието.Абсурдният арест по сигнал на самите журналисти за унищожаване на корупционни документи, не попадна в обедните новинарски емисии на трите водещи национални телевизии - БНТ, бТВ и Нова. Това провокира журналиста Владимир Береану да сподели следното в социалната мрежа:", "date": "2018.09.17", "title": "Организират протест пред Съдебната палата в защита на арестуваните журналисти"}
{"url": "https://offnews.bg/kultura/preporachvame-vi-praznichni-sabitia-za-denia-na-sofia-688103.html", "text": "Днес, 17 септември, църквата почита паметта на светите мъченици София, Вяра, Надежда и Любов, а наред със светлия християнски празник столицата празнува своя официален празник.За Деня на София Столична общинна организира редица празнични събития. Вижте ги:11.30 ч., пред храм „Света София” – тържествен водосвет и официална церемония по издигане знамето на град София12.00 ч. – 13.00 ч., открита сцена пред „Музей за история на София“ на пл. „Бански“ № 1 – концерт на джаз формация „София“17.30 ч. – 18.30 ч., открита сцена пред „Музей за история на София“ на пл. „Бански“ №1 – концерт на Гвардейския представителен духов оркестър17.30 ч. – 18.30 ч., пред Народен театър „Иван Вазов” – концерт на Софийския духов оркестър18.30 ч., Народен театър „Иван Вазов” – тържествена церемония за връчване Наградите на Столична община за ярки постижения в областта на културата (излъчване по БНТ 1 в 22.00 ч.)20.30 ч. – 21.15 ч., пред Народен театър „Иван Вазов” – уличен пърформанс със светлини и кукли „Нощта на белите коне” на „Жар Театър”21.00 ч., пред Народен театър \"Иван Вазов\" – празнична заря", "date": "2018.09.17", "title": "Препоръчваме ви: Празнични събития за Деня на София"}
{"url": "https://offnews.bg/obshtestvo/mnogo-imenitci-cherpiat-v-denia-na-sv-machenitci-sofia-viara-nadezh-688173.html", "text": "Църквата почита днес паметта на Светите мъченици София, Вяра, Надежда и Любов и отдава почит на мъдростта и добродетелите. Имен ден празнуват София, Соня, Севда, Вяра,  Надежда, Надя, Любов, Любомира, Любомир, Люба, Любо, Любчо и Любен. Преданието разказва, че през втората половина на І век в Рим е живяла благочестива жена, християнка, която се казвала София. Тя имала три дъщери, които носели имената на християнски добродетели — Вяра, Надежда и Любов.Майката и дъщерите й не скривали своята вяра и я изповядвали открито. Като разбрал това император Адриан (117-138) заповядал да ги доведат при него. Когато застанали пред императора, всички присъстващи се изумили от стокойствието им.Адриан се опитал да ги убеди да принесат жертва на богинята Артемида, но младите момичета (Вяра била на 12 години, Надежда — на 10 и Любов — на 9 години) останали непреклонни, тогава императорът заповядал да ги изтезават жестоко. А майката била принудена да гледа нечовешките изтезания и страдания на децата си. Тя обаче проявила необикновена сила през цялото време.Момичетата не издържат на изтезанията и умират, а императорът разрешил на света София да вземе телата на дъщерите си и да ги погребе. Три дни след смъртта на децата си умира и майка им, която също била погребана при тях. Църквата почита и света София като мъченица, защото като майка тя изживяла със сърцето си ужасните мъчения за Христа на своите възлюбени дъщери.Мощите на светите мъченици София, Вяра, Надежда и Любов почиват от 777 г. в Елзас, Франция.", "date": "2018.09.17", "title": "Много именици черпят в деня на св. мъченици София, Вяра, Надежда и Любов"}
{"url": "https://offnews.bg/obshtestvo/na-praznika-kakav-vazduh-dishat-horata-v-sofia-688197.html", "text": "Какъв въздух дишат хората в София и как се отразява на здравето им той? Времето на печките с въглища и дърва и облаците дим от комините на Топлофикация наближава, а в комбинация с мъглите и непрестанно бълващите ауспуси от старите коли по улиците поставят въпроса в дневния ред на обществото отново с особена сила. Дори на празника на София днес. Европейската сметна палата пусна доклад преди няколко дни, констатациите в който бяха, че от 2009 г. София почти нищо не е направила за намаляването на замърсяването от битото отопление. Столична община има пълна готовност да кандидатства с проекти за еврофинансирате от оперативната програма \"Околна среда\" за подмяна на печките на въглища с по-екологично отопление. В оперативната програма, действаща до края на 2013 г. нямаше предвиден бюджет за финансиране на мерки за намаляване на замърсяването от битовото отопление, но тогава общината работи за подмяната на старите превозни средства в градския транспорт и за повишаване енергийната ефективност на общинските сгради, обясниха от \"Московска\" 33.  В доклада всъщност са разгледани показателите на 6 европейски града - София, Брюксел (1,1 млн. души), Милано (1,3 млн. души), Краков (760 хил. души), Щутгарт (600 хил., жители,) и Острава (300 хил. души).По отношение на 4-те изведени показателя данните на София от 2009 до 2016 г. се подобряват чувствително.По показателя азотни оксиди данните на София са най-добри от тези на всички останали оценявани градове и са в норма. По отношение на всички замърсители, които се следят – азотни оксиди, въглеродни оксиди и озон – показателите на София са под заложените норми от Европейската директива за качество на въздуха. При норма 40 микро грама на куб. м. София има 33, като от 2009 до 2016 г. тенденцията е за устойчив спад от 42% (57,51 през 2009 на 33,15 през 2016 г.От доклада на Европейската сметна палата се вижда, че данните за ФПЧ 2,5 са в норма. (Средногодишна стойност- 25 мкргр/м3 – през 2009 г. - 23.8, през 2016 г. – 22,1). Изпреварваме три от другите оценявани града - Краков, Милано и ОстраваОт 2009 до 2016 г. София е намалила стойността на ФПЧ 10 с повече от 30%. (при норма 40 микрограма на куб. м на година, през 2009 г. София има 65,4, а през 2016 г. – 40).Факт, който се подчертава от Европейската сметна палата е, че София е постигнала много по отношение на обновяването на градския транспорт. ", "date": "2018.09.17", "title": "На празника: Какъв въздух дишат хората в София?"}
{"url": "https://offnews.bg/sviat/opasenia-za-novo-otraviane-s-novichok-uplashi-zhiteli-na-solsbari-688201.html", "text": "Мъж и жена са се почувствали зле, след като се нахранили в ресторант в английския град Солсбъри, съобщи местната полиция, цитирана от Ройтерс.В същия град бяха отровени бившия руски агент Сергей Скрипал и дъщеря му през март. Заведението и районът около него беше отцепен превантивно до установяване на обстоятелствата.По-късно полицията съобщи, че няма причина да се смята, че в инцидента е замесен Новичок.", "date": "2018.09.17", "title": "Опасения за ново отравяне с Новичок уплаши жители на Солсбъри"}
{"url": "https://offnews.bg/politika/koalitciata-se-sabira-otnovo-za-remonta-na-kabineta-688194.html", "text": "Коалиционният съвет се събира тази сутрин, за да актуализира списъка с нови министри, след като миналата седмица ремонтът на кабинета се провали.Очаква се в понеделник ГЕРБ и Обединените патриоти да излъчат кандидатура за министър на транспорта, след като . Причината за това беше публикация в \"Капитал\", която обвързва Манолев със сенчестия бизнес и с два пътни инцидента. Малко преди Манолев да се оттегли стана ясно, че парламентът не може да гласува промените в кабинета, тъй като президентът Румен Радев не е разписал указа за освобождаването на главния секретар на МВР Младен Маринов, който беше номиниран за вътрешен министър. От обясненията на държавния глава, няколко дни след случая, стана ясно, че искането за освобождаването на Младенов не е минало през задължителната съгласувателна процедура между правителство и президент. Това била и причината Радев да не подпише указа. След сериозния провал на МВР заради инцидента с  не е ясно дали номинацията на Маринов за поста остава. По-късно през деня е , който беше провокиран именно от ареста на журналистите.", "date": "2018.09.17", "title": "Коалицията се събира отново за ремонта на кабинета"}
{"url": "https://offnews.bg/obshtestvo/roditeli-protestirat-zaradi-opasen-svetofar-do-uchilishte-688204.html", "text": "Родители излизат на протест заради опасен светофар. Той се намира в ж.к. \"Kрасна поляна\" на бул. \"Никола Мушанов\" в София - точно до 28-о училище. На въпросното кръстовище много пъти са се случвали инциденти, тъй като светофарът е пропускал едновременно завиващите надясно, завиващите надясно и направо, както и пешеходците, показва репортаж на Нова тв.Непосредствено преди първия учебен ден светофарната уредба е била коригирана, а маркировката - положена.\"След 22 дни борба с институциите с колегата се принудихме да легнем на проблемното кръстовище и да ни арестуват. След като стана огромния скандал с нашия арест, от общината поправиха светофара\", разказа баща на едно от децата, които учат в училището.\"Обадихме се на телефон 112, а оттам ми казаха, че това е седмият сигнал, който се подава. После пратих мейл до Столична община. Сега се радвам, че всичко е оправено, защото не може цената на човешкия живот да бъде фактор, който да задейства институциите\", посочи Станимира Стоева, директор на училището.\"Тези светофарни уредби не се правят самоцелно и промените по тях не се въвеждат самоцелно\", обясни инж. Димитър Петров, директор Център \"Разпределение на трафика\".", "date": "2018.09.17", "title": "Родители протестират заради опасен светофар до училище"}
{"url": "https://offnews.bg/ikonomika/nameriha-spokoen-pristan-na-moskovski-prashtat-go-v-chernomorskata-ba-688218.html", "text": "Министърът на транспорта, информационните технологии и съобщенията в оставка Ивайло Московски няма да остане безработен и вече му е намерена работа, научи OFFNews от свои източници.Отиващият си министър в три правителства на Бойко Борисов ще бъде овъзмезден за оставката като стане вицепрезидент на Черноморската банка за търговия и развитие.За назначението е необходимо решение на Министерски съвет.В момента постът се заема от Нина Ставрева (бивш началник кабинет на министъра на финансите по времето на кабинета \"Станишев\"). Тя бе назначена с 4-годишен мандат през 2014 г. Преди да стане това първоначално второто правителство на Бойко Борисов бе отменило назначението ѝ, а в оборот за апетитния пост, който върви и със сериозен фиш за заплата, се завъртя името на бившия шеф на БНБ Иван Искров.\"Управителят на БНБ трябва да си подаде оставката и съм далеч от мисълта да му се търси спокоен пристан\", написа тогава Борисов на фейсбук профила си по повод спекулациите около името на Искров, в рамките на чийто мандат фалира КТБ.Черноморската банка за търговия и развитие (ЧБТР) е международна финансова институция на страните-участнички в Черноморското икономическо сътрудничество (ЧИС). Основана е от Албания, Армения, Азербайджан, България, Грузия, Гърция, Молдова, Румъния, Русия, Турция и Украйна.България е със статут на страна-учредителка на ЧБТР и активен акционер. Българското дялово участие в уставния капитал на Банката е в размер на 13.5% или 270 000 акции.", "date": "2018.09.17", "title": "Намериха спокоен пристан на Московски. Пращат го в Черноморската банка"}
{"url": "https://offnews.bg/volejbol/gibona-dvuboiat-s-polsha-shte-bade-mnogo-tezhak-688228.html", "text": "Селекционерът на националния ни отбор по волейбол Пламен Константинов остана доволен след победата на България над Куба с 3:0 в двубой от група D на световното първенство. Специалистът подчерта, че предстоящият сблъсък срещу Полша ще бъде много тежък.\"Най-важното е, че изиграхме три гейма в един ритъм, на един дъх, без да върнем газта. Това, което не правим често. За мен това е хубава индикация, че момчетата са мотивирани и имат желание да излезем в един мач с Полша и да се опитаме да решаваме всичко там.Полша е много силен съперник, няма какво да се заблуждаваме. Много сериозен отбор, но имаме своите шансове като домакини. Ако направим една чиста победа ставаме първи, ако те спечелят срещу Иран. С геймовете сме най-добре от всички с тези три чисти победи. Ако въобще се стигне до геймове.Мачът с Полша ще е съвсем друг. Няма да има нищо общо с този с Куба. Ще бъде много тежко. Това, което най-много ме радва е силният мач на Ники Учиков. Може би и той имаше нужда от това нещо. Години не е играл в националния отбор и понякога човек постепенно намира повече увереност. Поздравления за него, направи много стабилен и сериозен мач. Надявам се да държи този ритъм и за мача с Полша.Мачът с Иран просто не ни излезе, най-вече сервисът и от там ни се загуби цялата игра. От там изгубихме увереност. Можеше да го изиграем и по различен начин. Но при 13-10, ако не се беше контузил Скримов, не се знаеше дали нямаше да го вкараме в тайбрек.Имахме шансовете, но ги изпуснахме. Няма какво да мислим какво е станало. То вече е факт, можем само да си извадим изводи. Сега имаме да мислим само и единствено за мача с Полша. Не ни интересува нищо друго\", каза Константинов.", "date": "2018.09.17", "title": "Гибона: Двубоят с Полша ще бъде много тежък"}
{"url": "https://offnews.bg/temida/banditi-prashtali-bedni-v-dominikana-vrashtali-gi-s-po-100-kapsuli-ko-688240.html", "text": "Четирима души са задържани за организирана престъпна група за разпространение на наркотици, пренасяни от Доминикана. Това разкри и.ф. шеф на Специализираната прокуратура Даниела Начева. По думите й групата е набирала малоимотни лица, които е финансирала, за да пътуват през европейски държави до Доминикана. Там те били настанявани в хотел и около седмица гълтали капсули с кокаин - по 80 или 100 капсули с между 8 и 13 грама в зависимост от пола на преносвача. След това мулетата са връщани обратно първо до Букурещ, откъдето ги поемал член на престъпната група и ги превозвал до Стара Загора и села в района. Там мулатата били настанявани в изолация, докато дефикират наркотика, обясни Начева. На тези лица са плащани суми от порядъка между 3 и 5 хил. лв. за извършените услуги.В събота на един от преносвачите му прилошало в Португалия, след като бил погълнал 99 капсули с близо кило кокаин. Сред задържаните за 72 часа четирима от ОПГ има и жена, стана ясно още от думите на Начева.  ", "date": "2018.09.17", "title": "Бандити пращали бедни в Доминикана, връщали ги с по 100 капсули кокаин в стомаха"}
{"url": "https://offnews.bg/112/katastrofa-predizvika-zadrastvane-na-trakia-tazi-sutrin-688202.html", "text": "Катастрофа е причинила задръстване на магистрала \"Тракия\", съобщи Нова тв.Инцидентът е станал на 69 км на магистралата около 7.00 часа тази сутрин в платното в посока София. Мястото е в района на разклона за Велинград.По първоначална информация става въпрос за верижна катастрофа. Към момента няма информация за пострадали.По-късно от полицията в Пловдив обясниха, че причината за инцидента е удар на лек автомобил в товарен камион, превозващ кола.„Движеща се зад него лека кола се удря в гърба на платформата, в резултат, на което превозвания лек автомобил пада и се обръща на пътното платно на магистралата. За радост няма пострадали хора. При инцидента са нанесени само материални щети“, коментира говорителят на полицията в Пловдив.", "date": "2018.09.17", "title": "Катастрофа предизвика задръстване на Тракия тази сутрин"}
{"url": "https://offnews.bg/politika/za-prezidenta-temata-s-osvobozhdavaneto-na-glavseka-na-mvr-e-izcherpan-688226.html", "text": "Темата за указа за освобождаването на главния секретар на МВР е изчерпана. Така президентът Румен Радев коментира номинацията на Младен Маринов за министър на вътрешните работи и неподписването на указа за освобождаването му.Единственият ми ангажимент към гл. секретар Младен Маринов е за неговото освобождаване, заяви Радев.Той обясни, че е разговарял със секретаря си по правни въпроси, който му разяснил правния аспект на случая.\"Вчера секретарят по правни въпроси проф. Друмева разясни много точно какви са нормативните изисквания за подписване на един указ. Мисля, че темата е изчерпана. Ние на най-високо ниво трябва да даваме пример за законност и спазване на всички нормативни документи, ако искаме да има законност в държавата\", допълни той.\"След всички проблеми и провали в МВР, премиерът преценява дали това е най-лесният избор за министър. Негово е решението, негова е отговорността\", каза още президентът Радев.По-рано днес лидерите на парламентарните групи на ГЕРБ и \"Атака\" Цветан Цветанов и Волен Сидеров казаха, че искат среща с президента, на която да си изяснят аргументите. Според тях съгласувателна процедура преди подписването на президентския указ не се изисква, тъй като Маринов е посочил като мотиви за напускане лични причини. Отказът на президента да подпише указа може отново да блокира гласуването на оставките, което е планирано като първа точка в дневния ред на парламента в четвъртък.Малко по-късно през деня пред Съдебната палата в София ще се проведе митинг в подкрепа на свободата на словото. При акция на МВР, координирана лично от главния секретар на ведомството, бяха арестувани журналисти.", "date": "2018.09.17", "title": "За президента темата с освобождаването на главсека на МВР е изчерпана"}
{"url": "https://offnews.bg/obshtestvo/obrazovanieto-e-naj-vazhnata-investitcia-za-razvitieto-na-obshtestvoto-688147.html", "text": "Образованието е най-важната инвестиция за развитието на обществото ни. Разговорът за образованието е разговор за бъдещето, пише министър Красимир Вълчев в обръщението си по повод днешния първи учебен ден.Днес на училище тръгва един от най-малките випуски - първокласниците са между 60 и 61 хил. деца. Един от тях е и дъщерята на министър Вълчев, която ще учи в общинско училище в София.Приблизително 89 хил. са учителите и останалите педагогически специалисти, които ще работят с учениците тази година. Тя започва с 13 училища по-малко те бяха закрити или преобразувани преди началото ѝ.Ето пълния текст на обръщението на Красимир Вълчев, разпространен от пресцентъра на Министерството на образованието и науката:", "date": "2018.09.17", "title": "Образованието е най-важната инвестиция за развитието на обществото: министър Вълчев с обръщение за първия учебен ден"}
{"url": "https://offnews.bg/bojni/dzhoshua-trenira-zdravo-za-sblasaka-s-povetkin-video-688241.html", "text": "Световният шампион в тежката категория на професионалния бокс Антъни Джошуа показа кадри от тренировките си преди сблъсъка с Александър Поветкин.Британецът публикува видео в официалния си профил в социалната мрежа Инстаграм, на което се вижда, че той не си губи времето и се подготвя на пълни обороти.Джошуа ще защитава поясите си на IBF, WBA и WBO срещу руснака. Александър Поветкин пък има само една загуба в кариерата си. Той е на 39 години и има 24 нокаута от 34 победи.Големият боксов сблъсък ще се състои на 22 септември (събота) на митичния английски стадион \"Уембли\" в Лондон.", "date": "2018.09.17", "title": "Джошуа тренира здраво за сблъсъка с Поветкин (видео)"}
{"url": "https://offnews.bg/politika/rosen-zheliazkov-shte-e-noviat-ministar-na-transporta-688222.html", "text": "Председателят на Комисията за регулиране на съобщенията (КРС) Росен Желязков е новият кандидат за министър на транспорта.Това каза лидерът на \"Атака\" и председател на ПГ на „Обединени патриоти“ Волен Сидеров след днешния коалиционен съвет на управляващите.„Разгледахме няколко теми на днешния съвет. Има решение да се осигурят шкафчета за всяко училище за сметка на бюджета, тъй като стана ясно, че учениците се оплакват от тежките раници. Увеличаваме и заплатите на държавните служители с 10%. Известно е вече името и на новия кандидат за поста министър на транспорта, той е Росен Желязков“, каза още Сидеров.", "date": "2018.09.17", "title": "Росен Желязков ще е новият министър на транспорта"}
{"url": "https://offnews.bg/politika/tcvetanov-i-siderov-iskat-da-se-sreshtnat-s-prezidenta-za-da-osvobodi-688223.html", "text": "Лидерите на парламентарните групи на ГЕРБ и Атака поискаха да се срещнат с президента Румен Радев, за да чуят аргументите за това защо той не подписва указа за освобождаването на главния секретар на МВР Младен Маринов. Липсата на указ спъна гласуването на оставките в кабинета миналата седмица. Мотивите на президента са, че не е проведена съгласувателна процедура, каквато се изисква в такива случаи. Според Цветанов и Сидеров обаче няма спънка указът да бъде подписан и без съгласувателна процедура, тъй като в искането за напускане на поста си Младен Маринов е посочил, че става по лично желание. Според Цветанов такава процедура се изисква при назначенията. Намеренията на управляващите са оставките в кабинета да бъдат гласувани в четвъртък и дотогава да има подписан президентски указ. \"Останахме с впечатление от изказванията на президента от Рига, че ще подпише указа, но вероятно се цели нещо друго. Ние се обръщаме чрез вас (медиите, бел. ред.), ние сме готови за евентуална среща, в която той да изложи своите аргументи за този указ, защото не желаем да влизаме в конфронтация\", заяви Цветанов. Той призова и опозицията от БСП да говорят със \"своя президент\" да подпише указа, защото те настоявали за оставки, а сега такива не могат да бъдат гласувани. По-рано днес президентът Румен Радев даде да се разбере, че за него темата с освобождаването на главния секретар на МВР е приключена.\"Темата за указа за освобождаването на главния секретар на МВР е изчерпана\", каза той. Според държавния глава институциите трябвало на най-високо ниво да дават пример за законовост. А решението за конкретните личности зад постовете било на премиера.", "date": "2018.09.17", "title": "Цветанов и Сидеров искат да се срещнат с президента, за да освободи Младен Маринов"}
{"url": "https://offnews.bg/tenis/grigor-dimitrov-zapazva-7-oto-si-miasto-v-sveta-688224.html", "text": "Най-добрият ни тенисист Григор Димитров запазва 7-ата си позиция в световната ранглиста. Българинът има 3,755 точки в актива си, а през тази седмица няма точки за защитаване.Следващата надпревара в програмата на Димитров е турнира в Пекин, на който миналата година игра 1/2-финал срещу Рафаел Надал, където отстъпи с 3:6 6:4 1:6.В топ 10 няма промени, след като миналата седмица нямаше и АТР турнири. Първи остава Матадора с 8,760 точки, следван от Роджър Федерер (6,900 т.) и Новак Джокович (6,445 т.)В десетката са Хуан Мартин дел Потро, Александър Зверев, Марин Чилич, Григор Димитров, Доминик Тийм, Кевин Андерсън и Джон Иснър.Иначе в момента Димитров се подвизава в САЩ, където в края на седмицата ще се включи в демонстративния турнир Laver Cup.Преди да се насочи към Чикаго Гришо отново прекарва времето си заедно с тенис легендите Андре Агаси и Щефи Граф в Лас Вегас.", "date": "2018.09.17", "title": "Григор Димитров запазва 7-ото си място в света"}
