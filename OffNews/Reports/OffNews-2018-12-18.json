{"url": "https://offnews.bg/sviat/belgijskiat-premier-podade-ostavka-694121.html", "text": "Белгийският премиер Шарл Мишел съобщи тази вечер пред парламента, че подава оставка. Той се отправи незабавно за среща с крал Филип.В началото на декември партията Нов фламандски алианс, която беше мандатоносител на правителството, изтегли своите министри заради несъгласие с подкрепата за споразумението на ООН за миграцията.Въпреки тези действия Шарл Мишел пътува до Маракеш за подписването на документа, упълномощен от парламента, където се обособи мнозинство от партии в управлението и опозицията.Подкрепата за миграционното споразумение доведе до митинг на крайната десница в Брюксел преди два дни, когато се стигна до размирици и нанасяне на щети по сгради на Европейската комисия.В последните две седмици Мишел водеше усилени преговори в парламента и с отделни представители на политическите сили, за да спаси своето правителство. След като обяви, че се оттегля тази вечер, повечето депутати го изпратиха на крака и ръкопляскаха дълго след като той напусна пленарната зала на парламента.Белгийските медии тази вечер отбелязват, че е възможно кралят да не приеме оставката на премиера - в изчакване на необходимите за случая политически консултации. Възможно е правителството на Мишел да бъде преназначено като служебно до следващите избори, които са през идната пролет.", "date": "2018.12.18", "title": "Белгийският премиер подаде оставка"}
{"url": "https://offnews.bg/futbol/zidan-i-konte-sred-osnovnite-kandidati-za-naslednik-na-mourinio-v-iuna-694106.html", "text": "Ясни са основните варианти за наследник на Жозе Моуриньо в Манчестър Юнайтед. По-рано през деня \"червените дяволи\" официално уволниха Специалния, а съвсем скоро отборът трябва да се спре на нов човек.Според изданието \"Goal.com\" сред фаворитите за поста са мениджърът на Тотнъм Маурисио Почетино, както и Антонио Конте и Зинедин Зидан, които в момента са без работа, но са доста добри опции за клуба.Масимилиано Алегри и Лоран Блан също са сред спряганите имена, както и уволненият наскоро треньор на Монако Леонардо Жардим.Не е изключено и Райън Гигс да поеме поста предвид факта, че е клубна легенда. Все пак и Майкъл Карик също е вариант, като се очаква именно той да поеме тима в оставащите мачове до края на сезона.Иначе Моуриньо ще прибере солидна неустойка след уволнението си. Португалецът остана едва 2 години и половина на поста, като има контракт за още 3,5 сезона. Според различните английски медии сумата е различна, като най-ниска се появява в \"Гардиън\" – 15 милиона паунда. Според \"Сън\" обаче в сметката на Специалния ще влязат цели 24 милиона.Вероятно истината е някъде по средата, като при всички положения парите, с които специалистът ще се утеши изобщо няма да бъдат малко. Въпреки това те едва ли ще могат да компенсират провала му.\"Би Би Си\" отчита, че за времето си в клуба Моуриньо привлече 11 играчи за почти 400 милиона паунда, но една голяма част от тях се оказаха сериозен провал и податливи на чести контузии, така че вместо да вдигнат нивото на тима, всъщност го свалиха.Става дума за защитниците Виктор Линдельоф (30 млн.) и Ерик Баи (31), халфовете Фред (47) и Хенрик Мхитарян (26), та дори и за Пол Погба, с когото Жозе успя бързо да се скара. Единствено свободният трансфер на Златан Ибрахимович и Ромелу Лукаку донякъде, оправдаха очакванията.", "date": "2018.12.18", "title": "Зидан и Конте сред основните кандидати за наследник на Моуриньо в Юнайтед"}
{"url": "https://offnews.bg/analizi-i-komentari/natcionalna-sigurnost-li-obiknovena-dalavera-694097.html", "text": "Заговори ли някой за национална сигурност, започне ли да пренебрегва пазарните правила и дори нормалната житейска логика, да знаете, че със сигурност става дума за далавера.В случая с енергетиката примерът е даже повече от очевиден – тя открай време се държи в държавни ръце, защото е черна касичка за бели дни на всички управления. Оттам се финансират проекти със съмнителна стойност, но с впечатляваща себестойност. Оттам се раздават „обществени поръчки“ на приближени до властта фирми и персони. И не е случайност, че в енергетиката реномирани чуждестранни инвеститори почти няма. А тези, които са се излъгали да дойдат с надежда, че ЕС ще установи честни правила на играта в България, сега със зъби и нокти се опитват да се изнесат, продавайки активите си, на който ги пожелае.След решението на ЕК да глоби Българския енергиен холдинг с над 77 млн. евро нещата станаха още по-прозрачни. Ако досега управляващите поне имитираха желание да спазват правилата на конкуренцията и третия енергиен пакет, сега те вече открито обявиха Брюксел за враг. И то само защото ЕК поиска нещо напълно логично за една пазарна икономика – да не съществува монопол, който да спъва конкуренцията и да накърнява правата на потребителите. С други думи – кражбите трябва да имат граници. В случая това означава да се освободи достъпа на други оператори до мрежата на „Булгартрансгаз“ – тръбите, по които по презумпция всеки, който има възможност, намери си газ и си плати за преноса му, би трябвало да използва свободно. В България това очевидно не се случва, защото политическия елит от всички цветове не е съгласен да отстъпи този инструмент за обогатяване на богоизбрани фирми и за изнудване на стотици предприятия и десетки хиляди граждани. Затова ЕК бе обявена за враг, който иска да посегне на националната сигурност. Враг, който накърнява енергийната ни сигурност. Враг, който заплашва националните интереси, които управляващите ще бранят дори с цената на милиони евро глоби. Глоби, които удобно не излизат от техния, а от нашия джоб.Горчивата истина за съжаление е точно обратната – с твърдоглавието си правителството и парламентът, който също единодушно се обяви срещу предложението на ЕК, всъщност сами заплашват националната сигурност. Ако те наистина искаха да защитят българските интереси, нямаше да има само един доставчик на природен газ – „Газпром“.И нямаше всички усилия да са насочени към „диверсификацията“ на руския газ с ... руски газ. Да заменят Руския Южен поток с Руския Турски поток. Нямаше да се впускат в авантюристични енергийни проекти, които дори на теория, с всички еквилибристики, които се прилагат, не могат да излязат на печалба, защото в тях няма нито икономическа, нито житейска логика. Нямаше да допуснат единствените големи инвеститори в енергетиката през последните години да бъдат Ахмед Доган и Гинка Върбакова. Нямаше да докарат до трагично състояние всички енергийни фирми, които иначе по всички правила на пазара би трябвало да са на печалба.Ако искаха ...Случаят с „Булгартрансгаз“ всъщност много напомня една сходна ситуация от близкото минало – либерализацията на пазара на далекосъобщения 1997 – 2000 г. И тогава ни плашеха с накърнена сигурност на държавата, с летящи в небесата цени при алчните частници, и т.н. глупости. И тогава аргументът срещу освобождаването на далекосъобщителния монопол беше, че инфраструктурата е ключова за националната сигурност и ще настане Апокалипсис, ако частни фирми получат право да ползват мрежата на БТК. Нищо подобно не се случи. И няма никакво съмнение, че ако либерализацията не се беше случила, цената на телефонните разговори от БТК към мобилните мрежи все още щеше да е 2 лева на минута. Защото липсата на конкуренция струва скъпо и прескъпо. И само политиците и техните назначения в икономическите субекти имат интерес от това.", "date": "2018.12.18", "title": "Национална сигурност ли? Обикновена далавера"}
{"url": "https://offnews.bg/obshtestvo/nov-kompleks-v-npz-hladilnika-pravila-za-fasadi-i-klimatitci-po-grafa-694090.html", "text": "Стандарти за улични настилки и фасади на сгради, както и правила за поставяне на климатици ще се въведат в София. Това е предвидено в Наредбата за градски дизайн, която ще бъде пусната за обществено обсъждане през януари. Това съобщи главният архитект на София Здравко Здравков на семинар за столичния бюджет за следващата година. След приемането на наредбата от СОС, ще бъде определен и срок, в който сградите - първо в зона 2 по Графа, Шишман, Солунска и 6-и септември, да бъдат приведени във вид според новите изисквания. Те засягат и типа на дограмата по сградите, както и местата на рекламите и летните градини към заведенията. Наредбата ще се отнася за цяла София. Целта е климатиците да не се виждат, да не капят и да не вдигат шум. Пред новите сгради да няма разнообразие от шлайфан или щампован бетон, обясни арх. Здравков. Направление \"Архитектура и градоустройство\" подготвя и схема с помощта на районните кметове, за да се фиксират постоянни места за събития на открито. Да е ясно, че пред Народния театър не може да има кампанийни мероприятия, сега всеки иска там, допълни главния архитект. Нов квартал ще се изгражда в бившата НПЗ \"Хладилника\". В района между улиците “Люба Величкова”, “Филип Кутев”, “Сребърна” и бул. “Черни връх” могат да се направят жилища за 12 000 души. В момента се уточняват терени със собствениците за улици, училище, детска градина, уточни арх. Здравков. по думите му тази зона може да стане прекрасно място за живеене и работа. ", "date": "2018.12.18", "title": "Нов комплекс в НПЗ Хладилника, правила за фасади и климатици по Графа след Нова година"}
{"url": "https://offnews.bg/obshtestvo/da-se-zavarnesh-ot-evropa-v-krumovgrad-mozhe-na-dobra-rabota-694101.html", "text": "Около 30 души се завърнаха от гурбета в Европа и вече работят в канадската златодобивна компания „Дънди Прешъс Металс“ в Крумовград.Този факт съобщи днес пред журналисти в Кърджали оперативният директор на компанията Любомир Хайнов. Той изрази съжаление, че процесът на обратната миграция не е тенденция или практика в България, а хората, принудени да търсят препитание извън страната, са с много добра квалификация.Мъжете кандидатствали, оставяли координатите си в Европа и се връщали там с надеждата да получат назначенията си в родния Крумовград, за да се приберат при близките си.Изселник в Турция смаял комисията по консултативните интервюта – извадил смартфона си, влязъл в някакъв сайт и показал дузина сертификати за различни професионални квалификации. И обобщил: ето, аз мога да работя всичко.Хайнов информира, че строителството на обогатителната фабрика продължава, техническото оборудване е изцяло монтирано, а в момента се работи по полагането на тръбопроводи и кабели. Няколко от цеховете са напълно готови и през седмицата се очаква да се извърши „студен пуск“ – машините ще се задействат тестово, ще се замерят параметрите. От 3 юли, когато е направен първият производствен взрив, рудникът е действащ. Обученията на персонала продължават, но проблемът с квалифицираните кадри за определени професии остава.Теорията е преподавана от учителите в гимназията, а в уроците по практиката се включват инженерите. Само през тази година в стажантската програма са обучени 17 души, 5 от които вече са назначени на работа. Групата на механо-шлосерите разбираемо е съставена от мъже, но редом с тях е 24-годишната Дарина Махмуд, която изненадала всички с желанието си да овладее занаята. Над 90%, общо 220 души, от необходимите специалисти са вече наети и те са от Крумовград, в началото на януари предстоят назначенията на операторите в обогатителната фабрика. Всички работници в началото започват с 1 месец обучение по трудова безопасност, повечето от тях практикуват средно по 6 месеца в другото предприятие на компанията в Челопеч. Работниците обаче не са ангажирани само с професиите си, те имат и футболен отбор, както и масови участия в почистването на паркове и други публични терени в градчето.Годишният добив на руда по план е в размер на 850 000 тона при нормална работа, а от юли до момента той е около 180 000 тона, тъй като фабриката все още не е пусната в експлоатация. През първото тримесечие на новата година се очаква и стартът на добива на златния концентрат, предвижда се количеството му за година да достигне 4 500 тона. Отпада и първоначалното намерение концентратът да се транспортира в чужбина, в момента се водят преговори с няколко металургични предприятия в България за извличането на златно-сребърния твърд продукт. Има интерес за това и от чуждестранни компании в отрасъла, но предпочитанията са към българските. Дънди - Крумовград ще инвестира всяка година и в общината по 500 000 лева, тази година през май бе подписан първият договор и сумата бе предоставена на местната власт. С решение на кметството и Общинския съвет средствата се разпределят по приоритетните проекти. Работна група с представители на общината и на компанията изготвя критериите за кандидатстване за финансиране на проекти по програмата за подкрепа на местния бизнес, средствата са в размер на над 5 млн.лева, осигурени от чуждестранния инвеститор. Първите оферти ще бъдат разглеждани в началото на следващата година.", "date": "2018.12.18", "title": "Да се завърнеш от Европа в Крумовград? Може - на добра работа"}
{"url": "https://offnews.bg/offtopic/traditcii-ili-losh-vkus-razfasovat-dve-praseta-za-koleda-pred-obshtin-694103.html", "text": "Намерението на кмета на Пловдив да припомни на съгражданите си позабравените коледни традиции, като разфасова две прасета пред сградата на Общината, срещна широк отзвук в социалните мрежи.На заседание на Общинския съвет кметът Тотев заявил, че така жителите на града, особено по-малките, ще могат да се запознаят с традициите. За целта е поканен топ кулинарят Ути Бъчваров.Прасетата ще бъдат разфасовани до елхата пред сградата на общинската администрация. В събитието ще участват и коледари с геги и гевреци.Кметът Иван Тотев отбеляза със съжаление, че \"общината не може да фактурира повече от две прасета\", но за сметка на това ще има \"голяма скара, вино, хляб, кисели краставички и лютеница\".От думите на кмета не става ясно дали животните ще бъдат заколени пред Общината или само ще бъдат разфасовани там.Разфасоването на прасе в централна градска част няма да е прецедент. През 2017 г. това се случи и на Фестивала на стоте войводи в Сливен отново с участието на Ути Бъчваров.", "date": "2018.12.18", "title": "Традиции или лош вкус: Разфасоват две прасета за Коледа пред Община Пловдив (видео)"}
{"url": "https://offnews.bg/analizi-i-komentari/samovazproizvezhdasht-se-haos-694114.html", "text": "Европейската, хаосът по магистралите в неделния следобед, сагата с ..Това са коренно различни събития, но те идеално се вписват в една критична ситуация от Теорията на системите.При тази ситуация Системата е станала стратегически сляпа, загубила е дори минималното ниво на ориентация в средата, изпаднала е в самовъзпроизвеждащ се хаос, попаднала е в ескалираща анархия и елементите ѝ панически се блъскат един о друг, осцилирайки между неистовото желание да се разбягат в различни посоки, спасявайки се поединично и анималистичното желание да се скупчат в едно цяло, за да повишат шансовете си за общо оцеляване.В такава ситуация безпомощността расте, а паниката се умножава. Каквото и да се прави, каквото и да се случва, все е лошо, все е още по-лошо, все задълбочава кризата, прилича на свободно падане и не е способно да генерира трезва мисъл чрез здрав разум.Това се случва след преминаването на повратната точка, след която се променя самият закон на съществуването. Да не навлизам в математиката, но след тази точка Законът за нормалното разпределение (Камбановидната крива) отстъпва мястото си на Закона за степенното разпределение (дългата опашка), при който вече няма пряка връзка между вероятно и възможно. Вече не е много възможно онова, което е много вероятно. Вече е напълно реално и малко вероятното да бъде много възможно. Както капката, която е преляла чашата. Както камъчето, което е обърнало колата. Както песъчинката, насипана върху купчинката, след която купчинката се срива лавинообразно, както искрата, от която пламва пожар...Така е в Теорията на системите. Обществото е система и почти всичко от горното важи и за него. Но в социалните системи може да се опита нещо, което да спре разпадът - диагностика на уязвимостите, контрол на щетите, спасителни идеи, кризисно лидерство.Б. ред. - Анализът на проф. Николай Слатински е от профила му във фейсбук.Но за да се постигне това, се изисква качествено различна стратегическа култура, качествено различни ментални ценности, качествено различно визионерство, качествено различни личности.Негативният, антилогичен естествен отбор, много стихийно селектирал издигане по върховете на коренно противоположни политици, трудно може да предложи подобен интелектуален и управленски ресурс.Ето защо каквото и да се случи, все е лоша новина, все е крачка в неправилната посока, все е усилване на деструктивните процеси, все е ускоряване на пропадането. Ето това е (без)крайно неприятното на свободното падане - то има жестокото свойство непрекъснато да се ускорява. Докато се сблъска с повърхността. И така отвори нов кратер в душата на България и нова дълбока рана в тялото ѝ...", "date": "2018.12.18", "title": "Самовъзпроизвеждащ се хаос"}
{"url": "https://offnews.bg/sviat/ukrepvane-na-iadrenia-potentcial-shte-e-glavnata-zadacha-na-ruskata-ar-694093.html", "text": "Укрепването на бойния потенциал на \"ядрената триада\" ще е главната задача на руските въоръжени сили за 2019 г., обяви руският президент Владимир Путин на заседание на колегията на Министерството на отбраната, цитиран от РИА Новости. Става въпрос за начало на серийното производство на ракетния комплекс \"Авангард\", успешни изпитания на новата ядрена ракета \"Сармат\" и опитно-бойно дежурство на хиперзуковия комплекс \"Кинжал\", както и тренировка за използване на бойните лазерни комплекси \"Пересвет\", обясни Путин. По думите му трябва бързо да се преминава към съвременно въоръжение, което най-добре да преодолява \"перспективните системи за противоракетна отбрана\".\"Видимо се е укрепила ядрената триада, която играе ключова роля в запазването на глобалния паритет. Делът на съвременното въоръжение тук е 82%\", подчерта той.  Путин каза още, че отбранително-промишления комплекс и съвременните разработки в областта на въоръжението позволяват да се обезпечи безопасността на страната за дълго време. Той призова парите за отбрана да се използват съгласно приоритетите, за да \"не отиде нито една рубла не по предназначение\". Руската армия трябва да затвърди достигнатите успехи, отчитайки развитието на военно-политическата обстановка в света, коментира руският президент. ", "date": "2018.12.18", "title": "Укрепване на ядрения потенциал ще е главната задача на руската армия за 2019 г., обяви Путин"}
{"url": "https://offnews.bg/bojni/konar-makgregar-obmislia-bombastichno-zavrashtane-694095.html", "text": "Ирландската звезда в смесените бойни изкуства няма никакво намерение да завършва кариерата си и планира да се качи отново на октагона през следващата година.Ирландецът публикува в официалния си профил в социалната мрежа Туитър снимки по време на негова тренировка, които бяха съпроводени с коментар: \"Ще изстрелям ракетите през 2019, затегнете коланите\".Наскоро треньорът на Конър - Джон Кавана обаче заяви, че не знае със сигурност дали ирландецът някога ще се върне.През октомври Макгрегър проведе първата си битка от 2 години в ММА и загуби от шампиона на UFC в лека категория Хабиб Нурмагомедов.Зрелищната битка обаче бе белязана със скандал. След победата си руснакът напусна пределите на октагона, за да потърси саморазправа с Дилън Данис, съотборник на Макгрегър, с което предизвика масово сбиване.", "date": "2018.12.18", "title": "Конър Макгрегър обмисля бомбастично завръщане"}
{"url": "https://offnews.bg/politika/krum-zarkov-mozhe-bi-liatoto-kontcesioniraneto-na-chernomorieto-shte-694116.html", "text": "След като скиорът Марк Жирардели заяви, че е собственик на дружеството-концесионер на ски зоната в Банско, а миналата година Гинка Върбакова се оказа купувач на ЧЕЗ, депутатът от БСП Крум Зарков допусна възможността \"концесионирането на Черноморието да отиде при Майкъл Фелпс\".По думите му това, че българската икономика последователно и сигурно минава в ръцете на подставени лица е очевиден за всички факт, освен за правителството. Той подчерта, че български граждани се изправят едни срещу други - протести за втори лифт на Банско и протести за запазване на планината, като и двете групи имат легитимни искания и те могат да бъдат съчетани - може да се развива зимният туризъм, при спазване и запазване на природните ни паркове.Според председателя на БСП Корнелия Нинова един от най-важните въпроси е растящите цени на ток, парно, газ, вода, а оттам и на цените на всички стоки и услуги. \"Нямаме грам доверие в решенията на КЕВР“, допълни тя.Нинова припомни изявление на председателя на КЕВР Иван Иванов от 25.09.2018 г., в което казва, че повишаването на цената на природния газ за битови и бизнес потребители ще бъде с не повече от 8%. Три дни по-късно, на 28.09.2018 г., цената на природния газ поскъпва с 14% от 1 октомври.Корнелия Нинова е на мнение, че с тези решения управляващите и КЕВР убиват българската икономика и производство, фалират малкия и среден бизнес и по-лошото е, че изправят пред невъзможност българите да използват елементарни услуги. „В 21 век, в европейска България, хората се отказват от услуги за топла вода, защото не могат да си я платят“, допълни тя.Според нея 10-15 души комисари, сътрудници и помощници, затворени на тъмно, решават съдбата на милиони, без да отчитат обективните обстоятелства при вземането на тези решения.По повод информацията, че ЕК глобява БЕХ със 77 млн.евро и изявлението на Борисов, че тази сума е малка, Нинова коментира:Нинова призова Борисов така, както е решил да не се приватизира „Булгартрансгаз“, да последва предложенията на БСП и да бъдат забранени за приватизация всички стратегически за националната сигурност обекти, включително и за концесия.", "date": "2018.12.18", "title": "Крум Зарков: Може би лятото концесионирането на Черноморието ще отиде при Майкъл Фелпс"}
{"url": "https://offnews.bg/offtopic/pokojnik-ostavi-podaratci-na-sasedskoto-dete-za-14-godini-napred-694108.html", "text": "Малко преди смъртта си възрастен мъж е оставил коледни подаръци за детето на съседите си за 14 години напред, предаде британската медия ITV.87-годишният пенсиониран водолаз Кен Уотсън обожавал двегодишната Кади Уилямс, която живеела в съседство в града Бари в Уелс. Родителите на Кади, Оуен и Каролайн Уилямс, се разплакали, когато приятната изненада била доставена до вратата им. Подаръците ще стигнат на малката Кади за следващите 14 години, докато навърши 16. Бащата на Кади публикува историята в Туитър, където разказва и за познанството си с възрастния мъж. По негови думи преди смъртта си Кен им споделил, че би искал да доживее 100-годишнината си, за да види малката Кади вече пораснала. В туита си Уилямс пише: \"Възрастният ни съсед почина наскоро. Дъщеря му дойде с огромен чувал в ръце, пълен с коледни подаръци за нашата дъщеря за 13 години напред.\" В по-късен туит той обяснява, че подаръците всъщност са 14. Семейството отворило един от тях, който се оказал книжката за деца \"Коледа в семейство Мелъпс\".\"Мислим, че вътре има няколко книги, 2-3 плюшени играчки и може би Лего. Кен беше водолаз, моряк, дърводелец и пекар. Първия път, когато го видях, той се беше изкачил на върха на 6-метрова стълба пред къщата си. Тогава беше на 83\", разказва още Уилямс. \"Със съпругата ми смятаме, че ще е чудесна коледна традиция всяка година да даваме на Кади по един подарък от Кен. Проблемът е, че може би трябва да ги отворим сега - никой не иска да даде Лего на 15-годишна!\", допълва той.", "date": "2018.12.18", "title": "Покойник остави подаръци на съседското дете за 14 години напред"}
{"url": "https://offnews.bg/sviat/zaev-i-tcipras-nominirani-za-nobelova-nagrada-zaradi-dogovora-za-imeto-694118.html", "text": "Македонският премиер Зоран Заев и гръцкият му колега Алексис Ципрас са номинирани за Нобеловата награда за мир през 2019 г. заради подписването на историческото споразумение за новото име на Македония. Носителката на Нобеловата награда за мир през 2015 г., тунизийката Уидед Бишмауи, обяви номинацията в рамките на церемония в Университета ФОН в Скопие, съобщи агенция МИА, цитирана от БТА.\"Номинацията не е само за Зоран Заев и Алексис Ципрас лично, а и за всички граждани. Това е модел за диалог и успех. Аз силно вярвам, че Македония, или нека кажа Северна Македония, и Гърция ще получат Нобеловата награда и ще докажат на света, че всичко може да бъде решено чрез споразумение. Веднъж щом споразумението бъде ратифицирано, то ще изпрати силно послание, че диалогът е възможен\", изтъкна Бишмауи.На церемонията присъстваше също евродепутатът от управляващата в Гърция партия СИРИЗА Стелиос Кулоглу, който изрази подкрепата си към номинацията.\"Преспанското споразумение е единственото добро и позитивно нещо, което в момента се случва в Европа - континент, който е разделен и изправен пред редица проблеми\", подчерта той той.", "date": "2018.12.18", "title": "Заев и Ципрас номинирани за Нобелова награда заради договора за името на Македония"}
{"url": "https://offnews.bg/politika/tcvetanov-prizna-che-mestnite-izbori-dogodina-niama-da-sa-lesni-za-ge-694122.html", "text": "Догодина предстои местен вот, който няма да бъде лек, призна председателят на ПГ на ГЕРБ Цветан Цветанов, цитиран от пресцентъра на партията.Европейските избори догодина ще бъдат политически тест за ГЕРБ преди местния вот по-късно през 2019 г., каза председателят на ПГ на партията пред 700 членове и симпатизанти на ГЕРБ-София в Националния музикален театър „Стефан Македонски“. Всички те изгледаха спектакъла „Царицата на Чардаша“.„Очертава се 2019 година да бъде ключова. На изборите за членове на Европейския парламент през май трябва да подкрепим кандидатите на ГЕРБ за евродепутати, нашето европейско политическо семейство ЕНП, както и водещия кандидат на ЕНП за председател на ЕК Манфред Вебер“, заяви Цветан Цветанов.\"Той допълни, че през есента на същата година предстои и местен вот, който също няма да бъде лек.\" - гласи дословно прессъобщението на ГЕРБ.Към кмета Йорданка Фандъкова напоследък се изляха много тежки и безпринципни нападки. Ето защо ние всички трябва да застанем твърдо зад нея и зад видимите резултати от работата й, призовава Цветанов.„Когато работим заедно и сме сплотени, няма непреодолими препятствия и непостижими цели. През годините доказахме, че в София сме добър екип и вярвам, че това пряко личи от резултатите от нашата дейност“, подчерта от своя страна Фандъкова и благодари на цялата софийска структура на ГЕРБ за подкрепата.", "date": "2018.12.18", "title": "Цветанов призна, че местните избори догодина няма да са лесни за ГЕРБ"}
{"url": "https://offnews.bg/tenis/dimitar-kuzmanov-i-adrian-andreev-s-uajld-kard-za-sofia-open-2019-694117.html", "text": "Димитър Кузманов и Адриан Андреев получават \"уайлд кард\" за основната схема на изключително силното четвърто издание на Sofia Open 2019.\"Димитър Кузманов оставя зад себе си най-силната си година, стигна до най-доброто си класиране в световната ранглиста, показа много добри резултати и на Чалънджъри. Адриан Андреев започва 2019 г. като №2 в ранглистата на ITF за юноши до 18 години, завоюва и титла от \"Големия шлем\". Мико и Адриан са двамата най-заслужили да вземат \"уайлд кард\". Имаме честта именно в България да се проведе един от най-силните турнири от сериите АТР 250, може би и най-силният от всички. Кузманов и Андреев получават шанс да премерят сили с някои от най-добрите тенисисти в света и да натрупат безценен опит. Призовавам българите да дойдат в \"Арена Армеец\" и да подкрепят нашите момчета, защото съм убеден, че те ще им носят много радост занапред\", заяви Тодор Енев, капитан на националния отбор на България за купа \"Дейвис\".Шампионът на сингъл от Държавното първенство по тенис за мъже в зала и финалистът в надпреварата ще получат „уайлд кард“ за квалификациите на Sofia Open 2019. Шампионите на двойки от държавното първенство получават „уайлд кард“ за основната схема на големия турнир от сериите АТP 250 .Sofia Open 2019 е от 3 до 10 февруари в „Арена Армеец“.Седем играчи от топ 30 на световната ранглиста и бившият №3 Стан Вавринка (Швейц) вече потвърдиха участие.Освен Вавринка, който има три титли от големия шлем (Australian Open 2014, „Ролан Гарос“ 2015 и US Open 2016) и общо 16 трофея в кариерата си, в „Арена Армеец“ ще играят и: №11 в света Карен Хачанов (Рус), №15 Стефанос Циципас (Гър), №16 Данийл Медведев (Рус), №21 Николоз Басилашвили (Груз), №24 Роберто Баутиста Агут (Исп), №28 Фернандо Вердаско (Исп) и №29 Гаел Монфис (Фр).Билетите за Sofia Open 2019 са в продажба в мрежата на Eventim.", "date": "2018.12.18", "title": "Димитър Кузманов и Адриан Андреев с 'уайлд кард' за Sofia Open 2019"}
{"url": "https://offnews.bg/politika/pompeo-nastoial-da-se-chue-s-borisov-za-energetikata-i-otbranata-694099.html", "text": "Три дни след  на САЩ Джон Съливан в България държавният секретар Майк Помпео е поискал телефонен разговор с българския премиер Бойко Борисов. Това става ясно от прессъобщение на правителствената пресслужба. В разговора двамата са обсъдили \"сътрудничество в областта на сигурността и отбраната, както и изминалите успешни военни учения. Дискутирани бяха още енергийната сигурност, диверсификацията и европейския газоразпределителен център „Балкан“, както и двустранните отношения. Борисов уверил Помпео, че \"по голяма част от обсъдените с Джон Съливан теми вече има решения\". Двамата препотвърдили, че визитата на Джон Съливан у нас била \"висока и резултатна\".", "date": "2018.12.18", "title": "Помпео настоял да се чуе с Борисов за енергетиката и отбраната"}
{"url": "https://offnews.bg/futbol/mesi-izprevari-ronaldo-po-broj-zlatni-obuvki-694120.html", "text": "Суперзвездата на Барселона Лионел Меси получи рекордната си пета Златна обувка за голмайстор на Европа през миналия сезон. Нападателят заслужи приза за 34-те гола, които вкара в испанската Ла Лига през сезон 2017/18.Втори остана Мохамед Салах от Ливърпул с 32 попадения в английската Висша лига. Меси заслужи Златната обувка и през сезоните 2009/10 (34 гола), 2011/12 (50), 2012/13 (46) и 2016/17 (37).Така той изпревари големия си съперник Кристиано Роналдо, който има четири отличия. Аржентинецът води в класацията и през този сезон, като до момента има 14 попадения.\"Обичам футбола, но когато започнах не съм очаквал всичко това. Мечтата ми беше да бъда професионален футболист. Всички тези отличия са благодарение на съотборниците ми.Редом с мен на терена играят най-добрите футболисти на своите постове в света\", каза Меси, след като получи приза на церемония в Барселона.Златната обувка се връчва от асоциацията на европейските спортни медии, като наградата се дава на база на головете умножени по коефициента на съответното първенство.", "date": "2018.12.18", "title": "Меси изпревари Роналдо по брой Златни обувки"}
{"url": "https://offnews.bg/knigi/georgi-gospodinov-vladimir-zarev-i-veneta-rajkova-sred-naj-cheteni-694107.html", "text": "На официална церемония Столична библиотека за пета поредна година връчи своите годишни награди.Автори на годината са  Георги Господинов (художествена литература) с „Физика на тъгата“, „Естествен роман“, „Всичките наши тела“; проф. Николай Овчаров (научна и научно-популярна литература) с „Един археолог пътешества по света“, „Перперикон и околните твърдини през Средновековието“, „Цар Калоян - пълководецът“ и „Шифърът на Перперикон“ и Божана Апостолова (детска литература) с поредицата за „Малката Божана“.Сред най-четените съвременни български писатели в библиотеката са:Владимир Зарев – Трилогията „Битието“, „Изходът“, „Законът“ и „Орлов мост“, Алек Попов – „Сестри Палавееви“, „Сестри Палавееви: по пътя към Новия свят“ и „Мисия Лондон“ , Захари Карабашлиев – „Хавра“, „18 процента сиво“, „Не толкова кратка история на самолета“, Венета Райкова – „Вещицата“, „Инсомния“ и „Вендета“, Милен Русков, Михаил Вешим, Ивинела Самуилова, Розмари Де Мео, Неда Антонова, Стефан Цанев и др.Сред най-четените автори на научна и научно-популярна литература са: Юлияна Антонова - Мурата – „Моши моши, Япония“, Анна Заркова – „Големите убийства в България“, „Големите убийства“, Георги Жеков, Елина Цанкова и Иван Михалев, проф. Георги Марков и др.Сред най-четени съвременни детски писатели са: Радостина Николова – поредицата за „Мотовете“, Мая Дългъчева – „Топлото човече“, „На какво ухае зимата“, „Приказки от Оная гора“, Юлия Спиридонова и др.Читателите на Столична библиотека, които вече наброяват 52 хиляди, избират най-четените писатели въз основа на статистика за най-търсените им книги.Столична библиотека връчи награди и на своите читатели:Читател на годината – Христина Савова;„Виртуален читател“ – Галина Бончева;Читател на детска литература – Ема Николова (10 г.);Най-четящо семейство – Десислава, Борислав и Алекса Георгиеви.", "date": "2018.12.18", "title": "Георги Господинов, Владимир Зарев и... Венета Райкова сред най-четените автори в Столична библиотека"}
{"url": "https://offnews.bg/obshtestvo/bez-bolnitca-lozenetc-su-gubi-meditcinskite-si-spetcialnosti-potvar-694063.html", "text": "Прибързани или прекалено оптимистични са били уверенията на здравния министър  и председателя на Комисията по здравеопазване в Народното събрание Даниела Дариткова, че превръщането на Университетска болница \"Лозенец\" в педиатрия няма да засегне обучението по медицина в Софийския университет, показа проверка на OFFNews. Изказани в противовес на ректора на СУ проф. Анастас Герджиков и декана на Медицинския факултет и директор на лечебното заведение , те целяха да успокоят студентите и да осигурят безпроблемното прокарване на .За да разплете казуса, OFFNews се обърна към единствения орган в държавата, който има правото да се произнася за акредитациите на университетите, звената им и специалностите: Националната агенция за оценяване и акредитация (НАОА) към Министерския съвет.Ето какво отговори НАОА на запитването ни:Всяка акредитация се дава за определен срок, който зависи от получената оценка от НАОА. Но без базата и хабилитираните си преподаватели () тя може да бъде отнета и преди изтичането на този срок, ако министърът на образованието сезира Агенцията. А за нова акредитация без база и без достатъчно хабилитирани преподаватели и дума не може да става.От НАОА уточняват и кога изтичат настоящите акредитации на специалностите във факултета:1. Програмната акредитация на специалността \"Медицина\" е дадена на 20.09.2018 г. за шест години на основание на обща оценка по критериите 9.00.2. Програмната акредитация на специалността \"Медицинска сестра\" е дадена на 06.03.2014 г. за пет години на основание обща оценка 7.38.3. Програмната акредитация на специалността \"Медицинска рехабилитация и ерготерапия\" е дадена на 19.06.2015 г. за три години, редовна форма на обучение, на основание обща оценка 4,00.Въпреки уверенията на министъра и депутатката миналата седмица , с който болница \"Лозенец\" вече не е правителствена и с който се заявява намерението тя да бъде преобразувана в национална многопрофилна педиатрична болница. Гласуването бе първо в комисия, предстоят първо гласуване в пленарна зала, второ гласуване в комисия и второ гласуване в пленарна зала.Ден по-късно министър-председателят  коментира отказа с думите, че щом искат, болницата ще остане такава, каквато е - с клиниките и специалистите си, но че е категоричен в едно: не иска тя повече да е към Министерския съвет, а да мине към Министерството на здравеопазването.Въпросът със статута на болницата обаче не засяга друг въпрос, изострил вниманието на здравния министър: лошото ѝ управление, десетките милиони лева дългове, натрупани под ръководството на д-р Спасов, и оставянето на лекари, медсестри и персонал без заплати. Министър Ананиев вече заяви, че . По думите на ректора на СУ той ще остане  на Медицинския факултет до изтичането на мандата му в края на 2019 г.", "date": "2018.12.18", "title": "Без болница 'Лозенец' СУ губи медицинските си специалности, потвърди Агенцията по акредитация пред OFFNews"}
{"url": "https://offnews.bg/obshtestvo/prof-hristo-pimpirev-pristignahme-v-ledenata-krasavitca-antarktida-694123.html", "text": "Пристигнахме в ледената красавица Антарктида! - съобщи тази вечер проф. Христо Пимпирев.Той, заедно с още десет души, ще се присъедини към нашите полярници на Българската база \"Св. Климент Охридски\".\"Бразилският военен самолет Херкулес безаварийно кацна на чакълената писта на о-в Кинг Джордж! Радостно ни посрещнаха пингвините! Сега очакваме колумбийски кораб да ни закара до нашия си остров Ливингстън!\" - разказа още проф. Пимпирев.", "date": "2018.12.18", "title": "Проф. Христо Пимпирев: Пристигнахме в ледената красавица Антарктида"}
{"url": "https://offnews.bg/politika/skandal-v-tristrankata-dopalnitelnoto-zaplashtane-za-noshten-trud-ost-694124.html", "text": "На днешното заседание на Националния съвет за тристранно сътрудничество правителството, работодателите и синдикатите не се разбраха за заплащането на нощния труд.Президентът на КТ “Подкрепа” Димитър Манолов напусна заседанието, тъй като работодателските организации не приеха предложението на синдиката за увеличение на допълнителното заплащане за нощен труд като процент от минималната работна заплата - не по-малко от 0.5 процента от нея за един час. Така при минимална работна заплата от 560 лева заплащането за час би станало 2,80 лева.Допълнителното заплащане за нощен труд в момента е 25 стотинки на час.Заради този неразрешен въпрос след заседанието на Националния съвет за тристранно сътрудничество социалният министър Бисер Петков обяви, че от началото на следващата година работна група ще обсъжда промени в Кодекса на труда.Вицепремиерът Марияна Николова пък е на мнение, че въпросът с нощния труд трудно би се решил за следващата година при приет бюджет.", "date": "2018.12.18", "title": "Скандал в Тристранката, допълнителното заплащане за нощен труд остава 25 стотинки"}
{"url": "https://offnews.bg/politika/parlamentat-zakriva-ministerstvoto-za-balgarskoto-evropredsedatelstvo-694119.html", "text": "В проектопрограмата на Народното събрание за тази седмица е предвидено закриване на министерството за българското европредседателство.Очаква се решението да бъде гласувано в четвъртък.Проектът за решение за структурни и персонални промени в Министерския съвет е подписан от премиера Борисов и освен закриване на ведомството за европредседателството, предвижда и Лиляна Павлова да бъде освободена от поста министър за българското председателство на съвета на ЕС 2018.Очаква се Павлова да поеме управлението на бъдещия Глобален център за партньорство на държавите от Централна и Източна Европа и Китай, чието създаване договориха през юли Бойко Борисов и председателят на Държавния съвет на Китай Ли Къцян.", "date": "2018.12.18", "title": "Парламентът закрива министерството за българското европредседателство"}
{"url": "https://offnews.bg/obshtestvo/5000-obarnaha-vinetnite-si-stikeri-v-elektronni-samo-za-den-694080.html", "text": "309 електронни винетки на обща стойност 26 860 лева са купени до момента от началото на продажбата им на 17 декември 2018 г., съобщи Агенция \"Пътна инфраструктура\". От тях 227 са купени чрез уеб сайта , а останалите чрез другите канали за продажба - мобилните приложения, на каса и чрез терминалите за самотаксуване в търговски обекти.Над 5000 шофьори са изпратили заявки за конвертиране на хартиените си винетни стикери в е-винетки от пускането на уеб сайта www.bgtoll.bg. Подадената информация за преобразуването на винетките се обработва и ще бъде отразена на следващия ден след подаване на заявката.Важно е да се знае, че преобразуването на хартиен винетен стикер в електронна винетка е препоръчително. Потребителите на платената пътна мрежа с неконвертирани валидни хартиени винетки не носят наказателна отговорност и няма да им бъдат налагани санкции, но могат да бъдат спрени за проверка.От 19 декември потребителите, конвертирали своята винетка, още в същия ден ще могат да проверят дали тя е отразена в системата.", "date": "2018.12.18", "title": "5000 обърнаха винетните си стикери в електронни само за ден"}
{"url": "https://offnews.bg/sviat/bivshiat-shef-na-ruskoto-razuznavane-igor-sergun-e-pochinal-v-livan-o-694074.html", "text": "Бившият шеф на руското разузнаване Игор Сергун е починал в Ливан. Това е обявил по време на разпит пред ФБР бившият съветник на Доналд Тръмп Майкъл Флин. Москва съобщи за смъртта на Сергун на 3 януари 2016 г. Официалната версия е, че 59-годишният Сергун е починал от инфаркт в Москва. В началото на март 2016 г. ливански медии съобщиха, че Сергун е убит по време на секретна мисия в Бейрут, като в убийството му може да са замесени турските спецслужби. Москва отрече тази версия.Бившият съветник на Тръмп Майкъл Флин е дал показания за Игор Сергун през февруари 2017 г. по искане на спецпрокурора Робърт Мюлер в рамките на разследването на руската намеса на президентските избори в САЩ. Руската служба на Би Би Си публикува и част от отчета от разпита на Флин, като части от документа са цензурирани. В показанията Флин обяснява, че след смъртта на Сергун в Ливан се е обадил на тогавашния руски посланик в САЩ Сергей Кисляк, за да изрази съболезнованията си. Флин разказва още и за отношенията си със Сергун. По думите му двамата се запознали, когато Флин пристигнал в Русия през 2013 г. като ръководител на разузнавателната служба към американското министерство на отбраната. Визитата му тогава продължила четири дни. Той участвал в програма за развитие на лидерски качества, организирана от руското разузнаване. Според Флин руснаците му били признателни за визитата. След запознанството със Сергун двамата продължили да си общуват.На 28 февруари 2014 г. Сергун трябвало да пристигне в САЩ, но заради действията на Русия в Крим визитата била отменена, обяснява Флин, като уточнява, че след това двамата повече не са общували. По време на разпита Флинк описва Сергун като човек, с когото имал много общо. \"Двамата имат подобно минало, имат синове на еднаква възраст, били са свързани с борбата с тероризма. Сергун имал белези от Чечня, а освен това двамата си споделяли разкази за Афганистан\", се казва в документа. От руското министерство на отбраната обявиха пред ТАСС думите на Майкъл Флин в рамките на разпита за \"слухове\" и \"конспиративни глупости\".След смъртта на Игор Сергун шеф на руското разузнаване стана генерал-полковник Игор Коробов. Той почина след по-малко от три години на поста - на 21 ноември, като според съобщението на руското военно министерство той е починал след тежко и продължително боледуване, макар че така и не стана ясно от какво точно е боледувал. ", "date": "2018.12.18", "title": "Бившият шеф на руското разузнаване Игор Сергун е починал в Ливан, обяви бивш съветник на Тръмп"}
{"url": "https://offnews.bg/futbol/krasimir-ivanov-znam-kakvo-ima-da-plashta-levski-imame-sporazumenie-694081.html", "text": "Изпълнителният директор на Левски Красимир Иванов заяви, че \"сините\" няма да последват съдбата на ЦСКА и да фалират. Toй отговори и на треньора на ЦСКА Нестор Ел Маестро, който напоследък често коментира 26-кратните шампиони.Наскоро специалистът сподели, че пролетта може да бъде скучна за Левски, тъй като вече е извън играта за шампионската титла. Ел Маестро каза още, че ако има ВАР Левски ще е доста точки по-назад от “червените”. \"\", каза Иванов.Иначе Левски представи официално новия си генерален спонсор. Това е българският букмейкър Efbet. Освен Иванов На събитието днес присъстваха голмайсторът на тима Станислав Костов и новото попълнение Николай Михайлов.\"От новия сезон логото на компанията ще стои на фланелките. Влизаме в ново партньорство. Помощта няма да бъде само финансова. Договорът ни е за три години. Не мога да разкрия конкретна сума, но контракът е значителен за българските стандарти.Скоро ще видите повече от партньорството ни с Еfbet. Нека не разкриваме всичко наведнъж. Договорът ни е важен, тъй като те са сериозна компания в българския спорт\", каза Иванов.", "date": "2018.12.18", "title": "Красимир Иванов: Знам какво има да плаща Левски, имаме споразумение с НАП"}
{"url": "https://offnews.bg/kultura/detskiat-radiohor-na-bnr-s-dva-praznichni-kontcerta-694079.html", "text": "Коледен празник в две вечери е подготвил Детският хор на БНР с главен диригент Венеция Караманова и диригент Теодора Димитрова. Младшата и старшата формация на световноизвестния Радиохор ще излязат в Първо студио на БНР на 18 и на 19 декември.Концертът на младшата формация на Детския радиохор „Вятърът снежинки гони“ е на 18 декември, вторник, от 19.00 ч. в Първо студио на БНР. Младите хористи ще изпълнят зимни песни от български композитори под диригентството на главния диригент Венеция Караманова и диригента Теодора Димитрова. На пианото ще е Агнес Данкова.Световноизвестните хористи от старшата формация на Детския радиохор излизат на сцената в Първо студио на БНР на 19 декември, сряда, от 19.00 ч.Програмата на коледния им концерт включва произведения на Моцарт, Хендел, Офенбах, Адам, Андрю Лойд Уебър, Ангел Букорещлиев, Стефан Рибаров, Петър Бояджиев, Христо Недялков и др. Главен диригент е Венеция Караманова, диригент е Теодора Димитрова, на пианото е Светлата Ананиевска, а специално участие ще вземе сопраното Анета Тодорова.Билетите са продадени, но двата концерта ще се излъчват на живо в платформата за музика, изкуство и култура Бинар.", "date": "2018.12.18", "title": "Детският радиохор на БНР с два празнични концерта"}
{"url": "https://offnews.bg/futbol/manchestar-iunajted-uvolni-zhoze-mourinio-694077.html", "text": "Португалецът Жозе Моуриньо вече не е мениджър на Манчестър Юнайтед. Той беше освободен от престижната позиция днес, информират британските медии. Моуриньо е бил уволнен от борда на клуба като ще получи огромна неустойка. Новината за освобождаването на португалеца идва след загубата от Ливърпул във Висшата лига с 1:3.\"Манчестър Юнайтед се разделя с мениджъра Жозе Моуриньо с незабавен ефект. Клубът би искал да благодари на Жозе за свършената работа по време на престоя му в Манчестър Юнайтед. Желаем му успех в бъдеще.До края на сезона ще бъде назначен временен наставник, докато клубът търси постоянен мениджър\", се казва в официалното съобщение на сайта на \"червените дяволи\".Според медиите на Острова най-вероятно за временен мениджър до края на сезона ще бъде назначен досегашния асистент на Моуриньо и бивш футболист на тима Майкъл Карик.", "date": "2018.12.18", "title": "Манчестър Юнайтед уволни Жозe Моуриньо"}
{"url": "https://offnews.bg/ikonomika/rabotodatelite-sa-protiv-uvelichenieto-na-minimalnata-zaplata-na-560-l-694085.html", "text": "Работодателите се обявиха против административното увеличение на минималната работна заплата от 510 на 560 лева.Това стана по време на заседание на Националния съвет за тристранно сътрудничество (НТСТ), който разгледа проект на постановление на Министерския съвет за повишаването на минималната заплата на 560 лева от 1 януари 2019 г.Според бизнеса трябват ясни икономически критерии при определянето на минималното възнаграждение.Асоциацията на индустриалния капитал в България настоя за 15 икономически дейности новият размер на минималната работна заплата от 560 лева да влезе в сила от 1 януари 2020 година, съобщи председателят на АИКБ Васил Велев. Сред тези дейности са пчеларство, добив на глина и каолин, производство на хляб и тестени изделия, производство на облекло, хотелиерство и ресторантьорство, медико-социални грижи с настаняване. \"Избрали сме тези дейности по факта, че средният осигурителен доход в тях е на равнището на минималната работна заплата за следващата година\", посочи Велев.По думите му вече всички са поставени пред свършен факт чрез средносрочната бюджетна прогноза, която се прави без съгласуване със социални партньори. Чрез нея се знае минималната заплата не за година напред, а за три, допълни той, цитиран от БТА.България стърчи значително над средноевропейското равнище по показателя съотношение на минималната към средната заплата, каза Васил Велев. По думите му, ако се добави клас прослужено време към минималната заплата, съотношението става 54 процента към средната, при 42-43 на сто средно за ЕС.Като темп на нарастване на минималната ние също сме начело, каза Велев. Само в София това съотношение е под 50 процента, а в някои градове достига до 80 процента. В някои области всички получават едно и също - квалифицирани и неквалифицирани, трудолюбиви - мързеливи, отбеляза Велев. Според него обаче към момента 473 хиляди получават към второто тримесечие на тази година минимална заплата, а догодина ще са повече.", "date": "2018.12.18", "title": "Работодателите са против увеличението на минималната заплата на 560 лева"}
{"url": "https://offnews.bg/izvan-terena/belaruski-vratar-i-semejstvoto-mu-zaginaha-sled-katastrofa-694086.html", "text": "Вратарят на беларуския отбор Витебск Андрей Шчербаков загина заедно със семейството си в резултат на автомобилна катастрофа, съобщиха от клуба.Според изданието \"Onliner\" трагедията се е случила, след като автомобилът на 27-годишния футболист първо поднесъл, а след това навлязъл в насрещното платно, където се ударил в камион.В резултат на катастрофата загинали Шчербаков, съпругата му и шестгодишният им син. По-малкият им наследник (на 3 години) също бил в колата и оцелял, тъй като се возел в детско столче. В момента детето е в болница. Шофьорът на паяка се разминал без травми.През завършилия в началото на месеца шампионат на Беларус Андрей Шчербаков изиграва 22 мача за Витебск и в тях допуска 14 гола, а тимът завършва на четвърто място с 62 точки, на една зад зона Европа. През сезон 2011 Шчербаков носи екипа на БАТЕ Борисов, с който става шампион на страната и носител на Суперкупата.", "date": "2018.12.18", "title": "Беларуски вратар и семейството му загинаха след катастрофа"}
{"url": "https://offnews.bg/lajfstajl/lesno-li-e-da-se-izbere-parfium-tester-onlajn-694109.html", "text": "Онлайн пазаруването отваря цял един свят на възможностите и придобива все по-голяма популярност и у нас. Електронният магазин има множество предимства пред традиционния. Той е отворен непрекъснато, като не сте ограничени от вашето или на търговеца работно време. Ето защо е предпочитан от все повече хора.Един от отраслите в онлайн търговията е парфюмерията. По принцип изборът на парфюм тестер не е лека задача.Той има свойството да привлича сетивата и да предизвиква асоциации. Уханието провокира най-силно нашите спомени. Това налага задължително да пробваме аромата, към който имаме предпочитание. Добре е да се знае, че той зависи от немалко фактори, един от които е от особена важност. А именно как нашата собствена кожа ще приеме парфюма – случва се един и същи аромат да мирише различно върху различни хора.За да закупим точния и желан парфюм тестер, се налага да посетим магазина, за което е необходимо достатъчно свободно време. В натовареното ни всекидневие невинаги разполагаме с такова. И тук на помощ ни идва интернет, откъдето можем да пазаруваме, без да излизаме от вкъщи. Достатъчно е да включим компютъра или лаптопа. За наше улеснение има и сайтове с уеб дизайн, който позволява да правим поръчките си по всяко време.Онлайн пазаруването е най-лесният и приятен начин да получим избрания продукт на изгодна цена и в най-кратък срок. За разлика от други стоки - дрехи, обувки, техника, домашни потреби и др., закупуването на парфюм онлайн не е разпространена практика. Това обстоятелство произтича от факта, че преди да направим поръчка, трябва да сме избрали и усетили аромата му. Т.е. нужна ни е не само визуална, но и същтностна проверка на неговите качествени характеристики. Ако не можете да намерите предпочитаната марка в магазин около вас, не губете надежда. Има сайтове, които предлагат опцията \"тест и преглед\", както и възможност за връщане в определен срок.В интернет може да се намерят марки и категории оригинални парфюми за всеки. Важно е да знаете къде и как да търсите. Няма значение дали държите на дадена марка, или се стремите да следвате модните тенденции, и да притежавате парфюм за всеки сезон и повод.Сайтовете предлагат регулярни намаления и промоции. Достатъчно е да ги следите редовно и да се възползвате разумно от тях. Гарантираме ви, че скоро ще се сдобиете с любимия си оригинален парфюм тестер на много ниска цена.И един съвет. Преди да пристъпите към покупка, се запознайте с условията за доставка и рекламация, с цените и научете повече за своите права. При наличието на притеснения от различно естество и на въпроси, на които нямате отговор, може да ги споделите като мнение или във форумите за контакти.В онлайн магазин Testeri-Bg.com ще откриете много качествени козметични продукта и  на изгодни цени. Изберете нашия онлайн магазин и вземете най-доброто, което заслужавате. Най-добрата онлайн парфюмерия в България!", "date": "2018.12.18", "title": "Лесно ли е да се избере парфюм тестер онлайн?"}
{"url": "https://offnews.bg/tenis/legendata-boris-beker-dominatciata-na-federer-i-nadal-e-na-pat-da-pri-694088.html", "text": "Живата легенда на световния тенис Борис Бекер смята, че ерата на Роджър Федерер и Рафаел Надал вече е на път да приключи.Двамата имаха успехи през изминалия сезон, но в крайна сметка в играта на швейцареца имаше големи спадове, а контузиите отново притесниха Матадора и това бе причината той да приключи сезона доста по-рано.\"Трябва да се сбогуваме с тази ера. Те може да правят хубави неща през 2019 година, но едва ли това ще бъде толкова често. Все пак не бих заложил срещу Надал на клей и срещу Федерер на твърди кортове.Но като цяло си мисля, че господството им вече свърши и те няма да доминират толкова много, както е било преди това\", каза Бекер.Борис е първият германец, спечелил тревния турнир от Големия шлем Уимбълдън. Тогава е едва 17-годишен (1985 г.). Той го печели отново през 1986 г. и 1989 г. Има 64 титли от 15-годишната си тенис кариера.Бекер обяви фалит през 2017 година заради дължими суми на частната банка Arbuthnot Latham.", "date": "2018.12.18", "title": "Легендата Борис Бекер: Доминацията на Федерер и Надал е на път да приключи"}
{"url": "https://offnews.bg/112/blasnatiat-v-stolitcata-politcaj-vse-oshte-e-s-opasnost-za-zhivota-694078.html", "text": "Полицейският служител, който бе блъснат от автомобил от бягащ от проверка мъж, все още се намира в тежко състояние с опасност за живота, съобщават от столичната болница \"Св. Анна\".Полицаят е претърпял ортопедична операция на открита фрактура на бедрена кост и фрактура на тазова кост. В момента е приведен в реанимация и в зависимост от неговото възстановяване ще бъдат планирани следващите етапи от лечението му. Пациентът постъпи в болница \"Св. Анна\" с множество травми - фрактура на бедрена и тазова кост, счупени ребра, тежка гръдна травма. Той бе блъснат от автомобила на 23-годишен шофьор на 15 декември. По-късно извършителят бе задържан.", "date": "2018.12.18", "title": "Блъснатият в столицата полицай все още е с опасност за живота"}
{"url": "https://offnews.bg/politika/nzok-spira-stimulite-na-aptekite-koito-prodavat-skapostruvashti-lekar-694087.html", "text": "Здравната каса обмисля да спре изплащането на стимули за аптеките, които продават скъпоструващи лекарства. Това обяви пред журналисти зам.-министърът на здравеопазването и председател на Надзорния съвет на НЗОК Жени Начева, цитирана от БТА. Промяната засяга лекарствата, които НЗОК заплаща на 100%. В момента Касата плаща по 2 лева на аптеките за обработен протокол за скъпоструващо лекарства, тъй като аптеките нямат право на надценка за тези медикаменти.Според Начева, ако спре да заплаща тези пари, НЗОК ще спести 16 млн. лева, които могат да се насочат за плащане на скъпоструващи лекарства. Тя е категорична, че тези 2 лева на протокол няма да се заплащат от пациентите. Касата ще плаща на аптеките стойността на лекарствата, която е в Позитивния лекарствен списък. Предстои среща с представителите на фармацевтичния бранш за допълнително уточняване и обществено обсъждане на направените предложения за нормативни промени, обясни Начева.Обсъжда се и идеята при преразход в бюджета на НЗОК за лекарства, в това число и над допустимите 5%, фармацевтичните компании да връщат разликата в Касата.По думите ѝ тези мерки няма да навредят на болните хора. Тя беше категорична, че няма да има лимити за лекарствата за онкоболните.", "date": "2018.12.18", "title": "НЗОК спира стимулите на аптеките, които продават скъпоструващи лекарства"}
{"url": "https://offnews.bg/ikonomika/borisov-ne-znael-che-zhirardeli-e-sobstvenik-na-iulen-694076.html", "text": "Премиерът Бойко Борисов не знаел, че ски легендата Марк Жирардели е собственик на \"Юлен\". Това стана ясно от обясненията му пред журналисти във Виена, въпреки че в началото на годината  на дружеството Цеко Минев. Днес Борисов обясни, че вчера е разбрал, че \"Юлен\" има друг собственик: След което обясни, че \"тая тема \"Банско\" трябва да я развързваме и да стигаме до решения\". Той даде примери по света, където \"хората изкарват милиарди в туризма, с пъти повече лифтове, писти и никаква екология\" и обясни, че на други места зелените няма \"да ги оставят да съществуват\":От обясненията на премиера стана ясно също, че той и вицепремиерът Томислав Дончев са предоговорили глобата, която ЕК наложи на Българския енергиен холдинг и тя от 300 млн. станала 77 млн. евро и обясни, че парите няма да бъдат платени от данъкоплатците:Той уточни, че в случая е нямало друг вариант. „Това са европейските правила, навсякъде са приватизирани, в България не са. Само че нашето усещане за собствеността на газопреносната система да не е собственост на българските граждани и българската държава би било предателство“, каза още той.", "date": "2018.12.18", "title": "Борисов не знаел, че Жирардели е собственик на Юлен"}
{"url": "https://offnews.bg/temida/prokuraturata-iska-chokov-v-aresta-sled-kato-vidia-negovi-snimki-v-kr-694092.html", "text": "Спецпрокуратурата ще поиска от съда да промени домашния арест на бившия кмет на с. Галиче Ценко Чоков в задържане под стража, след като  на подсъдимия от столично заведение. Апелативна специализирана прокуратура се е самосезирала от публикации в медиите от 17 декември, но същевременно и от МВР уведомили държавното обвинение за \"установеното отклонение\". Същевременно от вътрешното ведомство, което трябва да контролира изпълнението на мярката \"домашен арест\" обърнали внимание на прокуратурата, че \"лицето не се придвижва с болнична носилка\" с каквато се явил последния път в съда. От държавното обвинение припомнят, че Чоков е осъден на първа инстанция на 4 години и 6 месеца по обвинения за причиняване на средна телесна повреда, отвличане и палеж, като с определение от 26.09.2018 г. спецсъдът е изменил мярката му за неотклонение от „задържане под стража“ в „домашен арест“, поради влошаване на здравословното му състояние и предстоящи оперативни интервенции.Апелативната специализирана прокуратура ще настоява пред съда Ценко Чоков да бъде задържан под стража, поради нарушаване и неизпълнение определената му от съда мярката на неотклонение, а предвид и очевидната липса на пречки от здравословно естество да търпи най- тежката мярка за неотклонение, се посочва в съобщение на прокуратурата.В същото време Районната прокуратура в София се е самосезирала и за неверни заключения на вещите лица, които са дали мнение за влошено здравословно състояние на Чоков, тъй като, според държавното обвинение, той се намира в добро здравословно състояние.", "date": "2018.12.18", "title": "Прокуратурата иска Чоков в ареста, след като видя негови снимки в кръчма"}
{"url": "https://offnews.bg/sviat/kitaj-shte-zaema-vse-po-tcentralno-miasto-v-sveta-i-shte-se-bori-s-heg-694084.html", "text": "Китай възнамерява да заема все по-централно място на международната арена и да съдейства за премахване на проявите на хегемонизъм по света, на опитите за господство на определени страни над други чрез сила и принуда. Това заяви днес китайският президент Си Цзинпин, цитиран от ТАСС и БТА.\"Все по-уверено заемаме централно място на световна сцена и вече получихме признание от международната общност като страна, която има конструктивен принос за поддържането на мира в целия свят\", отбеляза Си Цзинпин в речта си по случай 40 години от началото на политиката на реформи и отваряне.\"Активно съдействаме за формирането на отворена световна икономика, на човечество с обща съдба, съдействаме за преобразуванията в системата на глобално управление, следваме неизменен курс под лозунга за борба с хегемонизма и политиката на потискане с власт\", каза той.По думите му през последните 40 години Китай постоянно е осъществявал самостоятелна и независима стратегия, защитавайки общоприетите международни принципи и справедливия характер на взаимоотношенията между различни страни.\"Китай постоянно ще допринася за всеобщото мирно развитие, като се осланя на натрупаната мъдрост и знания, на националните проекти и собствената си сила\", заяви китайският лидер.Китайският лидер подчерта, че висшето ръководство на Китай изключва възможността страната да се развива във ушърб на други държави, както и опасността с укрепването на националната сила да се появят хегемонистки настроения.\"По пътя на прогреса сме задължени да носим високо знамето на мира, развитието и взаимноизгодното сътрудничеството, твърдо да защитаваме мира в целия свят, да решаваме задачите на дипломатическата стратегия за осигуряване на всеобщо развитие, да формираме международни отношения от нов тип въз основа на взаимно уважение, равноправие и справедливост\", посочи Си. \"Китай никога няма да жертва интересите на други страни заради собственото си развитие, едновременно с това в никакъв случай няма да се отказваме от законните си права\", заяви той.Имайки предвид този политически курс, Пекин възнамерява да укрепва националните си въоръжени сили за отбранителни цели. \"Развитието на Китай не е заплаха за нито една чужда държава. Никога няма да се стремим към хегемония, каквото и ниво на процъфтяване да постигнем\", обобщи той.", "date": "2018.12.18", "title": "Китай ще заема все по-централно място в света и ще се бори с хегемонизма, заяви президентът Си Цзинпин"}
{"url": "https://offnews.bg/obshtestvo/pobeditelite-v-igrata-s-komedi-klub-sofia-694096.html", "text": "Жребий определи победителите в .Два билета за  печели читателят с никнейм lesgoat.Двойна показа за шоу по избор от програмата на Комеди Клуб София получава потребител с никнейм rhcp.Mladen Mladenov спечели тениска \"Funny is The New Sexy\".Редакцията ще се свърже с печелившите. За контакт с нас можете да пишете и на редакционния имейл offnews@offnews.bg.", "date": "2018.12.18", "title": "Победителите в играта с Комеди Kлуб София"}
{"url": "https://offnews.bg/kultura/burni-ovatcii-i-palna-zala-za-premierata-na-ostrovat-na-sakrovishtata-694089.html", "text": "С бурни аплодисменти посрещна публиката премиерата на „Островът на съкровищата”, която се състоя на сцената на Театър Азарян снощи. Спектакълът, който представя приключението като път към порастването, очаква своята публика отново на 30 декември.Режисьор на постановката е Анастасия Събева, позната на зрителите от постановката „Кралят Елен“. „Това е вълнуваща история, която позволява днес да бъде разказана с многото възможности на Театър Азарян и неговата сцена. Смятам, че историята би развълнувала, както децата, така и по-възрастните- една много забавна, много магическа и вълшебна история. Театралната ни сцена има нужда от такъв тип истории”, сподели Анастасия на пресконференция по-рано вчера.Актьорът Христо Мутафчиев, който има специално участие в спектакъла - в ролята на страховития пират Флинт - изрази задоволството си, че чрез „Островът на съкровищата” има възможността да реализира детските си мечти. Той благодари на НДК и подчерта, че Театър Азарян се налага като ново и различно място, което тепърва ще се развива.Като място със своя собствена посока и „остров на театралните съкровища” определиха Театър Азарян и режисьорите, и актьорите, чиито нови проекти ще се реализират на сцената на театъра през следващата 2019 година под мотото „НДК – отворен към хората“.Борислав Велков – председател на Съвета на директорите на НДК - заяви, че пространството ще продължава да се развива като място за качествени театрални постановки. „Театър Азарян е сцена, която се самоиздържа и в това отношение трябва да полагаме значителни продуцентски и маркетингови усилия. Крайната ни цел е, когато кажеш, че отиваш на театър в Театър Азарян, това да означава, че ще гледаш качествена постановка. Бихме искали като институция, която има отношение към културата, да участваме активно в културния и театралния живот. И чрез сцената си, и чрез продуциране, и чрез техническото си обезпечаване, и чрез обмяна на идеи“, допълни още той.Борислав Велков разказа, че са подписани два меморандума – с Пловдив 2019 – Европейска столица на културата и със Съюза на артистите в България (САБ), които са форма на „взаимно протегнати ръце” в името на сътрудничеството и развитие на театралното пространство Азарян.Конкретен резултат от меморандума със САБ е развитието на нова сцена в Театър Азарян – сцената за алтернативни проекти „Backstage” – ново пространство със 70 места, където вече с огромен успех се игра постановката „Апарт” – дебютен режисьорски проект на Илко Ганев. Спектакълът, който отдава почит на знакови фигури от театралната сцена, може да се види отново на 30 януари.Като резултат от меморандума с Пловдив 2019 на сцената на Театър Азарян през октомври ще бъде премиерата на „Медея-терен София”, проект на актрисата Снежина Петрова. Той ще има своята премиера в Античния театър в Пловдив, а след това ще се превърне в част от репертоара на Театър Азарян. В проекта, освен знакови български актьори, ще участват и деца от различните общности.Хитовият моноспектакъл на Захари Бахаров с режисьор Явор Гърдев „Чамкория“ също идва на сцената на Театър Азарян. Той ще се играе вече и в двете пространства - в Театър 199 и Театър Азарян, като билети се продават на касите на Театър 199.От НДК анонсираха още едно представление, което от февруари идва на сцената на Азарян - театрално-музикалният спектакъл за възрастни „Кой прибира сутрин звездите?“ с участието на Димо Стоянов и група ПИФ. Самият Димо разкри на пресконференцията интересни подробности за спектакъла, който е провокиран от песните и живота на групата.Театър Реплика също е сред потенциалните партньорства на Театър Азарян. Актьорът Ованес Торосян разказа за постановката „За кравите”, която публиката на Театър Азарян вече видя в рамките на Международния фестивал NEDRAMA- интернешънъл. „За кравите” е класическа сатира на руския режисьор Семьон Александровски.", "date": "2018.12.18", "title": "Бурни овации и пълна зала за премиерата на 'Островът на съкровищата'"}
{"url": "https://offnews.bg/futbol/ronaldo-poiskal-transfer-v-iuventus-oshte-prez-ianuari-694073.html", "text": "Кристиано Роналдо е поискал трансфер от Реал Мадрид в Ювентус още през януари т.г., разкри агентът му Жорже Мендеш. Това се е случило доста преди мачовете между Реал Мадрид и Ювентус от Шампионската лига, когато Роналдо отбеляза извънземен гол в Торино и получи аплодисментите на феновете на \"Алианц Стейдиъм\".\"Той е най-добрият футболист в историята и много клубове го искаха. Затова трябва да се отдаде дължимото на Ювентус. Още през януари той ми каза, че иска да отиде в Торино. Първата ми мисъл беше, че това е невъзможно.Срещнах се с шефовете на клуба и се оказа, че греша. Видях се и с президента Андреа Аниели и започнах да вярвам, че трансферът е възможен. Преговорите продължиха два-три месеца\", сподели Мендеш.Роналдо премина в Ювентус след световното първенство, като торинци платиха 117 милиона евро. От началото на сезона португалецът оправдава инвестицията, като не спира да бележи и върна надеждите на феновете за триумф в Шампионската лига. В 1/8-финалите грандът от Торино ще се изправи срещу сравнително преодолим съперник като Атлетико Мадрид.", "date": "2018.12.18", "title": "Роналдо поискал трансфер в Ювентус още през януари"}
{"url": "https://offnews.bg/112/64-uchenitci-vav-varna-se-otroviha-na-koledno-parti-694091.html", "text": "64 ученици от варненската гимназия ГПЧЕ \"Йоан Екзарх\" са получили хранително отравяне по време на коледен купон в заведение в морския град.Децата са пострадали в два последователни дни, в които класовете празнували - в събота и неделя. На партито в събота са се събрали 4 класа с общо 96 ученици, от които 58 се почувствали зле. На следващия ден са празнували други 68 деца от 3 класа от същото училище, след което 6 от тях са почувствали неразположение.Пострадалите са с типични симптоми - гадене, повръщане, стомашно разстройство. Едно дете е постъпило в болница. В момента всички вече се чувства добре, съобщава директорът на РЗИ-Варна д-р Дочка Михайлова.Децата са консумирали сандвичи, доставени от една и съща фирма за кетъринг. От храната са взети проби, резултатите от които предстоят.", "date": "2018.12.18", "title": "64 ученици във Варна се отровиха на коледно парти"}
{"url": "https://offnews.bg/sport/kak-da-izberem-podhodiashti-obuvki-za-sport-prez-zimata-694102.html", "text": "През последните години все повече българи предпочитат здравословния начин на живот. Спортът, балансираното хранене и положителното мислене несъмнено са в основата на усилията ни да живеем здравословно. И това, че зимата навлезе в активната си фаза, не бива да спира ентусиазма ни. Напротив - тренировките навън трябва да продължат с пълна сила и ние от онлайн магазин за спортни обувки Sportmoda.bg искаме да ви помогнем да изберете правилният модел според вашите предпочитания.С падането на температурите и мокрите настилки обаче нарастват опасностите от наранявания и контузии при спорт на открито. Ето защо голямо значение придобиват качествените спортни обувки, които се грижат краката ни да останат топли и сухи, а в също време да избегнем травми в областта на глезените и ходилата.Всеки, активно спортуващ човек, се нуждае от добра екипировка, за да се чувства добре по време на тренировката си. Със сигурност една от най-важните части на цялостното облекло е обувката и с нея не трябва да се прави компромис. Когато изберем най-правилната, удобна и качествена обувка, това със сигурност ще окаже влияние не само на комфорта, но и на състоянието на ходилата ни. Как обаче да изберем подходящи обувки за спорт през зимата?Не правете компромис с качествотоНезависимо какъв спорт практикувате – бягане, баскетбол, футбол или фитнес – както вече споменахме особено важно е да инвестирате добре в екипировката си и най-вече в обувките, тъй като краката понасят най-голямото натоварване при тренировка.Много е важно зимните обувки за спорт да поддържат глезена и ходилото в правилно положение, за да облекчат натоварването. Подметката трябва да е мека, материята „дишаща” и задължително да обхваща цялото стъпало до глезените, което ще ви направи здраво и сигурно стъпили на земята, дори и при мокри и хлъзгави повърхности. Не на последно място е задължително да имат водо отблъскваща мембрана, като Gore-Tex.Важно е също така подметката да е издръжлива и сцеплението й с всякаква настилка да е много добро. В същото време тя трябва да създава на крака усещането за лекота и натоварването да е сведено до минимум, за да няма болка след тренировка.Точно такова усещане създават повечето модели , от серията Terrex които в момента могат да бъдат открити на много изгодни цени в онлайн магазина за спортни обувки Sportmoda.bg. Там се предлага голямо разнообразие от мъжки, женски и дамски маратонки, подходящи за тренировки или ежедневно ползване през зимата.Защо да се спрем на оригинални маркови маратонки?Няма съмнение, че е необходимо да избираме маратонките си, не само по дизайна и марката, а и по това осигуряват ли ни достатъчно комфорт и сигурност при тренировка.Как обаче да сме сигурни, че сме избрали правилния модел? На първо място трябва да съобразим избора си със спорта, който ще практикуваме, тъй като настилката, на която ще тренираме е от голямо значение. Някои подметки са създадени за изкуствени – гумирани и дървени повърхности, други за бетонни, а трети - за трева. Има и такива, произведени специалн. Те обикновено притежават добавен вътрешен ботуш, осигуряващ допълнителна топлина, както и подметка със стабилен зимен грайфер.От съществено значение при избора е и нашият личен вкус за типа материал и визията на обувката, както и за ергономичните й качества.Със своите качества и устойчивост моделите на Adidas са едни от най-добрите, които ни дават сигурност и комфорт както за тренировка, така и за ежедневно ходене през зимата.Защо да се доверим Адидас?Качеството на обувките Адидас е изключително високо и на тях са се доверили едни от най-големите звезди на спорта. Зимните модели на марката са подходящи за спорт на открито, защото те са „дишащи“ и в същото време водоустойчиви и предпазващи крака от външни влияния.", "date": "2018.12.18", "title": "Как да изберем подходящи обувки за спорт през зимата"}
{"url": "https://offnews.bg/obshtestvo/v-zapadna-balgaria-sniag-na-iztok-dazhdove-694053.html", "text": "Днес ще преобладава облачно време, с валежи, като в Западна и Северна България ще бъдат от сняг, на места в Горнотракийската низина и в източните райони - предимно от дъжд, съобщават от НИМХ.От север-североизток, със слаб в Източна България до умерен вятър, ще нахлува студен въздух.Минималните температури ще са между минус 4 и 1 градуса, в Южна България все още по-високи - до 4-5 градуса.В Северна България дневните температури ще са почти без дневен ход - около 0 градуса, в Южна ще се понижават и към 14 часа ще се доближават до 0 градуса.", "date": "2018.12.18", "title": "В Западна България - сняг, на изток - дъждове"}
{"url": "https://offnews.bg/obshtestvo/nimh-obzhalva-pred-sada-sazdavaneto-na-nov-institut-na-negovo-miasto-k-694082.html", "text": "Националният институт по метеорология и хидрология е обжалвал пред Апелативния съд в София решението за създаването на нов институт за изследвания на климата, атмосферата и водите към БАН на мястото на НИМХ, който се отделя официално от 1 януари 2019 г. Жалбата е от 11 декември и с нея е спряна процедурата по създаването на новия институт, се казва в съобщение на НИМХ. \"Общото събрание на БАН в желанието си да присвои имоти предоставени от Българската държава на НИМХ за изпълнение на националните му задачи, наруши драстично собствените си Правила за преустройство на самостоятелните научни звена на БАН\", допълват те. \"Никой, никъде не е поемал ангажимент НИМХ да осигурява със сгради създавани от БАН нови институти. Ангажименти има само към колегите, които искат да напуснат след 01.01.2019 г. НИМХ и да останат да работят в БАН. На тях не им се оказва натиск и ще им бъдат предоставени всички активи, които са им заведени. По същата причина НИМХ не иска от Ръководните органи на БАН да предоставят сграда за колегите от други институти на БАН, които искат да преминат след 01.01.2019 г. към НИМХ\", подчертават те.В съобщението се казва още, че \"за \"безпрецедентния процес на отделяне на НИМХ\" единствено виновни са Ръководните органи на БАН. Ако се проследят техните съобщения за медиите по проблема през последните месеци, може да се види многократната смяна на позициите им и подмяната на фактите\".\"Опитите за прехвърляне на „вината“ върху ръководството на НИМХ, а още повече на МОН са похват от други времена\", коментират още от НИМХ.", "date": "2018.12.18", "title": "НИМХ обжалва пред съда създаването на нов институт на негово място към БАН"}
{"url": "https://offnews.bg/temida/ivancheva-i-petrova-nastapihme-interesi-za-milioni-ne-sme-iskali-i-v-694055.html", "text": "Бившите кметица Десислава Иванчева и заместник-кметица на „Младост” Биляна Петрова допускат, че третият подсъдим по делото за подкуп Петко Дюлгеров може да е искал рушвети от тяхно име.Те дадоха интервю за Виктор Николаев от Нова телевизия в една от залите на Специализирания съд.Петрова пък определи ареста, в който подсъдимите очакват присъда, като „съвременен концлагер”. Като конкретен пример в подкрепа на това свое твърдение, тя посочи, че мъже надзиратели наблюдават жените, докато ползват откритата тоалетна.Според бившата вече заместник-кметица атаката срещу нея и Иванчева вече се извършва „под всякакви форми”. Дори защитничката й Ирен Савова била заплашвана.Петрова заяви, че именно те са се оказали на мушката, защото само те повели „борба с имотните измами и вероятно там сме настъпили интереси за милиони”.Иванчева и Петрова отказаха да коментират публикуваните от „Правен свят” записи от СРС-та, за да не „улесняваме прокуратурата”. Но подчертаха, че много от изнесените до момента данни от държавното обвинение не са верни.Екскметицата бе категорична, че подкупи за лична облага никога от никого не е искала.Тя каза още, че допуска, че третият арестуван по случая – бившия кмет на „Младост” Петко Дюлгеров, може да е искал подкупи от нейно име.", "date": "2018.12.18", "title": "Иванчева и Петрова: Настъпихме интереси за милиони, не сме искали и вземали подкупи"}
{"url": "https://offnews.bg/obshtestvo/alfa-risarch-balgarite-ochakvat-2019-s-netipichno-visok-optimizam-694056.html", "text": "Българинът изпраща 2018 година с рекордно високи лична равносметка и оптимизъм за следващата, показва изследване на социологическата агенция \"Алфа рисърч\".Позитивните оценки за изминалата година нарастват с около 10% спрямо декември миналата година, достигайки 35 на сто. За последните 20 години единствено в далечната 1998-а е имало подобно усещане за удовлетвореност. Отрицателните оценки нарастват с 2% спрямо миналата година, но остават вторите най-ниски за целия този период. Най-голям дял от хората (46%) отново заемат неутрална позиция – „годината беше същата като предишната“, но за първи път позитивните оценки надвишават почти два пъти негативните (35:19). Това е най-благоприятното съотношение за периода 1998- 2018, посочват авторите на изследването.Прави впечатление продължаващият вече пета година ръст в позитивния поглед към близкото бъдеще. 57% от пълнолетните българи очакват 2019-та да бъде по-добра от 2018-та срещу едва 12%, които предвиждат по-лоша година. От друга страна, впечатлява широко разтворената ножица между оптимисти и песимисти (5:1), което дори и да се окаже кратковременен, е необичаен за България феномен, коментират от \"Алга рисърч\".В същото време се запазва социалната тревожност за икономическото развитие на страната. В съотношение 37:14 на сто българите смятат, че икономическото състояние на страната не се подобрява, а се влошава. И тук обаче негативните оценки бележат спад (с 12 на сто спрямо миналата година), но позитивните не вървят нагоре.Подобна е картината и при очакванията за бъдещото състояние на икономиката. Оптимизмът преобладава над песимизма, (40%:22%), но е далеч от свръхсилните лични очаквания, които продължават да растат, докато тези за социалната среда започват да се влошават.Силата на семейството и безсилието на политицитеПротиворечието между индивидуалните равносметки и негативните нагласи към управленските политики може да се дължи отчасти на конкретния социален контекст и конюнктура, но анализът показва, че зад него стоят и доста по-съществени трансформации в българското общество през последните години. В ситуация на растящо недоверие към институциите, политиката, партиите и политическия елит и при отсъствието на ентусиазиращ социален проект, все по-голяма част от сънародниците ни изграждат своя свят около най-близкия си социален кръг – на първо място семейството, но и приятелите, колегите, работата, съмишлениците по интереси. Така, емоционалните връзки, семейството, приятелите започват във все по-голяма степен да определят равносметката за индивидуалния жизнен път, а отношението към властта и политиката – за социалните хоризонти, анализират социолозите.В отговор на въпроса „каква е равносметката ви за тази година, от какво се чувствате удовлетворен?“ , българите определят по следния начин най-важния си социален капитал:- семейството, близките, приятелите – 81% усещат тяхната подкрепа;- натрупаният социален опит и авторитет – 59% се чувстват полезни, защото хората ги търсят за съвет;- личните постижения – 58% са удовлетворени от неща, които са постигнали през изминалата година.Освен това, всеки втори твърди, че му е интересно онова, което работи или учи; всеки трети – че е получил признание за професионална или извънпрофесионална дейност; всеки четвърти – че има хоби, участва в клуб по интереси и пр.Като допълним и това, че въпреки икономическите трудности, които съпътстват голяма част от българските семейства, двама от всеки трима заявяват, че се стремят към по-малко ангажименти, за да отделят повече време за себе си и за семействата си, можем да кажем, че през последните години светът на българина все повече се съсредоточава в един „интимен кръг“. Точно това „затваряне“ обяснява както успехът, така и неуспехът политически да се експлоатира привързаността към традиционни идентичности и ценности. Страховете да не бъде разрушен по някакъв начин светът на семейството и децата разбуди опасенията от „Истанбулската конвенция“ (така, както тя беше поднесена на българското общество). Същевременно, именно отказът на хората да се ангажират с „големите разкази и интерпретации“ обуслови неуспехът на партиите, които се опитаха да превърнат темата в кауза и на тази база да разширят обществената си подкрепа, добавят авторите на анализа.България и ЕвропаОт агенцията прогнозират, че 2019-та ще бъде за Европа водоразделна година – с Брекзит и Европейските избори, с националните турболенции и очакванията за забавяне на икономическия ръст и ескалиращи геополитически съперничества. В българската политическа среда има и допълнителни фактори за напрежение – с пулсиращите по обхват и честота социални протести, неяснотите около управляващата коалиция, с предстоящите два вида избори и витаещата във въздуха възможност за трети.Всички тези процеси тепърва предстоят, но начинът, по който ще протекат, до голяма степен ще зависи от вече съзряващи и оформящи се в недрата на обществото настроения. Сблъсъкът между очаквания и реалност, както и по-дълбоките трансформации в българското общество, ще определят динамиката на социалните нагласи в близко бъдеще, а оттам – и политическата картина в страната.Деполитизация и реполитизацияАко в равносметката за отминаващата година българите са единодушни, че индивидуалните постижения и семейните отношения са най-честите поводи за оптимизъм, то в оценката си за събитията с най-голямо влияние върху следващата година те са далеч по-разколебани, показва проучването на \"Алфа рисърч\". Като цяло вътрешнополитическите измерения се преживяват като много по-пряко и силно засягащи обикновения българин, отколкото големите международни събития, без обаче да формират един ясен фокус. 37% посочват протестите в страната от последните месеци като събитията с най-голямо значение за следващата година, а 32% отдават приоритет на местните избори. 23% отбелязват увеличението на бюджетните заплати, 12% - акциите на прокуратурата срещу бизнесмени и политици, 11.8% - конфликтите в Обединените патриоти. Едва всеки четвърти откроява на преден план Брекзит, 16% - Европейските избори, 15.6% - оттеглянето на А.Меркел от политиката, 14% - задържането на украински кораби от Русия в Керченския пролив, 9% - търговската война между САЩ и Китай.Така, въпреки недоверието към институциите, политиците и политиката, за мнозинството от българите вътрешно-политическите събития се оказват натоварени с най-голям заряд и очакване за промени. Точно този процес обаче крие и най-големите неизвестни за 2019-та. Историческият опит сочи, че като правило социалните протести избухват там, където след икономически благоприятен период хората започват да губят доходи, статус, перспектива, коментират социолозите то агенцията. Именно защото нито една голяма социална група не се усещаше непосредствено заплашена от цялостното развитие на страната, дисперсните протести от края на 2018-та не успяха да се разраснат и масовизират. Ако обаче съществуващите в момента свръхочаквания не бъдат оправдани, това може рязко да повиши усещането за изхабяване на властта и да се превърне в богат източник на енергия за реабилитация на реални граждански протести и потенциално нови политически избори. ", "date": "2018.12.18", "title": "Алфа рисърч: Българите очакват 2019 с нетипично висок оптимизъм"}
{"url": "https://offnews.bg/futbol/alarmirat-za-dalg-na-levski-kam-nap-694058.html", "text": "Левски е притиснат от нов сериозен финансов проблем, който клати професионалния лиценз на клуба. За да бъде спасен, “сините” ще трябва да преведат по сметките на Националната агенция по приходите близо 2 милиона лева в кратък срок, алармира \"Тема Спорт\".Ако не го направи, клубът може да наруши правилата за Финансов феърплей на УЕФА и да остане без права за участие в евротурнирите. Преди време от “Герена” имаха подобно провинение пред европейската централа и бяха глобени.С това неприятностите за “сините” не спират - от Черно море са завели дело за неполучени около 200 хил. лева по трансфера на халфа Меди Бурабия през 2017 година в Коняспор.Очаква се днес изпълнителният директор на Левски Красимир Иванов да даде обяснение за иска за несъстоятелност, за който се разбра в неделя, както и да внесе яснота за дълговете на клуба.Той ще представи и новия генерален спонсор на клуба, като това ще се случи на пресконференция около обяд.", "date": "2018.12.18", "title": "Алармират за дълг на Левски към НАП"}
{"url": "https://offnews.bg/futbol/tcska-se-opitva-da-zadarzhi-dvama-kliuchovi-igrachi-694060.html", "text": "ЦСКА е отправил предложение за нов договор към вратаря Витаутас Черниаускас. Това се е случило през миналата седмица, малко преди последния мач за годината срещу Ботев (Пловдив). Литовецът още не е дал отговор на офертата, пише “Тема спорт”.На “Армията” се надяват той да каже “да”, защото смятат да разчитат на него и занапред. Решението на стража обаче зависи и от това, дали няма да получи по-добро предложение от друго място. Договорът му изтича през лятото и от 1 януари той може да сключи предварителен контракт с друг клуб. Литовецът се представи доста солидно през есента и интерес към него не липсва. Черниаускас изпрати добре годината, като имаше важни намеси и при успеха над Ботев (2:1).29-годишният вратар беше привлечен през лятото на 2017 година, като за последно бе играл в Динамо (Букурещ). В момента Черниаускас има 53 мача за “червените”. Той се адаптира доста добре на “Армията”, като вече говори доста добре и български език.ЦСКА е отправил ново предложение и към офанзивния халф Тиаго Родригес. Двете страни преговарят от близо 3 месеца насам, но до този момент не са постигнали споразумение. В свое интервю в средата на ноември португалецът заяви, че се надява да остане в клуба. Той направи силен минал сезон, но през настоящия формата му спадна значително. Офанзивният халф има 55 мача и 13 гола в елита, 3 мача за купата и 5 срещи и 1 гол в Лига Европа.Тиаго и Черниаускас са получили предложения с подобрени условия, предвид приноса им за отбора и статута им на основни играчи. И двамата обаче към момента не са дали конкретен отговор.", "date": "2018.12.18", "title": "ЦСКА се опитва да задържи двама ключови играчи"}
{"url": "https://offnews.bg/112/ubijstvoto-v-hotel-rila-stanalo-zaradi-otkliucheni-psihichni-problemi-694061.html", "text": "Убийството на млада жена в столичния хотел „Рила” е било изключително брутално, като вероятно до него се е стигнало заради психичен проблем, отключил се в съзнанието на арестувания за престъплението след консумация на алкохол и наркотици. Това коментира пред bTV началникът на сектор „Криминална полиция” в СДВР комисар Ангел Бадънков. на 24-годишна жена в столичния хотел беше подаден вчера малко след 8.00 часа. Задържан по случая беше 37-годишният Димитър Ръжев - приятел на убитото момиче. Мъжът сам завел полицаите до стаята, където било тялото на жертвата. Комисар Бадънков говорил с него, при което арестуваният признал, че 2-3 дни преди това е взел наркотици и е пил, а след това разказал как отнел живота на жената и какво причинил на трупа след това.„Явно момчето, като е друсало, са му се отключили някакви психични проблеми. Според мен момичето не му е дало никакъв повод”, посочи Бадънков.При описването на самото деяние арестантът повтарял „Трябваше”, но полицейският началник отбеляза, че „не беше типичният луд, беше трезвомислещ и се правеше на луд (…) част от разговорите, които водихме, бяха много подредени и много смислени”.„В годината по 1-2 такива случая има. От моя анализ, винаги това се случва преди Нова година – шесторното убийство, това, винаги в този период се случва\", допълни специалистът.", "date": "2018.12.18", "title": "Убийството в хотел Рила станало заради отключени психични проблеми, смята криминалист"}
{"url": "https://offnews.bg/futbol/skandal-raztarsi-futbola-v-india-zaradi-lazhliv-tijnejdzhar-694064.html", "text": "Скандал разтърси индийския футбол заради съмнения, че играч е подправил акта си за раждане и се представя за 16-годишен.През октомври т.г. футболистът на отбора Джамшедпул Гурав Мукхи отбелязва гол и по документи се оказва най-младият голмайстор в индийското първенство.Дори повърхностен поглед върху външността на играча кара всеки да се съмнява, че той е на 16 години. Впоследствие се оказва, че преди три години Мукхи е играл в юношески турнир, като тогава е посочил, че е на 15 години.В профила на играча във Фейсбук пък е посочено, че той е роден през 1999 година. Журналист в индийския \"Телеграф\" дори твърди, че играчът е на цели 28 години.С казуса се зае дисциплинарният комитет на индийската Суперлига, който наложи спиране на правата на Мукхи за шест месеца до изясняване на истинската му възраст. Засега кклубът не е наказан, но може и това да се случи. В Индия вече се шегуват, че Мукхи е местният вариант на популярния персонаж от киното Бенджамин Бътън.", "date": "2018.12.18", "title": "Скандал разтърси футбола в Индия заради лъжлив тийнейджър"}
{"url": "https://offnews.bg/obshtestvo/hiliadi-ungartci-otnovo-protestiraha-sreshtu-robovladelskia-zakon-694062.html", "text": "Няколко хиляди унгарци излязоха снощи за пети пореден ден на протест срещу премиера Виктор Орбан пред сградата на държавната телевизия в Будапеща въпреки минусовите температури, предаде Асошиейтед прес, цитирана от БТА. Повод за протестите в последната седмица стана нов закон, който позволява на работодателите да изискат от служителите си до 400 часа наднормен труд годишно и да могат да забавят изплащането му до 3 години. Това на практика означава шестдневна работна седмица, коментират критиците на промените.Депутати от всички опозиционни партии излязоха на временна трибуна, за да обявят, че протестите ще продължат, докато не им бъде позволено да прочетат исканията си по държавната телевизия.Според правителството законът ще намали недостига на работна ръка в процъфтяващи сектори и ще даде на работниците възможност да печелят повече.Исканията на протестиращите обаче се разшириха, като вече включват премахване на корупцията, създаване на независима съдебна власт и гарантиране на неутралитета на държавните медии, отбелязва АП.По-рано вчера група от 10 унгарски депутати влезе в сградата на Унгарската държавна медийна компания в Будапеща. Някои от тях бяха изведени от охраната. Според депутатите полицията е последвала заповедите на частните охранители, извеждайки ги от медията, вместо да защити правото им да влизат в обществени сгради.", "date": "2018.12.18", "title": "Хиляди унгарци отново протестираха срещу 'робовладелския' закон"}
{"url": "https://offnews.bg/politika/borisov-obiasni-kakvo-nosi-novata-industrialna-revoliutcia-za-ikonomik-694067.html", "text": "„Свидетели сме на дигитализирането на икономиката в цял свят. Процес, който е прието да се нарича „Индустрия 4.0“, а специалистите дефинират като индустриалната революция на днешния ден. И като всяка революция тя носи много възможности, но и предизвикателства за пазара на труда и икономиката като цяло“.Това отбеляза премиерът Бойко Борисов в изказването си на форума на високо равнище ЕС-Африка, който се провежда във Виена под егидата на австрийското председателство на Съвета на ЕС, се посочва прессъобщение на правителствената пресслужба.Срещата е под надслов „Сътрудничеството в дигиталната ера“. Тя бе открита от канцлера на Австрия Себастиян Курц, от президента на Руанда и председател на Африканския съюз Пол Кагаме и от председателя на Европейската комисия Жан-Клод Юнкер. Целта на форума е да допринесе за насърчаване на иновациите и цифровизацията като важни фактори за бъдещото развитие на двата континента.В обръщението си българският министър-председател подчерта, че дигитализацията оказва голямо влияние върху държавите и обществата ни, защото трансформира продукти, процеси и бизнес модели във всички отрасли - от строителството, здравеопазването до селското стопанство и туризма. Прогноза на Световния икономически форум показва, че след 2020 г. 90% от работните места ще изискват дигитални умения. „Неслучайно те бяха основен елемент от програмата на триото Естония – България – Австрия и приоритет на Българското председателство“, заяви премиерът Бойко Борисов. Той подчерта, че образованието е в основата на всяка една икономика и благосъстоянието на гражданите. „Точно за това в следващите 2 години България ще инвестира 50 млн. евро от оперативните програми в проект „Образование за утрешния ден“, посочи премиерът Бойко Борисов. Проектът е насочен към дигитализацията на средното образование и предвижда създаване на отворени образователни ресурси, обучение на учители и ученици по дигитални умения, информационни кампании за дигитална компетентност, медийна грамотност, киберсигурност.„Прилагането на нови дигитални технологии във всички сфери ще спомогне за развитието на африканските икономики и постигането на целите, начертани съвместно от ЕС и Африка“, каза още българският министър-председател. Той посочи, че предпоставка всичко това да се случи, е адекватното за времето образование и високи нива на грамотност на двата континента.", "date": "2018.12.18", "title": "Борисов обясни какво носи новата индустриална революция за икономиката"}
{"url": "https://offnews.bg/nashite-avtori/predkoleden-razkaz-694011.html", "text": "„Добър ден, вие се свързахте с телефона на Дядо Коледа. За да поръчате подарък натиснете едно.“- Ало. Вие се свързахте с отдел обслужване на клиенти.- Здравейте. Бих искала кукла.- Каква кукла?- Обикновена. Бяла с руса коса…- Вижте какво. Подаръци с расистки уклон не предлагаме. Вие расист ли сте?- Не.- Тогава се спрете на нашия тъмен вариант. Можете да си поръчате афроамериканска кукла, афроевропейска, афроазиатска и африканска натюр.- Но аз искам да е бяла.- Черното е новото бяло. Вие в кой век живеете?- Добре една черна кукла.- Черни нямаме. Имаме афроамериканска кукла, афроевропейска, афроазиатска и африканска натюр.- Каква е разликата?- Няма разлика. Ние не делим куклите по цвят и произход. За нас всичките са еднакви.- Тогава, моля една африканска натюр. Но да е с руса коса защото…- Вие подигравате ли се? В наше време е неуместно да се говори за коса. Цвят, дължина, букли… все отживелици. Сексизъм…- Тогава, нека да е с каквато дойде коса.- Записах. Друго?- Да казва „мама“.- Хъм. И защо да казва „мама“?- Защото дъщеря ми иска куклата да казва „мама“.- А ще имате ли против да казва „татко“?- Защо?- Вие помислихте ли за гей семействата? Те нямат ли право на празник? Или с това „мама“ искате да им се подигравате?- Но аз искам да казва „мама“.- Вие може и да искате, но знайте, че хора с комплекси и предубеждения няма да обслужвам.- А какво казват вашите кукли?- Имаме такива които казват полово неутралното „ку-ку“.- Ку-ку?- Същото като мама, но е „ку-ку“.- Добре, нека казва ку-ку. Но нали, все пак… Нали куклата е момиченце?- Не е, рабзира се. Куклата е трансполова и ще се определи сама като навърши пълнолетие. Върви комплект с мъжки и женски полови атрибути.- Добре. Размислих. Камиончета имате ли?- Какви камиончета?- Все едно какви. И да казват половонеутрално „бръммм…“", "date": "2018.12.18", "title": "Предколеден разказ"}
{"url": "https://offnews.bg/lajfstajl/za-markovite-slanchevi-ochila-ray-ban-694110.html", "text": "Слънчевите очила са необходима и неизбежна част от визията на всеки човек, който държи на своята уникалност и знае, че тя не се постига с цената на компромиси със здравето. Те са стилен акцент, наложил се като необходимост, а не като модна приумица. Ценен аксесоар не само от естетична точка, а най-вече заради възможността му да предпазва зрението.Чифт очила с всякаква форма, цвят или размер радикално трансформират образа на човек, подчертават черти или скриват недостатъци на лицето и осигуряват надеждна слънцезащита. Неподвластни са на времето. Носят се почти целогодишно, подчертавайки изключителността на всеки човек.В унисон с тоалета, слънчевите очила имат свойството да излъчват увереност и самочувствие, така необходими за успеха на всяко начинание. Хората, които държат на външния си вид, вдъхват доверие и респект. Те изпълняват с лекота поставените задачи и постигат значително професионално израстване. Не е за учудване например, че са желан партньори при сключването на сделки от различно естество.Според Алесандро Микеле, креативен директор на известна марка, очилата са повече от аксесоар: те са част от уникална история за лукс, която трябва да бъде разказана. Изцяло споделяме казаното. Марковите слънчеви очила наистина са въплъщение на лукса, блясъка и чувствеността. В състояние са мигновено да променят цялостната ни визия и да добавят лека нотка на загадъчност.Днес модните марки, които изработват слънчеви очила, са неизброими. Те обаче са поредният произвеждан от тях продукт, който обикновено дели мегдан с дрехи, чанти, бижута, часовници и т.н. Разпилени в много посоки, те невинаги обръщат достатъчно внимание на препоръките и съветите на своите клиенти. А трябва! Успехът на всеки бизнес е в пряка зависимост от мнението на потенциалните потребители. Категорично доказателство за това е компанията Ray-Ban, която произвежда очила и нищо друго.Със сигурност това е марката, получила много световни признания, която и до днес е на водещо място в класациите на най-копираните и продавани слънчеви очила в света –  и . Започнала дейността си преди почти 90 години, тя неизменно диктува модата в този бранш. Ray-Ban се превърна в гигант, който изработва класически модни очила за мъже и жени. Предлаганото изобилие от модели може да допадне на всеки. Иновативният и изискан дизайн придава усещане за неповторимост и уникалност. Те отговорят на всички изисквания на съвременната мода и често изпреварват и влияят върху бъдещите тенденции. Предпочитани са и заради специално обработените лещи, приспособени към различни климатични условия; 100% UV защита; максималния комфорт;съвършените технологии за поляризация; модерния дизайн; концепцията за елегантност и стил. Висококвалифицираните моделиери работят с естествени висококачествени материали, удовлетворяващи и най-капризните клиенти.И в заключение един съвет. Марковите очила са по-скъпи, но това не е причина да се пренебрегват.Водещ мотив при покупката следва да е категоричната убеденост , че са необходим атрибут за здравето и възможност да се откроят своеобразието и характера на всеки.Ние, от OpticMag, сме готови да отговорим на всички Ваши изисквания предлагайки Ви  за мъже и жени.", "date": "2018.12.18", "title": "За марковите слънчеви очила RAY-BAN"}
{"url": "https://offnews.bg/medii/reporteri-bez-granitci-2018-g-beliaza-rast-na-nasilieto-sreshtu-zhur-694066.html", "text": "Случаите на насилие срещу журналисти са се увеличили през 2018 г. след три години низходяща тенденция, обобщава годишният доклад на международната правозащитна организация \"Репортери без граници\".2018 година е отнела живота на 80 журналисти. 60 са били взети за заложници, трима се издирват. 348 са били за задържани. За сравнение, убитите през 2017 са 65. Сред жертвите тази година 63-ма са професионални журналисти, 13 са непрофесионални журналисти, а четирима са сътрудници на медии.За последните десет години общият брой на убитите журналисти е над 700 души.Особено силен отзвук тази година получиха убийствата на саудитския журналист Джамал Хашоги и на словашкия разследващ журналист Ян Куциак. Сред журналистите, чиито убийства са получили широк обществен отзвук, е цитирана и българската журналистка Виктория Маринова.Убитите тази години журналисти са предимно мъже (77 от общо 80). Страната с най-висок брой убити журналисти е Афганистан (15 убити), на второ място е Сирия с 11. Близо половината от жертвите са в страни, където няма военни действия, като например Мексико - с 9 убити журналисти.Увеличил се е и броят на задържаните журналисти. Тази година те са 348, а през 2017 са били 326. Повишил се е и броят на журналистите, взети за заложници - 60 тази година в сравнение с 54 през миналата. \"Репортери без граници\" отбелязва и три случая на изчезнали тази година журналисти. Два от тях са в Латинска Америка, а един е в Русия.", "date": "2018.12.18", "title": "Репортери без граници: 2018 г. беляза ръст на насилието срещу журналисти"}
{"url": "https://offnews.bg/112/dvama-dushi-sa-raneni-pri-katastrofa-s-patrulka-na-patia-sofia-varna-694069.html", "text": "Двама души са ранени при катастрофа с патрулка на пътя София - Варна, съобщава Дарик радио.Инцидентът станал в понеделник вечер на пътя София-Варна, в близост до Търговище. Сблъскали се кола с добричка регистрация и патрулка на Областната дирекция на МВР в Търговище.По първоначални данни, поради движение с несъобразена със заснежения участък скорост, водачът на лекия автомобил изгубил контрол над управлението. Колата навлязла в насрещното и ударила патрулката със задната си част.Мъж на 39 и жена на 36 години са настанени в многопрофилната болница за активно лечение в Търговище без опасност за живота.Нанесени за значителни материални щети и на двата автомобила.По случая е образувано следствено дело.", "date": "2018.12.18", "title": "Двама души са ранени при катастрофа с патрулка на пътя София - Варна"}
{"url": "https://offnews.bg/dw/zashto-ungaria-se-razbuntuva-694070.html", "text": "Наричат го \"робски закон\". Защото прехвърля тежките социални проблеми, породени от системата \"Орбан\", върху плещите на трудещите си и то по унизителен начин. Това е , пише журналистът от Дойче веле Кено Ферзек.Унгария от много време не помни такава протестна вълна. Хиляди хора вече дни наред протестират срещу социалната политика на Орбан и срещу орязването на демокрацията в страната. След няколко изолирани сблъсквания между протестиращите и силите за сигурност, през последните дни полицията атакува демонстрантите с изключителна бруталност и многократно използва сълзотворен газ.Вчерашната (16.12.) голяма демонстрация, организирана от опозицията и синдикатите, първоначално започна спокойно. Но късно вечерта полицията отново пусна сълзотворния газ, след като демонстрантите обсадиха сградата на общественото радио. Няколко депутати, които имат право на достъп до сградата, през изминалата нощ напразно се опитваха да прочетат на живо пред микрофона своята петиция. Същите депутати днес продължават протестната си акция вътре в сградата на радиото. Един от тях насила беше изхвърлен от сградата, макар че има парламентарен имунитет.Протестите тръгнаха след една промяна в трудовото законодателство, която стана публично известна под името „Робски закон\". Според този закон, вече е допустимо изработените свръхчасове в рамките на годината да бъдат не 250, както досега, а 400 – при това работодателите ще разполагат не с една, а с три години време, за да ги изплатят. Промяната беше наложена въпреки яростните протести на синдикати, опозиция и граждански организации, а по време на гласуването настъпиха безредици, след като опозицията блокира подиума на председателя на парламента.Как се орязват социални праваПравителството на Орбан вече от години прокарва трудови и данъчни закони, които облагодетелстват работодателите. Правото на стачки е ограничено, а предприемачите плащат най-ниските данъци в ЕС. Протестите обаче досега бяха хилави. Синдикатите в страната са слаби и политически разнородни, опозиционните партии не обръщат достатъчно внимание на социалните теми, а неправителствените организации досега се бореха главно срещу посегателствата върху върховенството на закона.Протестите срещу „Робския закон\" обаче сякаш обединиха част от унгарското общество. Защото той действително прехвърля големите социални проблеми, породени от „системата Орбан\", върху плещите на работниците – при това по начин, който мнозина от тях възприемат като срамен и унизителен. Унгария изпитва остър недостиг на работна ръка, защото много хора напускат страната, най-вече обезкуражени от политиката на Орбан.През последните осем години около 600 000 унгарци, повечето от които високо квалифицирани, обърнаха гръб на страната си, където – според тях – цари потискащ политически климат, където образованието и здравеопазването за зле организирани и нямат пари, а частното предприемачество е силно зависимо от правителството. И сега управляващите явно са решили да се преборят срещу недостига на работна ръка, като увеличат свръхчасовете.Недоволството има и други причиниИ все пак, протестите не са единствено срещу „Робския закон\". Миналата седмица беше приет още един закон - за новата организация на административната съдимост. Според този закон, занапред административните дела ще се намират под силния контрол на Министерството на правосъдието. А правителството ще може да прехвърля редица важни дела на административните съдилища и по този начин да демонтира независимото правосъдие. Унгарската общественост в последно време се възмущава и от други решения на управляващите. Така например срещу практическата забрана на бездомничеството, наложена през септември. Или срещу светкавичното решение да се даде политическо убежище на бившия македонски премиер Никола Груевски, който трябваше да влезе в затвора в Скопие с ефективна присъда лишаване от свобода. Допитвания в Унгария показват, впрочем, че мнозинството унгарци смятат корупцията в страната за по-сериозен проблем, отколкото миграцията, с която непрекъснато плаши правителството на Орбан.Засега не е ясно колко дълго ще продължат протестите. Опозиционните партии призоваха хората да протестират и през следващите дни. Управляващите отговарят на тези призиви по свойствения си начин: протестите били раздухвани от американския мултимилиардер Джордж Сорос и неговите съмишленици, които искали да наводнят Унгария с мигранти. Правителството на Орбан твърди още, че в протестите участвали провокатори и чуждестранни престъпници, чиято цел била да увредят имиджа на Унгария зад граница.", "date": "2018.12.18", "title": "Защо Унгария се разбунтува"}
{"url": "https://offnews.bg/medii/vezhdi-rashidov-kritikuva-bnt-orevahte-ortalaka-za-sliapoto-ajshe-tr-694059.html", "text": "Председателят на парламентарната комисията по култура и медии Вежди Рашидов отново разкритикува подбора на гости и теми в предаването \"Денят започва с култура\", заговори за смяна на схемата му и екипа, който го прави, а в допълнение си позволи и впечатляващо некултурен коментар по адрес на известния аниматор Теодор Ушев.Всичко това се случи в сутрешния блок на самата БНТ.На въпрос защо често критикува обществената телевизия, Рашидов отговори, че След това продължи с порицанията.Наложи се водещите да го поправят, че става дума за филма Сляпата Вайша на световноизвестния аниматор Теодор Ушев.Относно вероятността БНТ и БНР да се обединят под една \"шапка\", председателят на комисията по култура посочи, че това може да се реализира само след широк диспут в Народното събрание.", "date": "2018.12.18", "title": "Вежди Рашидов критикува БНТ: Оревахте орталъка за Сляпото Айше, трябва да се сменят хора"}
{"url": "https://offnews.bg/obshtestvo/vremenno-niama-da-ima-voda-v-gorubliane-manastirski-livadi-i-banishor-693956.html", "text": "„Софийска вода” временно ще прекъсне водоснабдяването в някои части на столицатаВъв вторник временно ще бъде спряно водоснабдяването на два столични квартала. Причината е подмяна на сградно водопроводно отклонение.Ремонтни работи ще има на ул. „12-ти април“кв. „Горубляне“, поради което се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „12-ти април“ от ул. „Урвишка крепост“ до ул. „5-ти ноември“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „12-ти април“ ъгъла с ул. „5-ти ноември“.Заради изграждане на сградно водопроводно отклонение на ул. „Цар Самуил“ жк. „Банишора“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Цар Самуил“ от ул. „Козлодуй“ до бул. „Сливница“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Самуил “ ъгъла с ул. „Селиолу“.Заради подмяна на хидрофорна уредба до бл. 340 жк. „Красна поляна“III, се налага спиране на водоподаването от 10:00 до 19:00 часа на клиентите на „Софийска вода”, живеещи във висока зона на бл. 340, бл. 340А, бл. 339.Вода няма да има и в кв. Манастирски ливади във връзка с изграждане на сградно водопроводно отклонение на ул. „Пирин“. Там  се налага спиране на водоподаването от 10:00 до 18:00 часа на клиентите на „Софийска вода”, живеещи в района на:ул. „Пирин “ от ул. „Ген. Стефан Тошев“ до ул. „Родопски извор“.", "date": "2018.12.18", "title": "Временно няма да има вода в Горубляне, Манастирски ливади и Банишора"}
{"url": "https://offnews.bg/temida/tcenko-chokov-zasechen-v-stolichen-restorant-dokato-e-pod-domashen-ar-694071.html", "text": "Осъденият на 4 години затвор бивш кмет на с. Галиче Ценко Чоков е бил засечен в столичен ресторант при условие, че би трябвало да е под домашен арест. За това съобщава Нова тв, като помества и снимки.Чоков е бил забелязан в ресторант в „Драгалевци” на маса със свои познати.Полицията и прокуратурата са започнали проверка по случая.Чоков отишъл на ресторант, докато е под домашен арест и не би трябвало да напуска дома си.След шумните протести и разследване, през май тази година Ценко Чоков беше осъден на над 4 години затвор за отвличане, побой и палеж. Тогава той дойде в съдебната зала с линейка и на носилка с обяснението, че здравословното му състояние е силно влошено.Запорираха имущество на Ценко Чоков и семейството му за 4 млн. леваИменно заради това магистратите го пуснаха под домашен арест. Опитите на Нова тв да се свърже с адвоката му снощи останали без резултат.", "date": "2018.12.18", "title": "Ценко Чоков засечен в столичен ресторант, докато е под домашен арест (снимка)"}
{"url": "https://offnews.bg/112/mazh-ot-sliven-rani-trima-politcai-pri-opit-za-zadarzhane-694057.html", "text": "25-годишен рани трима полицаи при опит да бъде задържан в Сливен.Снощи органите на реда получили сигнал, че в автобус по линията Сливен - Стара Загора пътува мъж, който счупил едно от стъклата на автобуса и скочил на пътя, съобщава БНТ. На мястото пристига полицейски патрул, който се опитал да задържи буйстващия пътник. Тогава мъжът напада полицаите с нож, порязва двама от тях, а третият ранява в крака.Пострадалите служители на реда са откарани в болница и след оказване на медицинска помощ са освободени за домашно лечение. 25-годишният мъж от Сливен е задържан. Днес предстои да му бъде направена психиатрична експертиза.", "date": "2018.12.18", "title": "Мъж от Сливен рани трима полицаи при опит за задържане"}
{"url": "https://offnews.bg/ikonomika/zhirardeli-kupih-iulen-predi-dve-godini-s-tceko-minev-imame-obshti-h-694054.html", "text": "„Придобих мажоритарния дял на фирмата „Юлен” от 2016 г. Не съм го казал още тогава, защото никой не ме е питал”. Това заяви известният скиор Марк Жирардели в сутрешния блок на Нова телевизия.Той поясни, че е купил фирмата от „един фонд”, чието име нямал право да оповестява, защото е подписал декларация за конфиденциалност. Въпросният фонд искал да си запази дяловете, но не го направил заради създаденото напрежение.Той обясни, че процедурата по изкупуването на „Юлен” е продължила дълго време.Той бе категоричен, че в Банско не е построено абсолютно нищо без разрешително. Но втори лифт трябвало да бъде изграден.Той не изключи възможността да инвестира и в други големи проекти у нас.", "date": "2018.12.18", "title": "Жирардели: Купих Юлен преди две години, с Цеко Минев имаме общи хобита"}
{"url": "https://offnews.bg/kultura/preporachvame-vi-premiera-na-filma-za-diado-dobri-tihiat-angel-693965.html", "text": "Филмът „Тихият Ангел“ ще бъде представен на 18 декември от 20:00 часа в зала 1 на НДК. Филмът е документален разказ за живота и делото на Дядо Добри. Разпознаваем от мнозина, като „Най-смиреният човек на света“ или „Светецът от Байлово“.Надживял две световни войни, смените на политическите режими и страстите на новото време. Неговата история стига до нас, за да ни докосне със своята безкрайна любов, смирение и вяра.В лентата проследяваме живота на Дядо Добри в поредица от интервюта с хора, чиито съдби са преплетени с неговата. Някои от тях изиграват важна роля в новата история на България.Във филма са включени уникални архивни кадри, както и неизлъчвани досега откровения на Дядо Добри.Филмовата лента е копродукция между България и Германия, снимана в пет държави.Една истинска история за силната вяра и себеотдадеността. Необикновената история на един обикновен човек - Добре Добрев, Тихият Ангел.", "date": "2018.12.18", "title": "Препоръчваме ви: Премиера на филма за Дядо Добри 'Тихият ангел'"}
