{"url": "https://offnews.bg/medii/burgaski-sad-dade-saveti-na-zhurnalisti-kak-da-pishat-zaglavia-za-pera-672959.html", "text": "Съдия в Бургас даде съвети и примери за това как трябва да звучат заглавията относно Петър Низамов – Перата, нашумял покрай редица криминални прояви. Това стана по време на дело на районния съд в града, който осъди два местни сайта, причинили „душевен дискомфорт“ на Перата.След решенията на съда бургаските журналисти се обединиха в протестна декларация в защита на свободата на словото и правото на гражданите да бъдат информирани. Повод за конкретното произнасяне на магистрата са статии от месец март, 2012 г. в сайтовете burgasnews и burgasinfo. В тях се цитира взета мярка за неотклонение на няколко арестувани за побой в дискотека. Сред тях е и Низамов, който, в последствие, е оправдан за деянието. Душевният дискомфорт на Перата е причинен от определението „“, в заглавия на статиите. Самите публикации се основават на официални източници – пресцентровете на областната дирекция на полицията и на прокуратурата, като дори във второто, Низамов и останалите арестувани, са описани с трите им имена. Въпреки че в една от статиите, Перата е посочен само с инициали, то, според съдия Кунчев, това няма значение:„“, се казва в решението на Районния съд. Съдия Калин Кунчев стига и по-далеч в решението си, като дава и примери как трябва да се пишат коректни заглавия:„…“, пише магистратът и пояснява, че съдебното и криминалното минало на Низамов нямало никакво значение, след като се вреди на доброто му име в обществото. Решението на Районния съд ще бъде обжалвано, категорични са бургаските журналисти. То, обаче, дава лош сигнал при изпълнение на служебните им задължения. Репортерите изготвиха декларация в защита на свободата на словото, която ще бъде изпратена до редица институции, в това число – ВСС, Народното събрание, НАП и др. Публикуваме я без редакторска намеса:“, се казва още в декларацията.", "date": "2018.01.15", "title": "Бургаски съд даде съвети на журналисти как да пишат заглавия за Перата"}
{"url": "https://offnews.bg/112/kola-izletia-ot-5-metrov-most-i-padna-v-reka-v-strazhitca-672964.html", "text": "Кола излетя от 5-метров мост в Стражица и се приземи в реката, предаде БНТ.Автомобилът е с ловешка регистрация и се е движил в посока към Разград.Пострадала е съпругата на водача, която е пътувала на предната седалка. Тя е на 55 г. Откарана е за прегледвъв великотърновската болница.Водачът по чудо е без наранявания.", "date": "2018.01.15", "title": "Кола излетя от 5-метров мост и падна в река в Стражица"}
{"url": "https://offnews.bg/drugi/17-godishna-balgarka-pravi-furor-vav-fehtovkata-672962.html", "text": "Теодора Вутова спечели бронзов медал от турнира от Европейската купа, който се проведе този уикенд в Австрия.17-годишната представителка на Фехтовален клуб ЦСКА направи най-силното състезание в кариерата си и само малшансът я остави извън финала.Теди, която наскоро стана носител на приза Спортист на годината на ЦСКА фехтовка, започна повече от впечатляващо новата 2018 година, класирайки се на трето място в престижното състезание в конкуренцията на повече от 190 сабльорки.Вутова започна с два успеха над румънките Дениса Сербан и Мария Бадеа.Впоследствие се справи с американката Кеона Моя, представителката на Франция Луна Пеле и Микаела Авакиан също от Съединените щати. В оспорваната битка за финала Теди отстъпи пред белгийката Жолиен Кортен с 14:15 точки.През последната година Вутова си партнира със солиден спонсор в лицето на efbet и резултатите вече са налице. Има два медала от Европейска купа, представител е в Топ 10 на световната ранглиста, носител на Купа България и има още редица златни медали от турнири за Купата и турнири от сериите \"Мастърс\".", "date": "2018.01.15", "title": "17-годишна българка прави фурор във фехтовката"}
{"url": "https://offnews.bg/112/signal-za-bomba-v-predstavitelstvoto-ni-kam-es-v-briuksel-672965.html", "text": "Сигнал за бомба е получен в Постоянното представителство на България към ЕС в Брюксел, съобщи говорителят на дипломатическата мисия Геновева Червенакова, предава БТА.Тя уточни, че сигналът е бил анонимен.Своевременно са били уведомени съответните белгийски служби. Служителите са изведени от сградата на мисията.Край сградата от час пристигат екипи на полицията, видя кореспондент на БТА. Движението в района не е спряно, но е отцепен периметър около сградата.", "date": "2018.01.15", "title": "Сигнал за бомба в представителството ни към ЕС в Брюксел"}
{"url": "https://offnews.bg/politika/azerbajdzhan-gotov-da-investira-v-gazifitciraneto-na-balgaria-672958.html", "text": "Азербайджанската държавна нефтена компания СОКАР проявява интерес към инвестиране в българската газопреносна мрежа, стана ясно след срещата на премиера Бойко Борисов с президента на Азербайджан Илхам Алиев. „Едва 3% от територията на България е газифицирана, а в същото време въздухът у нас е замърсен заради използване на твърди горива за отопление. Поставяме си амбициозната цел да разширим използването на материали за отопление на населението, които не водят до замърсяване“, каза Борисов.По думите на президента Алиев 93% от територията на Азербайджан е газифицирана. Страната е инвестирала успешно в газификацията на Грузия и би могла да придаде опита и добрите си практики и в България. След срещата енергийните и икономическите министри на двете страни ще разработят план за инвестиране в газопреносната мрежа на България.Президентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа.„Очакваме през месец юни да стартира изграждането на междусистемата газова връзка Гърция-България, а през месец юли да е готово разширението с Турция. Така за страната ни ще се гарантира получаването на договорените 1 млрд. куб. м./год. природен газ за България от втората фаза на находището Шах Дениз“, посочи Борисов.По думите му има възможност за изготвяне на социални пакети, които да се предоставят на населението за отопление на природен газ.Борисов и Алиев са обсъдили важността на транспортните коридори номер 8 и 10, които ще свържат Европа и Азия.Утре стартира и директната въздушна връзка между Баку и София. Тя беше договорена през 2015 г., когато Алиев беше на посещение у нас. Според Борисов директната въздушна връзка Баку - София ще е много голяма крачка да се работи заедно с Азербайджан в бизнеса, туризма и свързаността между двете страни.Президентът на Азербайджан е поздравил Борисов за българското европредседателство, като е изразил увереност, че България ще се представи достойно.", "date": "2018.01.15", "title": "Азербайджан готов да инвестира в газифицирането на България"}
{"url": "https://offnews.bg/tenis/vilander-ot-igrachi-kato-grigor-nikoga-ne-znaesh-kakvo-da-ochakvash-672961.html", "text": "Представянето на Григор Димитров в първия кръг на Australian Open привлече вниманието на експерта на Евроспорт Матс Виландер.Бившият номер 1 в ранглистата и носител на 7 титли от Големия шлем коментира шансовете на българина за трофея в Мелбърн след изразителната му победа с 6:3, 6:2, 6:1 над квалификанта Денис Новак.„Григор Димитров има всички качества да спечели титла от Големия шлем, но не съм сигурен дали този момент е точно сега. Просто с играчите като него никога не знаеш какво точно да очакваш“, сподели Виландер.Според експерта на Евроспорт единствената пречка Димитров да не е основен фаворит в турнира е лошата му статистика в мачовете срещу Надал, Федерер и Джокович. Виландер обаче изтъква физическата форма като едно от предимствата на българина.„Григор е чудесен атлет и е видно, че тенисът е в кръвта му. Ако съдим по движението му на корта и игровото му поведение в мача срещу Денис Новак, определено бих се замислил, преди да заложа срещу Григор. От чисто физическа гледна точка той е напълно готов“.Днес от 18:45 ч. Евроспорт 1 ще излъчи пълен запис на срещата между Димитров и Денис Новак. Във втория кръг на Australian Open първата ракета на България ще се изправи срещу друг квалификант – американеца Макензи МакДоналд, който заема 186-о място в световната ранглиста.Голямо впечатление в Австралия направи и от Nike, в която преобладава розовият цвят.", "date": "2018.01.15", "title": "Виландер: От играчи като Григор никога не знаеш какво да очакваш"}
{"url": "https://offnews.bg/kultura/glasat-na-cranberries-dolores-o-riardan-pochina-na-46-godini-672967.html", "text": "Вокалистката на Тhe Cranberries Долорес О'Риърдън почина днес на 46-годишна възраст.Ирландската певица донесе огромен успех на групата през 90-те, изпълнявайки вечния хит \"Zombie\".В изявление на нейните издатели се казва, че засега \"няма повече подробности\" и, че членовете на нейното семейство са съкрушени и не искат да бъдат притеснявани в този труден момент.", "date": "2018.01.15", "title": "Гласът на Cranberries Долорес О’Риърдън почина на 46 години"}
{"url": "https://offnews.bg/protesti/sluzhiteli-na-pomorijskata-bolnitca-izliazoha-na-protest-672960.html", "text": "Близо 30 служители на общинската МБАЛ „Поморие“ излязоха на символичен протест, заедно с други свои колеги от общински лечебни заведения в страната. Причината е неадекватната държавна политика спрямо тези болници.Ситуацията в МБАЛ „Поморие“, която за кратко затвори и врати през миналата година, продължава да е неясна. 300 000 лв. са само неизплатените възнаграждения на персонала, посочва управителят Женя Караилиева:„“, казва Караилиева. Единственото работещо решение към момента, според нея, е да се повиши стойността на клиничните пътеки, която не е променяна от 10 години насам, смята тя. Ако пък бъдат преструктурирани в медицински центрове, това означава, че общинските болници ще трябва масово да освобождават персонал. Към момента, МБАЛ „Поморие“ функционира буквално месец за месец. Персонал и в момента не достига, в едно от отделенията на МБАЛ, работят три медицински сестри, а трябва да са шест. Лекарите споделят, че няма как да заработват достатъчно, защото са им орязани и редица клинични пътеки, по които могат да лекуват пациенти. Ако бъде отпуснат безлихвен заем от Община Поморие, в размер на 1 млн. лв., това ще реши временно проблема, но тези пари трябва и да се връщат, коментира Женя Караилиева. А докато бъде решен проблемът с общинските болници, лечебното заведение продължава да приема пациенти и да работи в състояние на несигурно бъдеще. Старите задължения на МБАЛ \"Поморие\" са около 600 000 лв.", "date": "2018.01.15", "title": "Служители на поморийската болница излязоха на протест"}
{"url": "https://offnews.bg/futbol/bfs-umuva-mesetc-za-nakazanie-na-igrach-na-ludogoretc-672966.html", "text": "По-добре късно, отколкото никога. След цял месец умуване, Дисциплинарната комисия към БФС наложи най-сетне наказание за играча на Лудогорец - Натанаел.Бразилецът беше замесен в инцидент с българския национал Кирил Десподов по време на четвъртфиналния мач за Купата на България срещу ЦСКА. Тогава южноамериканецът удари футболиста на \"червените\" и беше изгонен.Сега той е наказан за два двубоя от комисията. Освен това шампионите ще трябва да платят 200 лв. глоба към тази санкция.Разглеждането на случая беше отложено след първоначалното заседание на ДК в средата на декември.Поради взетото решение, Натанаел ще пропусне първите два мача на своя тим от подновяването на първенството. Това ще бъдат сблъсъците срещу Славия и Ботев (Пд).", "date": "2018.01.15", "title": "БФС умува месец за наказание на играч на Лудогорец"}
{"url": "https://offnews.bg/medii/globalnite-reklamni-investitcii-narastvat-do-589-5-mlrd-v-balgaria-672951.html", "text": "Глобалната комуникационна група Dentsu Aegis Network представи най-новия доклад за разходите за реклама, който предвижда увеличението им в световен мащаб през 2018 г. до 589,5 милиарда долара. Въз основа на данните, получени от 59 държави, докладът сочи ръстът на световните разходи за реклама да достигне до 3,6% в сравнение с 3,1% през 2017 г. Събитията през 2018 г., които се очаква да стимулират растежа на рекламните разходи, са зимните олимпийски и параолимпийски игри в Южна Корея, Световната купа на ФИФА в Русия и изборите за Конгреса на САЩ.На фона на този ръст обаче, още по-ясно се забелязва разликата в темпа на нарастване на медийните разходи на отделните пазари. Германия, Индия и САЩ прогнозират увеличение на тези разходи, докато традиционно големи пазари като Китай, Русия и Великобритания очакват забавяне. Обединеното кралство например е намалило наполовина прогнозата си за ръст от 5,9% на 2,9% за настоящата година, обосновавайки се с процеса по Брексит и свиването на разходите на домакинствата, което автоматично ще доведе до съкращаване на маркетинговите бюджети.За България прогнозираният ръст на рекламните инвестиции за 2018 г. е 3% на годишна база, като основният двигател за това остава телевизията, но с все по-нарастващ дял на дигиталната реклама, в частност мобилните и програматик решения, и социалните медии. Прогнозите са за тройно увеличение в разходите, които компаниите ще напрвят за програматик, и близо двойно - за инвестициите в мобилна реклама у нас през тази година. Това се отразява и на маркетинг инвестициите в социалните медии у нас за 2018 г., където се очаква разходите за мобилна реклама окончателно да детронират тази през десктоп.В глобален план дигиталните медии вече са водещата медийна платформа в разпределението на разходите за реклама и през 2018 г. категорично изпреварват телевизията. За следвашите 12 месеца се предвижда инвестициите в дигитална реклама да отхапят над 38% дял от общите разходи за реклама, изпреварвайки телевизията, която остава с 35,5% дял от общия медиен бюджет. В България обаче делът на телевизията като дял от общите медийни инвестиции все още остава висок - около 55%.Коментирайки последните прогнози за рекламните инвестиции, Джери Булман, Главен изпълнителен директор на Dentsu Aegis Network, каза:", "date": "2018.01.15", "title": "Глобалните рекламни инвестиции нарастват до $589,5 млрд., в България ръстът ще е с 3%"}
{"url": "https://offnews.bg/sviat/nad-10-hil-dushi-na-protest-v-atina-sreshtu-novi-merki-za-ikonomii-672971.html", "text": "Над 10 000 души протестираха пред парламента в Атина след като правителство прие проектозакон за нови мерки за икономии.Предвиждат се фискални, енергийни и трудови реформи, изисквани от международните кредитори в замяна на отпускане на нов транш от спасителната програма за страната, предадоха световните агенции, цитирани от БТА.Проектът беше одобрен с мнозинство в 300-местния парламент, докато хиляди хора протестираха пред сградата на законодателния орган срещу болезнените мерки.В един момент около стотина крайнолеви демонстранти започнаха да хвърлят запалителни бомби и камъни срещу полицията, която беше образувала кордон около парламента. Полицията отговори със сълзотворен газ и шокови гранати.Мярката от пакета с реформи, породила най-големи критики и протести, е тази за затягане на правото на стачкуване. Сред стотината други разнородни мерки, има и такава за принудително продаване на онлайн търг на имущество, по-специално недвижимо, принадлежащо на длъжници, които не могат да възстановят на кредиторите дължимите суми.В пленарната зала гръцкият премиер Алексис Ципрас отхвърли твърдо критиките срещу законопроекта, идващи по-специално от синдикатите, според които правителството се готви да ограничи стачките.\"Това е една безсрамна лъжа да се твърди, че правителството прилага изискванията на кредиторите и на шефовете на компании, за да дерегулира пазара на труда\", каза Ципрас.\"Стачките не се премахват, нито пък са застрашени от това правителство\", допълни той.\"Днешното гласуване е от ключово значение за ускоряване на излизането на страната от спасителния план след седем месеца\", заяви Ципрас.Гласуването бе съпътствано и от стачка по призива на много синдикати. Тя доведе до огромни задръствания в Атина, до спиране на обществения транспорт. Стачката на авиодиспечерите пък наруши въздушния трафик.След вота днес в парламента Атина се надява на 22 януари европейските министри на финансите да одобрят изплащането на 4,5 милиарда евро помощ за Гърция.Вотът днес постави края и на една стара практика в парламента, датираща от няколко десетилетия. 300-те депутати, извиквани един по един по азбучен ред, трябваше досега да казват \"да\" или \"не\" при назоваване на името им. Тази процедура отнемаше най-малко час всеки път. Сега те вече ще гласуват едновременно чрез електронна система.", "date": "2018.01.15", "title": "Над 10 хил. души на протест в Атина срещу нови мерки за икономии"}
{"url": "https://offnews.bg/futbol/el-goleador-otvarna-na-udarite-na-bfs-672969.html", "text": "Кандидатът за президент на БФС Любослав Пенев , в което реагира остро на ръководството на централата по повод някои твърдения по негов адрес, отправени в дните след официалната му пресконференция.Пенев, който е бил капитан във всички отбори, в които е играл, опровергава точка по точка всички обвинения срещу себе си от страна на настоящото ръководство на за предизборна агитация.Любопитното е, че държавата в лицето на спортния министър Красен Кралев подкрепи настоящото ръководство на БФС начело с Борислав Михайлов неведнъж, което определено не е по правилата и предизвика реакция от страна на Любослав Пенев.\"Прави изключително лошо впечатление, че си позволявате да използвате официалния сайт на БЪЛГАРСКИЯ ФУТБОЛ за предизборните си брътвежи. Това не ви е частна фирма или бащиния.Това е представянето на България пред света. Много, много на ниско ниво свалихте \"Цар Футбол\", господа. Този сайт е комуникационен канал със съвсем различни функции. Тук трябва да има много и полезна за развитието на футбола информация.След промяната на 16.02.2018 г. недоразвитото ви сайтче, ще се преобразува в платформа, отговаряща на национална обществена организация от най-висок ранг като интерес\", пише в отвореното писмо на Пенев.", "date": "2018.01.15", "title": "Ел Голеадор отвърна на ударите на БФС"}
{"url": "https://offnews.bg/obshtestvo/pazete-se-novi-telefonni-izmami-ni-struvat-po-20-dolara-na-minuta-672970.html", "text": "За нов вид телефонни измами, които ни струват по 20 долара на минута, алармира БНР.Измамниците първо позвъняват от телефон от чужбина и затварят. Връщане на обаждане струва по 20 долара на минута, а жертви на новата схема разпространяват информация чрез социалните мрежи, като описват подробно схемата. Когато измаменият върне обаждане никой не отговаря или се чува записано гласово съобщение. Хората, попаднали в наглата схема, твърдят, че подобни обаждания могат да излязат доста \"солени\". Дори само секунди могат да ни струват над 30 лева, а ако заблуденият има нарушен слух или е възрастен сметката може да нарасне многократно.Четири са засечените до момента телефонни номера, от които звънят измамниците. Два от тях са мобилни оператори и започват с кода на Албания 00355. Другите са с кодовете на Лондон – 004420, и на столицата на Парагвай – Асунсион - 00247, съобщава радиото.", "date": "2018.01.15", "title": "Пазете се: Нови телефонни измами ни струват по 20 долара на минута"}
{"url": "https://offnews.bg/sviat/rahoj-priakoto-upravlenie-nad-katalunia-prodalzhava-ako-puchdemon-st-672952.html", "text": "Ако уволненият каталунски лидер на Карлес Пучдемон опита да стане премиер от Брюксел, прякото управление над Каталуния ще продължи, обяви испанският премиер Мариано Рахой, цитиран от Франс прес и БТА. Мадрид отне автономията на Каталуния, след като регионалният парламент обяви независимост. Веднага след това Мадрид задейства член 155 от конституцията, разпусна парламента, уволни премиера и министрите и назначи нови избори. Карлес Пучдемон замина за Брюксел, където се намира и в момента, а ако се върне в Испания, ще бъде арестуван за бунт и опит за отделяне на Каталуния от Испания. Пучдемон поиска да е отново премиер, след като листата му излезе начело сред сепаратистките партии, които получиха мнозинство след изборите. Кандидатите за премиерския пост на Каталуния произнасят реч пред парламента, преди депутатите да гласуват за тях, а Пучдемон е предложил да направи това чрез видеоконферентна връзка.Опозицията и централното правителство обаче се заканиха да оспорят пред правосъдието подобна мярка. \"Няма възможност да се заема премиерският пост от разстояние\", категоричен беше Рахой. По думите му решението на Пучдемон не е просто \"юридически и политически проблем\", а и въпрос \"на здрав разум\". Депутатите в Барселона се събират в сряда, а на 31 януари трябва да гласуват за премиер.Мариано Рахой коментира и прилагането на чл. 155. Според него задействането на този член, който е бил \"създаден, за да не се прилага\", е бил задействан и нищо страшно не се е случило. \"Животът продължава и се създаде прецедент за всеки бъдещ случай, при който се наложи неговото използване\", каза испанският премиер.  ", "date": "2018.01.15", "title": "Рахой: Прякото управление над Каталуния продължава, ако Пучдемон стане премиер от Брюксел"}
{"url": "https://offnews.bg/obshtestvo/borisov-pozdravi-sobranieto-za-ratifikatciata-na-dogovora-za-dobrosase-672955.html", "text": "Поздравявам парламента на Република Македония, който ратифицира днес Договора за приятелство, добросъседство и сътрудничество между Република България и Република Македония. С това те показаха, че желанието ни да изградим модерни, европейски отношения на приятелство и доверие е общо.Това се казва в изявление на премиера Бойко Борисов, разпространено от правителствената пресслужба.Днес Собранието в Скопие ратифицира договора подписан от министър-председателите на България Бойко Борисов и на Македония Зоран Заев на 1 август м. г. В македонския парламент в подкрепа на документа \"за\" гласуваха 61 депутати, а един се въздържа. Депутатите на опозиционната ВМРО-ДПМНЕ изобщо не влязоха на заседанието.", "date": "2018.01.15", "title": "Борисов поздрави Собранието за ратификацията на договора за добросъседство"}
{"url": "https://offnews.bg/politika/borisov-e-na-poseshtenie-v-azerbajdzhan-672940.html", "text": "Премиерът Бойко Борисов заминава на работно посещение в Азербайджан. Днес той ще разговаря с президента Илхам Алиев, а утре ще открие новата авиолиния София-Баку заедно с министър-председателя на страната Артур Расизаде.Редовните полети между България и Азербайджан бяха договорени при посещението на президента Румен Радев през 2017 г. Очаква се пряката въздушна линия да засили икономическите връзки и потока на туристи.В правителствената делегация са министрите Ивайло Московски, Теменужка Петкова, Румен Порожанов, Емил Караниколов. По време на срещата си с Илхам Алиев Борисов ще обсъди теми от двустранен интерес, сред които са доставките на природен газ и проектът за хъб \"Балкан\". ", "date": "2018.01.15", "title": "Борисов е на посещение в Азербайджан"}
{"url": "https://offnews.bg/kultura/54ka-uchilishte-za-kreativno-mislene-otvaria-vrati-v-dobrich-672909.html", "text": "Желанието за промяна е основния мотив за появата на една нова инициатива в Добрич – Училище за креативно мислене. Говорим за промяна в отношението на творците към работата им, към процеса на създаването на една творба, както и промяна в отношението на творците един към друг. „Училище” може би не е точното определение, защото там всеки ще може да бъде учител, но и ученик. Училището за креативно мислене ще се провежда един път седмично – всеки петък от 19 ч. в клуб „The Maze” в Добрич, а стартът му е на 19 януари.Идеята е на твореца Димитър Христов, който работи в сферата на визуалните и приложни изкуства от дълги години и постиженията му в работата показват, че определено има какво да сподели, както и как да подкрепи начинаещите творци. На срещите, които той организира са поканени именно хора, които любителски или професионално се занимават с визуални и приложни изкуства - художници, фотографи, илюстратори, приложници и други, както и проявяващите интерес към темата. Училището за креативно мислене ще е отворено за участници от всички възрасти. Димитър Христов го определя като едно разширено като обхват и тематика продължение на обучение по фотография, с участието на деца и младежи от 8 до 12 клас, реализирано преди 4 години.Много хора около нас и то на различни възрасти са затворени и вглъбени в себе си, но по една или друга причина имат необходимостта да творят, да създават уникални неща. Често те ограничават творческите си контакти в групи от 5-6 човека. Други пък създават впечатляващи произведения, но не умеят да говорят за творчеството си. Пространството, което ще се опитам да създам е за тях, казва Христов. То се очаква да бъде „глътка въздух” и за онези от творците, които искат да споделят свои проекти, или дори една своя творба. Важното, в случая, е да представят не само крайния продукт, а и елементи от процеса на създаването му. Но всеки може да сподели само толкова, колкото желае. Форматът на всяка една петъчна среща е отворен и гъвкав. Всеки от участниците може да влезе в ролята на лектор. Ще се изтеглят теми - предизвикателства, по които всеки може да се включи в следващо издание на проявата.Замисълът е да се предадат и споделят знания, умения и разсъждения, които в обичайния формат на тематична лекция не могат да се обхванат. Затова заниманията в Училището за креативно мислене ще бъдат един постоянно развиващ се процес, при който присъстващите получават информация как се създава собствен, уникален и разпознаваем стил, както и да се научат да говорят за творчеството си.Друг аспект на заниманията е да се получи едно взаимно вдъхновяване – среда, в която творци ще бъдат насърчавани и подкрепяни. Защото всеки един артист има нужда от подкрепа, заявява Димитър Христов. Същевременно прохождащите в сферата ще се срещат с доказани автори. В един следващ етап на инициативата ще се провеждат скайп конферентни връзки с творци от различни сфери на изкуството от страната и чужбина.Димитър Христов е творец, разгърнал потенциала си в различни посоки. Завършил е Национална художествената академия - София. Има собствен и уникален стил в работата си като фотограф, график и в приложните изкуства. Високо оценена от специалистите е и работата му в областта на графичния и уеб дизайн. Талантът му го нарежда в световният елит на фотографите на коне – тема, към която е силно пристрастен. Той е търсен като лектор по теми свързани с визуалните изкуства, както в България, така и в чужбина. Автор е на кориците на бестселъри по цял свят, а компаниите за които работи са водещи в световен мащаб. Той е носител на редица награди и отличия в областта на графичния и уеб дизайн и дигиталната графика. Натрупаният през години опит е в основата на желанието на Димитър Христов да създаде Училище за креативно мислене, което да обедини творящите в сферата на визуалните и приложните изкуства в Добрич, а и в България.", "date": "2018.01.15", "title": "54ka - Училище за креативно мислене отваря врати в Добрич"}
{"url": "https://offnews.bg/obshtestvo/za-po-chist-vazduh-sabraha-800-stari-gumi-v-liulin-i-vrazhdebna-672941.html", "text": "800 стари гуми от домакинствата са събрани за два дни от Столичния инспекторат в Люлин и Връбница. Общият брой на събрани гуми през трите проведени за месец акции е 3400, съобщиха от Столична община.  Акциите за събиране на стари гуми от домакинствата са част от мерките, които Столична община предприема за намаляване на изхвърлянето на стари гуми до кофите за смет и минимизиране на възможността те да бъдат изгаряни за отопление.До момента се събираха стари гуми в Младост, Овча купел, Люлин и Връбница.Инициативата ще продължи и в други райони на София.", "date": "2018.01.15", "title": "За по-чист въздух: събраха 800 стари гуми в Люлин и Враждебна"}
{"url": "https://offnews.bg/obshtestvo/mazh-dariava-zemia-na-selo-za-hospis-tarsi-investitor-672939.html", "text": "Мъж дарява 1,5 декара от дворното си място в село Константиново, Варненско, за построяване на хоспис.\"Селото е само на 15 километра от гр. Варна, парцелът е в регулация, на два пътя, електрифициран и водоснабден. Районът е много тих, с изключително чист въздух, приятна панорама и отстоящ само на около 600 метра от красива дъбова гора\", обяснява на  Марин Урумов.Той е счетоводител с над 20 години трудов стаж и вещо лице към Варненския окръжен съд, лицензиран оценител на недвижими имоти и експерт съдебно-счетоводни експертизи. \"Нямам нужните средства да построя хосписа сам, затова очаквам подкрепата ви да помогнете това съобщение да стигне до повече хора. На политиците не им пука, но държавата сме аз и вие, а не те, и вярвам, че всеки българин, дори най-бедният, заслужава достойна старост и достоен живот! Моля, подкрепете ме!\", пише Урумов.Той поставя условие при интерес от частен инвеститор - минимум две стаи да бъдат предоставени за социално слаби възрастни българи, за които обгрижването до края на дните им да бъде безплатно и безвъзмездно.\"При инвеститор - организация с идеална цел или държавата (последното би изненадало всички ни) с цел избягване на неправомерното отклоняване на средствата по финансирането и самото строителство, имам условие лично (и безвъзмездно) да отговарям и следя разходването на финансите по проекта. Гарантирам с името си, както, сигурен съм, и всички, които ме познават, ще гарантират честността ми\", допълва той.", "date": "2018.01.15", "title": "Мъж дарява земя на село за хоспис, търси инвеститор"}
{"url": "https://offnews.bg/kultura/pochina-aktrisata-mariana-alamancheva-672953.html", "text": "Актрисата Мариана Аламанчева е починала днес, съобщиха от Сатиричния театър.Отиде си една от най-интелигентните и фини актриси, отдали творческата си съдба на Сатиричния театър. Безкрайно женствена и мека, любимка на малки и големи, човек с нелека съдба, но с непреклонно чувство за достойнство…Ех, Мариана, Мариана… Почивай в мир! Дано душата ти намери покой!, пишат колегите ѝ от театъра. Мариана Аламанчева е родена е в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов“ през 1964 г. в класа на професор Желчо Мандаджиев. Сред филмите, в които се е снимала, са \"Баш майсторът фермер\", \"Два диоптъра далекогледство\", \"Селянинът с колелото\", \"Мъже в командировка\" и др. През 2017 г. е отличена от Министерството на културата с почетно отличие „Златен век“ в категория „Звезда“.", "date": "2018.01.15", "title": "Почина актрисата Мариана Аламанчева"}
{"url": "https://offnews.bg/politika/tragna-podpiska-za-vrashtane-na-vitosha-na-sofiantci-672957.html", "text": "Партията на бившия правосъден министър Христо Иванов \"Да, България\" стартира подписка за връщане на Витоша на софиянци.Ето какво искат от извънпарламентарната дясна формация: Настояваме Столична община и Столичен общински съвет:евентуалното премахване за сметка на собственика на съоръженията, за които след проверка бъде установено, че са опасни и за които собственикът отказва да се погрижи;подобряване на автобусните маршрути с по-редовно разписание и връзки, както и с използването на автобуси на природен газ или най-добре електрически превозни средства.разработване на цялостен план за интегриран достъп до планината и ангажимент на общината в поддържането на туристическата и комуникационна инфраструктура;разработване на цялостен план за развитието на ски и други спортове на Витоша с приоритет детския и масов спорт;оценка, за целите на следващия план, на възможностите за връзки между съществуващите писти и трасиране на нови, без излишна сеч и премахване на морени, както и за възстановяването на съществуващите по-малки трасета.Сегашното положение, при което достъпът до планината е силно затормозен и практически всички съоръжения са опасни и/или неработещи, е абсолютно недопустимо. Преди дни шефът на СОС Елен Герджиков обясни, че от 2008 г. досега са направени 11 проверки, които са констатирали едно нарушение - неспазено задължение по договора за запазване на 60 работни места - при проверката са установени 47, а дружеството е глобено над 120 000 лева.Други нарушения не са открити, защото задълженията в договора са само 6, а изискването за инвестииции е за едва 500 000 лева и изпълнено от Витоша ски още през 2008 г, обясни Герджиков. По думите му задължението на фирмата е да запази предмета на дейност, а не на услугата. Което означава, че лифтовете могат и да не работят.Няма клауза, неизпълнението на която да е основание за разваляне на договора, подчерта Елен Герджиков. ", "date": "2018.01.15", "title": "Тръгна подписка за връщане на Витоша на софиянци"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-672925.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през тази седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 15-19 януари 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .ОБЛАСТ СОФИЯ-ГРАД   Община БАНКЯ  На 15.01.2018 г. /08:30 - 13:00 ч./ - Банкя, Общ. Столична: УПИ VІ-1445, Варна, Жан Дьо Лафонтен, Жан Дьо Лафонтен, Княз Борис I/Д.Благоев/, Кресна, Кресна, Майор Коста Паница/Толбухин, Методи Иванов, Методи Иванов, Окол, Перущица/19-та/, Св.Св.Кирил и Методий, Св.Св.Кирил и Методий, Свилен Миланов, Синеморец, Синеморец, ХV-78а Кв 54, Чешма IIНа 15.01.2018 г. /08:30 - 13:00 ч./ - София На 15.01.2018 г. /09:00 - 13:15 ч.; 12:00 - 16:15 ч./ На 16.01.2018 г. /09:00 - 13:15 ч./ - Банкя, Общ. Столична: Александър Стамболийски, Братя Миладинови, Добруджа, Княз Борис I/Д.Благоев/, Лутраки/Свилен Русев/, Отец Паисий, УПИ ХХVІІІ-229,2258 Кв.119На 15.01.2018 г. /09:00 - 16:15 ч./ - Банкя, Общ. Столична: Методи Иванов, Окол, Свилен Миланов, ТребетоНа 16.01.2018 г. /12:00 - 16:15 ч./ - Банкя, Общ. Столична: XXY-1772 Кв.159, Александър Стамболийски, Георги Бенковски, Захари Стоянов, Ивайло, Махала Клисурска, Христо Смирненски, ХхіV-2265, Кв.158, Юрий Гагарин, ЯгодаНа 16.01.2018 г. /12:00 - 16:15 ч./ - София: ИвайлоОбщина ВИТОША  На 15.01.2018 г. /09:00 - 16:00 ч./ На 16.01.2018 г. /09:00 - 16:00 ч./ На 17.01.2018 г. /09:00 - 16:00 ч./ На 18.01.2018 г. /09:00 - 16:00 ч./ На 19.01.2018 г. /09:00 - 16:00 ч./ - София: Герена/Драгалевци/, Захари Зограф, Крушова Градина На 15.01.2018 г. /09:30 - 13:00 ч./ - София: Бояна, България, Бяло Поле, Василашко Езеро, Майстор Алекси Рилец/664/, Майстор Д.Софиянлията/666/, Майстор Мил.Радомирец/667/, Майстор Павел От Кримин/665, Манастирски Ливади-Запад, Околовръстен Път, Околовръстен Път,Упи XXIx, РалевицаНа 15.01.2018 г. /09:30 - 15:30 ч./ - София: Света Екатерина/Катюша/ На 15.01.2018 г. /10:00 - 12:15 ч./ - София: Бояна, Буките, Бъкстон, Василашко Езеро, Копитото, Кумата, Околовръстен Път, Поп Евстати Витошки /Бр.Бък, РалевицаНа 15.01.2018 г. /10:00 - 14:15 ч./ - Владая: Академик Петко Стайнов, Алеко Константинов/К.Димитр, Алеко Константинов/Офелиите, Бели Брег, Боровинка, Владая, Горелица, Малка Поляна, Равнище, Слънчев Залез, Спортист, Тополите, ЧаладинкаНа 15.01.2018 г. /10:00 - 14:15 ч./ - София: Офелиите /Владая/ На 16.01.2018 г. /09:00 - 10:30 ч./ - София: Братя Бъкстон, Вихрен/Петър Тонев/, Никола Петков/П.Напетов/На 16.01.2018 г. /09:00 - 16:15 ч./ - София: Местност Черния Кос На 16.01.2018 г. /09:30 - 15:30 ч./ - София: Родопски Извор, Фердинанд Урбих На 16.01.2018 г. /10:00 - 11:00 ч./ - София: Ix-940, Kw. 28, Богомил Райнов, Борис Димовски, Бяло Поле, Иван Сусанин, Казбек, Мур, Проф.Велизар Велков, Родопски Извор, Синанишко ЕзероНа 17.01.2018 г. /09:00 - 12:00 ч./ - София: 72-ра /Кв.Симеоново/, 75-та, Божур, В.З. Симеоново - Драгалевци, Витошко Лале /Симеоново/, Извор, Каменица, Симеоновско Шосе/Вол.Шосе/, Шумако / Симеоново, ЯгодаНа 17.01.2018 г. /09:00 - 12:30 ч./ - София: Черни Връх На 17.01.2018 г. /09:30 - 15:30 ч./ - София: Иван Сусанин На 18.01.2018 г. /09:30 - 12:30 ч./ - София: Акад. Михаил Арнаудов, Багра, Витошки Бор/712-та/, Горска Теменуга/Ник.Петрини, Ела/Стоян Стойков/, Елша, Искра, Калинка, Коприва, МартаНа 18.01.2018 г. /09:30 - 15:30 ч./ - София: Българска Легия, Ралевица На 18.01.2018 г. /09:30 - 16:15 ч./ - Владая: 27-Ма, Балабановец, Бели Брег, Бор, Боровинка, Бургийска Скала, Калиница, Рудище, Сианит, ШипетоНа 19.01.2018 г. /09:30 - 12:30 ч./ - София: 603-та/Витоша/, 7-Ма/Драгалевци/, 714-та/Витоша/, 715-та, 717-та/Витоша/, 719-та/Витоша/, Акад. Михаил Арнаудов, Витошки Извори, Витошко Цвете/Княжево/, Синята Скала, Христо Патрев, Цар Борис III/Девети Септ.На 19.01.2018 г. /09:30 - 15:30 ч./ - София: Христо Иванов - ГолемияОбщина ВЪЗРАЖДАНЕ  На 15.01.2018 г. /09:00 - 16:00 ч./ - София: Арх.Петко Момчилов, ПИротска/Трети Април/, Сердика На 16.01.2018 г. /09:00 - 15:30 ч./ - София: Батолова Воденица/Темелко Ненков/, Гюешево/Ламби Кандев/, Гюешево/Ламби Кандев/, Камен Андреев, Сердика, СердикаНа 16.01.2018 г. /09:00 - 16:00 ч./ - София: Гюешево/Ламби Кандев/ , Сердика, Шар Планина На 17.01.2018 г. /09:00 - 16:30 ч./ - София: Гюешево/Ламби Кандев/, Сердика На 19.01.2018 г. /09:00 - 16:00 ч./ - София: Райна Княгиня, Троян, Царибродска/Никола Шопов/ На 17.01.2018 г. /09:00 - 16:00 ч./ - София: СердикаОбщина ИЗГРЕВ  На 17.01.2018 г. /09:00 - 16:00 ч./ - София: Акад.Методи Попов, Антон П.Чехов, Антон П.Чехов, Атанас Далчев/Коларовска/, Дианабад, Драган Цанков, Тарас Шевченко, Тодор Стоянов, Чарлз ДарвинНа 19.01.2018 г. /09:00 - 16:00 ч./ - София: Акад.Методи Попов, Антон П.Чехов, Атанас Далчев/Коларовска/, Дианабад, Драган Цанков, Еужен Поатие, Тарас Шевченко, Тодор Стоянов, Чарлз ДарвинНа 19.01.2018 г. /09:00 - 16:30 ч./ - София: Драган Цанков На 17.01.2018 г. /09:00 - 16:30 ч./ На 18.01.2018 г. /09:00 - 16:30 ч./ - София: ИзтокОбщина ИЛИНДЕН  На 19.01.2018 г. /09:00 - 16:15 ч.; 09:00 - 13:15 ч./ - София: Сава Михайлов, Света Троица/Вълчо Иванов/, СливницаОбщина ИСКЪР  На 15.01.2018 г. /09:00 - 16:00 ч./ - София: Дим.Миленков, Дружба 1 На 15.01.2018 г. /09:00 - 16:30 ч./ На 17.01.2018 г. /09:00 - 16:00 ч./ На 19.01.2018 г. /09:00 - 16:00 ч./ - София: Дружба 1, Дружба 1 На 15.01.2018 г. /10:00 - 11:00 ч./ - Казичене: Александър Стамболийски, Васил Левски/Черв.Армия/, Околовръстен ПътНа 15.01.2018 г. /10:00 - 11:00 ч./ - София: Околовръстен Път На 16.01.2018 г. /09:00 - 16:00 ч./ - София: Дим Миленков, Дружба 1 На 16.01.2018 г. /09:00 - 16:30 ч./ - София: Дружба, Дружба, Дружба 1 На 16.01.2018 г. /09:30 - 14:30 ч./ - Долни Пасарел: Градина На 16.01.2018 г. /09:30 - 14:30 ч./ - Казичене: XXI-1300.1301.Кв.70, Аличо/Траян Кардашки/, Витоша, Кирил и Методи, Околовръстен Път, Околовръстна, Хан Аспарух/Кооперативна/На 16.01.2018 г. /12:30 - 16:30 ч./ - Казичене: Васил Левски, Васил Левски/Черв.Армия/, Вп 52150, Дружба, Мито Войнишки, Общ.Димитър Благоев, Общ.Стела Благоева, Отец Паисий/Победа/, С Ид. 35239.6102.36, XXV-36, Кв. 79, Стария Искър, Троянов Път, Хаджи Димитър, Хан Аспарух/Кооперативна/, Христо Попбожилов, Цар Борис III/Дим.Благоев/, ЯворовНа 16.01.2018 г. /12:30 - 16:30 ч./ - София: Цар Борис III/Девети Септ. На 17.01.2018 г. /09:00 - 16:30 ч./ - София: Дружба, Дружба 1 На 17.01.2018 г. /09:30 - 16:00 ч./ - Казичене: Александър Стамболийски, Васил Левски/Черв.Армия/, Георги Бенковски, Кръстю Пастухов/Владо Благо, Липите, Момин Кладенец, ПИ Ид 35239.6106.2205 М.Валого и Балевица, Прогрес, Спас Андреев, Троянов Път, Хан Крум/Дружба/, Цар Борис III/Дим.Благоев/На 17.01.2018 г. /09:30 - 16:00 ч./ - София: ул. Васил Левски и ул. Кр. ПастуховОбщина КРАСНА ПОЛЯНА  На 17.01.2018 г. /09:00 - 16:15 ч./ - София: Красна Поляна III Част, Красна Поляна III Част, Красна Поляна III Част, Красна Поляна III Част, Уста Генчо, Уста Генчо, Уста Генчо, Уста ГенчоНа 18.01.2018 г. /09:00 - 13:15 ч.; 12:15 - 16:30 ч./ - София: Алеко Туранджа/Ком.Манифест, Вардар, Красна Поляна I Част, РазсадникаНа 18.01.2018 г. /12:00 - 16:15 ч./ - София: Вардар, Красна Поляна III Част, Разсадника, Рибен Буквар, Св.Тома/Марко Фридман/Община КРАСНО СЕЛО  На 15.01.2018 г. /09:00 - 16:00 ч./ - София: Абоба, Акад.Иван Евстратиев Гешов, Акад.Иван Евстратиев ГешовНа 16.01.2018 г. /09:00 - 16:00 ч./ - София: Акад.Иван Евстратиев Гешов, Виктор Григорович На 17.01.2018 г. /09:00 - 16:00 ч./ - София: Белите Брези На 18.01.2018 г. /09:00 - 16:00 ч./ - София: Хайдушка Гора На 19.01.2018 г. /09:00 - 16:00 ч./ - София: Ами Буе, Битоля, Виктор ГригоровичОбщина КРЕМИКОВЦИ  На 15.01.2018 г. /08:00 - 16:15 ч./ На 16.01.2018 г. /08:00 - 16:15 ч./ На 17.01.2018 г. /08:00 - 16:15 ч./ На 18.01.2018 г. /08:00 - 16:15 ч./ На 19.01.2018 г. /08:00 - 16:15 ч./ - Долни Богров: 1, 11, 12, 13, 2, 35, 4, 7, 8, УПИ Іх, Кв.24 На 15.01.2018 г. /09:00 - 15:00 ч./ - София: Кремиковци Бл.4а Вх.А,Б,В На 15.01.2018 г. /09:00 - 16:15 ч./ На 16.01.2018 г. /09:00 - 16:15 ч./ На 17.01.2018 г. /09:00 - 16:15 ч./ На 18.01.2018 г. /09:00 - 16:15 ч./ На 19.01.2018 г. /09:00 - 16:15 ч./ - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 Кв.28На 15.01.2018 г. /09:00 - 16:15 ч./ На 16.01.2018 г. /09:00 - 16:15 ч./ На 17.01.2018 г. /09:00 - 16:15 ч./ На 18.01.2018 г. /09:00 - 16:15 ч./ На 19.01.2018 г. /09:00 - 16:15 ч./ - София: 1-ва, 12-та/Враждебна/, Долни Богров На 17.01.2018 г. /12:30 - 14:30 ч./ - София: Ботунец 1, Ботунец 2, Искър /Ботунец 1/ На 19.01.2018 г. /09:00 - 16:15 ч./ - Желява: 24-ти Май/Георги Димитров/, XVI-2103,Кв.7, Бене Цендин/Мургаш/, Благой Тодоров/9 Септември/, Васил Левски, Ген.Николай Желявски/1 Май/, Местност Добри Дол, Местност Лозята, Никола Петков/Карло Шабанск, Стара Планина, Стефан КараджаОбщина ЛОЗЕНЕЦ  На 16.01.2018 г. /11:00 - 12:00 ч./ - София: Околовръстен Път, Симеоново, Симеоновско Шосе, Симеоновско Шосе/Вол.Шосе/На 18.01.2018 г. /09:00 - 16:00 ч./ - София: Кричим/Петко Енев/ На 19.01.2018 г. /09:00 - 16:00 ч./ - София: Цанко ЦерковскиОбщина ЛЮЛИН  На 15.01.2018 г. /09:20 - 15:15 ч./ На 16.01.2018 г. /09:15 - 15:15 ч.; 09:20 - 15:15 ч./ На 17.01.2018 г. /09:20 - 15:15 ч./ - София: Люлин 2 На 15.01.2018 г. /09:30 - 15:15 ч./ На 16.01.2018 г. /09:00 - 12:00 ч.; 09:30 - 15:15 ч.; 12:00 - 16:30 ч./ - София: Люлин 1 На 16.01.2018 г. /09:15 - 15:15 ч./ - Волуяк: 35-та На 18.01.2018 г. /09:00 - 12:00 ч./ - София: Люлин, Люлин 10 На 19.01.2018 г. /09:00 - 12:00 ч./ - София: Люлин 5 На 19.01.2018 г. /12:00 - 16:00 ч./ - София: Люлин 4Община МЛАДОСТ  На 15.01.2018 г. /08:00 - 16:15 ч./ На 16.01.2018 г. /08:00 - 16:15 ч./ На 17.01.2018 г. /08:00 - 16:15 ч./ - София: Младост 1 На 15.01.2018 г. /09:00 - 16:15 ч./ - София: Виднище / Горубляне, Горубляне, Искър / Горубляне, Минзухар, Младост, Освобождение / Горубляне, Павел Красов / Горубляне, Палма, Пловдивско Шосе, Селището, УПИ ІІІ-1266, Кв.82 М.Горубляне, Цветна Градина /ГорублянеНа 16.01.2018 г. /09:15 - 13:30 ч.; 09:45 - 13:30 ч./ На 18.01.2018 г. /09:30 - 12:00 ч./ - София: Младост 4Община НАДЕЖДА  На 15.01.2018 г. /09:00 - 16:15 ч./ - София: Надежда 3 На 16.01.2018 г. /09:00 - 16:30 ч./ - София: Надежда 4 На 19.01.2018 г. /09:00 - 16:30 ч./ - София: Надежда 1Община НОВИ ИСКЪР  На 18.01.2018 г. /09:00 - 16:30 ч./ - Войнеговци: 11884.5964.154, 577, В.З Воинеговци Кл. В Стб, В.З. Войнеговци, Горска Поляна/Септември/, Имот, Магарански Ливади, Местн.Магарински Ливади, Местн.Чучурката, Местност Пясъчна Кариера, ПИ 2 Кв.Б-14-6 -Б Стълб 133, ПИ312, Стара Планина/Венче НайденоНа 18.01.2018 г. /09:00 - 16:30 ч./ - Нови Искър: 359, ул. Кочо Честименски, М.Средни Рид Пл 12, Местн.Вонеговци, с.Войняговци, М.Средни Рид, Св.Св.Кирил и МетодийНа 18.01.2018 г. /09:00 - 16:30 ч./ - София: В.З. Войняговци ПИ №11884.5963.1Община ОБОРИЩЕ  На 15.01.2018 г. /09:30 - 15:30 ч./ На 16.01.2018 г. /09:30 - 15:30 ч./ На 17.01.2018 г. /09:30 - 15:30 ч./ - София: Попова Шапка/Станка и Любен На 16.01.2018 г. /09:00 - 16:30 ч./ - София: Оборище На 17.01.2018 г. /09:00 - 16:30 ч./ - София: Васил Левски, Дунав На 18.01.2018 г. /09:00 - 16:30 ч./ - София: 11-ти Август, Дондуков Корсаков Княз, Янко Сакъзов На 19.01.2018 г. /09:00 - 16:30 ч./ - София: Дондуков Корсаков Княз На 19.01.2018 г. /09:15 - 16:30 ч./ - София: Екзарх Йосиф, Цар СимеонОбщина ОВЧА КУПЕЛ  На 15.01.2018 г. /09:00 - 12:30 ч./ - София: 736-та/Овча Купел/, VII - 939, Бисерно Изворче/Горна Баня/, Буен Поток, Велик Завет, Венец, Вечерница, Войнишка Песен, Горна Баня, Извор, Извора /Горна Баня/, Крива Падина, Лазурно Утро, Лилия, Люлинска Котловина, Люлинско Поточе, Маргаритка, Мечово Усое, Нестинарка, Никола Петков/П.Напетов/, Овча Купел, Опълченец/Кв.Горна Баня, Острушка, Палма, Пладнище/Рилски Партизани/, Планиница, Полет, Равнище/Кънчо Стоилов/, Райловско Градище, Фиданка/Селиолу/, Цветан Вучков/Вл.Константин, ЧардаклияНа 15.01.2018 г. /12:00 - 16:15 ч./ - София: Букет, Никола Петков/П.Напетов/ На 15.01.2018 г. /13:00 - 16:00 ч./ - София: Вечерница, Смрика На 18.01.2018 г. /12:00 - 16:15 ч./ - София: Обиколна, Овча Купел, Овча Купел 2 На 19.01.2018 г. /13:00 - 16:15 ч./ - София: Овча Купел, ПромишленаОбщина ПАНЧАРЕВО  На 16.01.2018 г. /09:30 - 11:30 ч./ На 17.01.2018 г. /09:30 - 11:30 ч./ На 18.01.2018 г. /09:30 - 11:30 ч./ На 19.01.2018 г. /09:30 - 11:30 ч./ - Долни Пасарел: 113043, Акация, Вилна Зона Пасарелско Езеро, М.Язовир Искър, Самоковско Шосе, Щъркелови Гнезда, Язовир Искър; Кокаляне: Искър; Панчарево: 22-ра; София: Витоша-Вец Симеоново, Искърско Шосе, Пасарелски ЯзовирНа 18.01.2018 г. /09:30 - 16:30 ч./ - Бистрица, Общ. Столична: 101-ва, Вилна Зона Бистрица, Вилна Зона Манастира, Спортист/3-та/На 18.01.2018 г. /09:45 - 14:30 ч./ - Бистрица, Общ. Столична: 114, Бистришка Четворка/68-Ма/, Бистришко Шосе ПИ 04234.6941.43, М.Бялата Кал В.З БункераНа 18.01.2018 г. /09:45 - 14:30 ч./ - София: Бистришко ШосеОбщина ПОДУЯНЕ  На 16.01.2018 г. /09:00 - 15:00 ч./ - София: Левски Зона В Бл.1 На 17.01.2018 г. /09:00 - 15:00 ч./ - София: Левски Зона В Бл.2Община СЕРДИКА  На 19.01.2018 г. /09:00 - 16:30 ч./ - София: БанишораОбщина СЛАТИНА  На 17.01.2018 г. /09:15 - 11:30 ч./ - София: 515-та/Слатина/, 517-та/Слатина/, 518-та/Слатина/, 519-та/Слатина/, 520-та/Слатина/, 522-ра/Слатина/, 523-та/Слатина/, 524-та/Слатина/, Георги Спасов/Съби Дичев/, СлатинаНа 16.01.2018 г. /09:30 - 16:30 ч./ - София: 595-та/Слатина/, Боян Магесник/Свилен Русев/, Иван Щерев, Кирил Божиков, Коста Петрунов, Слатина, Слатинска/Червена Армия/, Христо СмирненскиНа 15.01.2018 г. /08:30 - 16:30 ч./ - София: Георги Пеячевич, Голаш, Загоричане, Николай Ракитин, Ситняково/Хр.Кабакчиев/На 18.01.2018 г. /09:30 - 10:30 ч./ - София: Роглец На 18.01.2018 г. /09:45 - 10:30 ч./ - София: Роглец, Слатина, Христо СмирненскиОбщина СРЕДЕЦ  На 15.01.2018 г. /09:00 - 16:00 ч./ - София: Васил Левски, Витоша, Г. Раковски, Граф Игнатиев, Евлоги Георгиев, Кузман Шапкарев, Неофит Рилски, Неофит Рилски, Никола Михайлов, Хан Аспарух, Хан Крум, Цар КалоянНа 15.01.2018 г. /09:15 - 16:00 ч./ - София: Патриарх Евтимий, Стефан Караджа На 16.01.2018 г. /09:00 - 16:00 ч./ - София: Васил Левски, Витоша, Г. Раковски, Граф Игнатиев, Евлоги Георгиев, Кузман Шапкарев, Неофит Рилски, Никола Михайлов, Патриар Евтимий, Стефан Караджа, Хан Аспарух, Хан Крум, Христо Белчев, Цар КалоянНа 16.01.2018 г. /09:15 - 16:00 ч./ - София: Васил Левски, Витоша, Г. Раковски, Граф Игнатиев, Евлоги Георгиев, Юри ВенелинНа 17.01.2018 г. /09:00 - 16:00 ч./ На 19.01.2018 г. /09:00 - 16:00 ч./ - София: Васил Левски, Витоша, Граф Игнатиев, Евлоги Георгиев, Кузман Шапкарев, Неофит Рилски, Никола Михайлов, Патриарх Евтимий, Раковски, Стефан Караджа, Хан Аспарух, Хан Крум, Христо Белчев, Цар КалоянНа 18.01.2018 г. /09:00 - 16:30 ч./ - София: Добромир Хриз, Цар Иван Асен II На 19.01.2018 г. /09:00 - 16:30 ч./ - София: Николай РакитинОбщина СТУДЕНТСКИ ГРАД  На 16.01.2018 г. /09:30 - 11:30 ч./ - София: Росарио/Пр.Хаджихристов/, Студентски ГрадОбщина ТРИАДИЦА  На 15.01.2018 г. /09:00 - 16:00 ч./ На 16.01.2018 г. /09:00 - 16:00 ч./ На 17.01.2018 г. /09:00 - 16:00 ч./ - София: Витоша На 18.01.2018 г. /09:00 - 16:00 ч./ - София: Хайдушка Гора", "date": "2018.01.15", "title": "Вижте къде ще спира токът в София (Планирани прекъсвания на ЧЕЗ в периода 15-19 януари)"}
{"url": "https://offnews.bg/temida/razbiha-grupa-za-alkohol-mente-vodka-i-rakia-za-borovetc-mastikata-p-672942.html", "text": "Специализираната прокуратура повдигна обвинения на седем участници в организирана престъпна група, занимаваща се с незаконно производство и разпространение на спиртни напитки, както и с търговия на цигари без бандерол.Участниците са задържани в Радомир и София при операция на ТС БОП-Перник, ГДБОП, ОДМВР-Перник и Специализираната прокуратура.Събраните до момента доказателства сочат, че групата е произвеждала ракия, мастика, уиски и водка от спирт, вода, ароматизатори и оцветители. Въпросните „напитки“ били пласирани в 5-литрови бутилки от минерална вода в малки магазини от търговската мрежа, както и в заведения, в т.ч. в курорта Боровец и по Черноморието. Цената била 4-5 лева литъра, в зависимост от вида на алкохола. При операцията по задържането на участниците в групата са намерени и иззети близо 1000 литра фалшив алкохол. От дома на ръководителя на групата Костадин К. са иззети и цигари без бандерол, за които има данни, че сабили предназначени за черния пазар.Назначени са експертизи, които трябва да установят съдържанието на иззетите фалшиви спиртни напитки и дали са опасни за здравето. Специализираният наказателен съд наложи мярка за неотклонение „Задържане под стража“ на ръководителя и на един от участниците в групата. Останалите са с парични гаранции от 5000 до 10 000 лева.", "date": "2018.01.15", "title": "Разбиха група за алкохол менте: водка и ракия за Боровец, мастиката по морето"}
{"url": "https://offnews.bg/ikonomika/pavlova-tcelta-ni-e-balgaria-da-stane-silitcievata-dolina-na-evropa-672926.html", "text": "Законодателството, което ще бъде обсъдено и прието по време на българското председателство на ЕС, може да помогна на България и на целия западнобалкански регион да се превърнат в Силициева долина на Балканите. Това обяви министът Лиляна Павлова в интервю за Нова тв, като каза, че вярва, че тази цел ще бъде осъществена.„Дигиталната икономика – тази, която създава работни места и дигиталното образование, които ние трябва да адаптираме вътре в страните си, включително в България, а това за нас е една уникална възможност, защото виждаме тенденцията в последните няколко години – младите, децата ни, които заминаха да учат и живеят в чужбина, започнаха да се връщат в България, защото могат да работят в сектора на дигиталните технологии. Това е една тенденция, която ние трябва да хванем и да работим усилено по нея. Това е част и от общия ни дневен ред”, каза министърът за българското председателство.Павлова определи началото на председателството ни като силно:Лиляна Павлова коментира, че не се е приетснила от масовите протести в деня на официалното откриване на председателството: \"Протести се случват навсякъде в Европа. Така че нямаше нито изненадани, нито притесни хора сред нашите гости. Това е един естествен и нормален процес. Протестите в София минаха по един спокоен и нормален начин”.Лиляна Павлова коментира и речта на председателя на Европейския съвет Доналд Туск, която беше изцяло на български език и обра овациите в залата и сред зрителите пред екраните. „Имахме предварителна информация, че Доналд Туск се готви да говори на български език, да ни изненада, но най-емоционалният момент беше, когато всички го чухме да произнесе цялата си реч на български език. Ние говорихме с екипа на Доналд Туск и знаем, че той самият има принос в написването на тази реч”, каза тя.", "date": "2018.01.15", "title": "Павлова: Целта ни е България да стане Силициевата долина на Европа"}
{"url": "https://offnews.bg/112/tir-se-udari-v-bus-pomoshtnitci-otkradnaha-parite-na-vodacha-672933.html", "text": "Румънски тир и микробус са се ударили на пътя Русе-Велико Търново, край Полски Тръмбеш, рано тази сутрин, съобщи МВР.Пострадали няма, камионът превозвал портокали, плодовете се разпилели на мястото на инцидента, което допълнително затруднява движението в района. Водачът на тежкотоварното превозно средство разказа, че веднага след катастрофата спрели уж, за да помогнат преминаващи, всъщност са го обрали. Задигнали портфейла му, в който имало около 1500 евро, съобщи Нова тв. Служители на РУ Полски Тръмбеш са на мястото на катастрофата, станала най-вероятно заради снежния път.", "date": "2018.01.15", "title": "Тир се удари в бус, помощници откраднаха парите на водача"}
{"url": "https://offnews.bg/obshtestvo/trudovata-eksploatatcia-e-na-vtoro-miasto-po-broj-zhertvi-sled-seksual-672935.html", "text": "Трафикът с цел трудова експлоатация е на второ място по брой жертви след сексуалната експлоатация. Това каза омбудсмана Мая Манолова на кръгла маса на тема „Трудова експлоатация vs. Трудови права в България – законодателна рамка и предизвикателства“, организирана съвместно с фондация „Асоциация Анимус“.Поводът за кръглата маса са зачестилите случаи на нарушени трудови права на българи и трафик на хора с цел трудова експлоатация.Статистиката показва, че 43% от жертвите са трудово експлоатирани в родната им страна. 51% от идентифицираните пострадали в световен мащаб са жени, 28% са деца, а 21% са мъже.Целта на кръглата маса е повишаване на знанието за проблема чрез изграждане на капацитет на работници, синдикати, държавни и неправителствени организации, включително групата на мигрантите. Също така създаване на политическа воля и обществена подкрепа за решаване на проблема.Омбудсманът каза още, че напоследък зачестяват жалбите, които засягат нарушения на предвиденото работното време. Неплащането на работни заплати също е ключов проблем. Тя посъветва хората, жертви на трудова експлоатация, да подават сигнал до институциите, включително и тази на омбудсмана, като тяхната анонимност е гарантирана.   ", "date": "2018.01.15", "title": "Трудовата експлоатация е на второ място по брой жертви след сексуалната"}
{"url": "https://offnews.bg/zdrave/mz-dava-28-mln-leva-na-obshtinskite-bolnitci-sled-kato-obiaviha-prot-672930.html", "text": "Здравното министерство отпуска близо 28,5 млн. лева на общинските болници в страната. От ведомството обявиха отпускането на парите малко преди началото на обявения от болниците протест, като едно от исканията им е изплащане на целева субсидия от 30 млн. лева. Протестът е заради липсата на адекватни мерки за спасяване на общинските болници. Служителите на болниците ще излязат пред лечебните заведения в 12 часа и ще преустановят работа за един час.  Очаква се протестът да обхване над 22 общински болници.От министерството обясняват, че парите ще са за извършваните от болниците дейности по реда на Методиката за субсидиране на лечебните заведения за 2018 г.Със сумата ще бъдат финансирани дейности по оказване на спешна медицинска помощ, дейности, попадащи извън обхвата на задължителното здравно осигуряване, осъществявани от общинските лечебни заведения в труднодостъпни и/или отдалечени райони на страната; дейности, свързани с медицинската експертиза (ТЕЛК) и други. Броят на субсидираните лечебни заведения се очаква да надхвърли 100, т.е. над 83% от всички общински лечебни заведения на територията на страната.От МЗ посочват, че нямат право да отпускат целеви субсидии извън методиката, защото това би било „нерегламентирана държавна помощ“, за което страната ни ще бъде санкционирана от Европейската комисия.За да подпомогне общинските здравни структури в страната, МЗ изразява готовност за оказване на методологическа и експертна помощ за преструктурирането им. Кметовете и общинските съвети ще бъдат запознати с мерките за оздравяване на държавните болници, за да ги ползват като отправна точка за оздравяване на изпадналите в тежко финансово състояние техни лечебни заведения. Окончателното решение за преструктуриране обаче е право на собственика – съответните общини, допълват от ведомството.Оттам са категорични, че според анализа, извършен от екипа на здравния министър, евентуално преобразуване на някои многопрофилни болници за активно лечение в диагностично-консултативни центрове, не би оказало негативно влияние върху достъпа на населението до медицинска помощ.Успоредно с това, за да се гарантира достъпът до спешна медицинска помощ на българските граждани, МЗ, в изпълнение на големия инвестиционен проект за модернизация на спешната помощ, предвижда обновяването или изцяло новото изграждане на общо 237 филиала и центрове за спешна медицинска помощ, допълват от министерството.Към края на септември миналата година функциониращите общински болници у нас са 121, като общите им задължения са 100,27 млн. лева, а просрочените - 44,178 млн. лева. ", "date": "2018.01.15", "title": "МЗ дава 28 млн. лева на общинските болници, след като обявиха протести от днес"}
{"url": "https://offnews.bg/tenis/viktoria-tomova-prikliuchi-uchastieto-si-v-melbarn-672937.html", "text": "Първата ни ракета при дамите Виктория Томова отпадна в първия кръг на Откритото първенство на Австралия.Българката загуби с 1:6, 1:6 от Никол Гибс (САЩ) за 49 минути. За Томова това беше дебют в основна схема на турнир от Големия шлем, след като попадна като \"щастлива губеща\".22-годишната софиянка загуби в третия кръг на квалификациите, но попадна в схемата заради отказване на хърватска тениситка.Междувременно Томова се изкачи с една позиция в световната ранглиста на WTA. Българката заема 139-о място с актив от 426 точки.Продължава сривът на Цветана Пиронкова, която пропусна втората половина на миналия сезон заради контузия, а сега не играе, тъй като е бременна.Тя вече не е втора ракета на България, след като падна с нови 9 места, до №187 с 308 точки, и бе изместена от Сесил Каратанчева, която е №184 с актив от 309 точки. Четвърта сред българките е Елица Костова - 217-а с 262 точки.№1 в света остава Симона Халеп с 6425 точки, следвана от Каролин Вожняцки с 6095, Гарбине Мугуруса с 6050 и други.", "date": "2018.01.15", "title": "Виктория Томова приключи участието си в Мелбърн"}
{"url": "https://offnews.bg/zvezdi/desi-banova-veche-niama-da-vodi-vremeto-672929.html", "text": "Синоптичката на Нова телевизия Деси Банова вече няма да води времето, а ще има собствено предаване. Според  концепцията на предаването ще бъде конкретизираната до края на тази седмица на среща с генералния директор на дирекция \"Информация\" Вяра Анкова. В съобщение до медиите от Нова потвърдиха новината и обявиха, че Банова остава в медията и ще работи по темите, които я вълнуват - климатични промени, начин на живот, екология.Банова представя прогнозите за времето цели 20 години. Половинката на президента Росен Плевнелиев сериозно се интересува от промени в климата и е участвала в много конференции и семинари на тази тематика.На нейно място в екипа на времето влиза друга красавица - Нора Шопова. Тя е юрист по образование и модел по професия. Работила е за големи модни списания, била е и корица на турското издание на Vogue. ", "date": "2018.01.15", "title": "Деси Банова вече няма да води времето"}
{"url": "https://offnews.bg/politika/blitc-poiska-distciplinarno-proizvodstvo-sreshtu-radan-kanev-hristo-672936.html", "text": "Във Висшия адвокатски съвет е подаден сигнал, в който се иска стартиране на дисциплинарно производство срещу зам.-председателя на ДСБ Радан Кънев, лидера на \"Да, България\" Христо Иванов и правозащитника Николай Хаджигенов.Основанието в писмото с подател \"информационна агенция Блиц\" са публикации в същата медия.Това се разбра от пост на Кънев във фейсбук:", "date": "2018.01.15", "title": "'Блиц' поиска дисциплинарно производство срещу Радан Кънев, Христо Иванов и Николай Хаджигенов"}
{"url": "https://offnews.bg/sviat/sruti-se-podat-na-fondovata-borsa-v-dzhakarta-nad-70-sa-raneni-672946.html", "text": "Най-малко 72 души бяха ранени при срутване на пода на втория етаж на сградата на фондовата борса в индонезийската столица Джакарта, съобщи БТА.Според служител в борсата, цитиран от агенция Блумбърг, причината за инцидента не е бил взрив.Произшествието станало по обед местно време (05:00 по Гринуич), когато много служители били в почивка.Свидетел заявил пред телевизия Метро ТВ, че десетки от пострадалите били студенти, които се намирали на опознавателно посещение в сградата.", "date": "2018.01.15", "title": "Срути се подът на фондовата борса в Джакарта, над 70 са ранени"}
{"url": "https://offnews.bg/zvezdi/kristin-deniov-se-izvini-za-dumite-si-na-zhertvite-na-seksualen-tormoz-672944.html", "text": "Френската актриса Катрин Деньов се извини на жертвите на сексуално насилие след подписването на открито писмо, в което заяви, че кампанията срещу сексуалния тормоз е отишла твърде далеч, съобщи Би Би Си.Тя каза, че съжалява, че е обидила жертвите на „тези ужасни действия“.Миналата седмица тя предизвика острата реакция на хидяли феминистки, тъй като бе една от стоте французойки подписали писмо, в което се казваше, че мъжете трябва да бъдат „свободни да свалят“ жените.„Хората биват арестувани, принудени да напуснат работата си, семействата си и т.н., при положение че всичко, което са направили, е да докоснат нечие коляно или да се опитат да си откраднат целувка. Изнасилването е престъпление, но опитът да се съблазни някого не е“, пишат още Деньов и останалите.Според опонентите им обаче това създава обществено настроение, в което жените се възприемат като безсилни, като вечни жертви.„Искрено се извинявам на всичко жертви на тези ужасяващи действия, които са се почувствали засегнати от писмото, публикувано в Le Monde“, каза актрисата в отговор на нападките.", "date": "2018.01.15", "title": "Кристин Деньов се извини за думите си на жертвите на сексуален тормоз"}
{"url": "https://offnews.bg/obshtestvo/komunizmat-i-poemata-cis-moll-v-programata-za-10-klas-672947.html", "text": "Утвърдени са учебните програми за Х клас, в който приключва обучението по редица основни предмети в областта на природните и на обществените науки, на изкуствата, на технологиите и предприемачеството. В програмите е поставен акцент върху националната история, география и литература, съобщи МОН. Учебната програма по български език и литература в Х клас допълва и разширява изученото в предходните класове. В компонента по български език основен акцент са темите, насочени към познаването и прилагането на книжовните езикови норми, а по литература са заложени за изучаване творби само от български автори. Сред тях са Иван Вазов, Пенчо Славейков, Пейо Яворов, Димчо Дебелянов, Елин Пелин, Йордан Йовков, Гео Милев, Никола Вапцаров, Николай Хайтов и др. Включени са емблематични текстове от българската литература от периодите след Освобождението до Първата световна война, между двете световни войни и след Втората световна война. В резултат на общественото обсъждане бе добавена творбата „Cis moll“ на Пенчо Славейков, за изучаване бяха конкретизирани две глави – 1 и 16 от І част на романа „Тютюн“ от Димитър Димов. Програмата дава възможност на учителите, според интересите на учениците, да подбират и други тематично близки текстове, освен посочените.Учебната програма по история и цивилизации предлага цялостен курс по национална история – от древността до наши дни. В хода на общественото обсъждане бяха предложени и приети някои редакции, които не променят цялостната концепция на проекта.Отпаднали са отделни понятия, които са обект на изучаване през други предмети (напр. неправителствени организации, мажоритарна и пропорционална избирателна система и др.). В същото време са въведени нови понятия (напр. базилика, ротонда, експроприация, приватизация, терор, атентат, безпартиен режим, комунизъм, репресивен апарат, глобализация и др.), които подпомагат разбирането на процесите. Проследено е взаимодействието между различните цивилизации по нашите земи в отделните периоди от историята ни, засилен е патриотичният акцент и е отделено внимание на събития от най-новата ни история, като в програмата са намерили място само факти, без да се допуска оценъчна интерпретация.", "date": "2018.01.15", "title": "Комунизмът и поемата Cis moll в програмата за 10 клас"}
{"url": "https://offnews.bg/sviat/dvama-uchenitci-sa-napadatelite-ot-ruskoto-uchilishte-ranenite-stanah-672928.html", "text": "Нападателите в руското училище в Перм са двама ученици. Те нахлули в училището с ножове и нападнали учители и ученици. Ранени са 15 души. 12 от тях са приети в болница, като трима - учителка и двама младежи на по 15-16 години, са в тежко състояние. 9 души са получили повърхностни рани. Те също ще бъдат прегледани в болница. Майка на един от ранените разказва, че учителка е спасила няколко деца, като ги е изблъскала от нападателите. Полицията е арестувала нападателите.Смята се, че мотивът за нападението са получени обиди в социалните мрежи. Медиите съобщиха и версия, според която кървавата драма е била в резултат от караница между бивш и настоящ ученик, която е прераснала в бой с ножове, а преподаватели и ученици са опитали да ги разтърват, вследствие на което са били ранени.700 деца са евакуирани от училището, часовете са отменени. Полицията е отцепила района. ", "date": "2018.01.15", "title": "Двама ученици са нападателите от руското училище, ранените станаха 15"}
{"url": "https://offnews.bg/ikonomika/5-otstapka-ako-pusnem-danachnata-deklaratcia-onlajn-do-31-vi-ianuari-672943.html", "text": "5 процента отстъпка от дължимия данък за довнасяне могат да ползват физическите лица, ако подадат декларациите си онлайн до края на месец януари, напомнят от НАП.Отстъпката не може да надвишава 500 лева, уточняват от данъчната администрация. Допълнително условие е гражданите да нямат подлежащи на принудително изпълнение публични задължения към момента на подаване на декларацията, както и да внесат целия размер на данъка за довнасяне до 31 януари 2018 г. Най-бързо и лесно по интернет декларация се подава с персонален идентификационен код.Срокът за подаването на декларациите за облагане на доходите e 30 април 2018 г.На 2 април изтича срокът за подаване на фирмените декларации (31 март е в събота). Всички декларации по Закона за корпоративното подоходно облагане, за които задължението за подаване възниква след 31.12.2017 г., се подават единствено по електронен път (чрез интернет с електронен подпис). От тази година отпада отстъпката за подаване по електронен път на годишната декларация за облагане с корпоративен данък.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.", "date": "2018.01.15", "title": "5% отстъпка, ако пуснем данъчната декларация онлайн до 31-ви януари"}
{"url": "https://offnews.bg/razsledvane/kak-1-milion-izchezna-v-kofi-za-bokluk-672899.html", "text": "Един от най-големите разходи на общините е събирането и извозването на боклука. Затова играчите обикновено са познати и свързани с някой от най-крупните имена в бизнеса. Кметът на Варна също сключва такива договори, но гражданите забелязват някои странни разминавания – плащат за едно, а получават друго. Така печалбата на изпълнителите значително се увеличава, а разходите на данъкоплатците… също се увеличават – класически пример на прахосничество.В началото на декември 2016 г. само за няколко дни в различни части на Варна пламват няколко автомобила. Два от тях изгарят напълно. Проведеното разследване показва, че причина за инцидентите е нарушен договор за събиране и извозване на битовата смет в града, за което общинската администрация си е затваряла очи- те. По-късно се оказа, че освен четирите изгорели леки коли щетите, нанесени на данъкоплатците във Варна, са поне 1 млн. лв.Изпълнител на обществената поръчка за събиране и извозване на битови отпадъци в града е акционерното дружество „ЗМБГ“. Договорът с него е от юни 2016 г., но реалното му изпълнение започва половин година по-къс- но. Той е на стойност 61 млн. лв. за пет години и обхваща пет района на града, както и близкото с. Звездица. Неразделна част от договора са техническите спецификации на възложителя и изпълнителя.ЦЕНАТА НА „БОБЪРА“Изискванията на община Варна, заложени в документите за организиране на процедурата по възлагане на обществената поръчка, са „контейнерите за отпадъци 1100 л тип „бобър“ да са сиви и изработени от метал със сертификат за качество…“. От техническото предложение на „ЗМБГ“ за изпълнение на поръчката става ясно, че това условие е прието без резерви. След като печели наддаването и подписва договор с кмета на Варна Иван Портних, компанията започва разполагането на 6 хил. контейнера.Контейнерите са из града и хората забелязват една разлика – не са от метал, те са пластмасови. Тяхната цена е точно 338 лв. В същото време най-ниските оферти за метални контейнери тип „бобър“, предлагани от няколко български фирми, са за около 510 лв. за брой. Това означава разлика от над 170 лв. за един контейнер, или над 1 млн. лв. за всички 6 хил., разположени във Варна в изпълнение на поръчката, спечелена от „ЗМБГ“.И ОЩЕ 20 МЛН. ЗА ТРИ ГОДИНИПри класирането на участниците в търга за поддръжка на чистотата във Варна първите две места са заети от „Консорциум Варна 1“ и „ЗМБГ“ – и двете свързани с братята Кирил и Георги Домусчиеви. В обявената процедура Варна беше разделена на пет зони, но фаворитите не се състезаваха заедно за нито една от тях.В „Консорциум Варна 1“ влизат дружествата „Ай Ес Ви трейд“ и „Нелсен чистота“. Първата е собственост на две физически лица, но от публикуваните й финансови отчети става ясно, че се финансира от свързаното с Домусчиеви „Есте пропъртис“. През 2009 г. то е отпуснало заем от 9.7 млн. евро на „Ай Ес Ви трейд“, а за контакти е посочен e-mail с разширение huvepharma.com, което съвпада с името на компания от групата на два- мата братя. „ЗМБГ“ АД също има връзки с Домусчиеви. В капитала й с 40% участва дружеството „Бул инвест груп 2009“, което е собственик на футболния клуб „Лудогорец“.Най-близкият конкурент на победителите е обединението „Грийн партнърс БКС“ (свързано с Румен Гайтански-Вълка). Цените, предложени от него, са с около 40% по-ниски от тези, които в края на краищата предпочита местната администрация във Варна. За петгодишния период на сключения договор това прави разлика от близо 20 млн. лв., или около 10% от средногодишния бюджет на Варна за последните три години.КОМУНИКАЦИОННИ ГРЕШКИВеднага след избухването на скандала в неофициален от- говор на въпрос, поставен от репортер на БНР, кметът на Варна Иван Портних обяснява, че пластмасовите контейнери са били поставени „временно, до изработване на металните“. Неговата версия за случилото се обаче прави видимо смущаващо разминаването в отговорите, които различни представители на общинската администрация във Варна дават на един и същи въпрос.В обяснението си за причините, довели до подмяна- та на договорените метални контейнери с пластмасови, зам.-кметът на Варна Тодор Иванов твърди, че „съгласно Техническата спецификация на обществената поръчка възложителят (община Варна) има правото да поиска промяна на броя и вида на контейнерите“. С цел естетизация на градската среда и намаляване шумово- то замърсяване при обслужването на контейнерите за битови отпадъци, „в определени микрорайони“ били по- ставени пластмасови съдове. Тяхното поставяне било прецизирано от районните администрации, като в районите с преобладаващо отопление на твърдо гориво били поставени метални контейнери.Проверка на територията на район „Одесос“, както и на „Приморски“, край магистралата Варна–Златни пясъци, дълга около 20 км, в кварталите край нея и на територията на туристическите комплекси „Св. св. Константин и Елена“ и „Златни пясъци“, показва, че там всички контейнери са от по-евтиния тип – полиетиленови, а не метални.И ПАК ЗА ЦЕНАТАПисмена справка, подписана от зам.-кмета на Варна Тодор Иванов, сочи, че металните и пластмасовите съдове струват съответно 450 лв. и 429 лв. с ДДС. С други думи, разлика в цената на полиетилена и обработената, горещо поцинкована ламарина почти няма.Цените, цитирани от Иванов, са посочени от изпълнителите на обществената поръчка „ЗМБГ“ АД и „Варна – 1“ ДЗЗД. Дали община Варна е проверила тяхна- та достоверност, от писмото на Иванов не става ясно.Цената от 338 лв. за един пластмасов контейнер, цитирана по-горе, е записана в постановление на Варненската окръжна прокуратура от 14 март т.г. по повод разследването на запалени от горящи пластмасови съдове автомобили в централния район „Приморски“. За разлика от общинската администрация прокуратурата винаги проверява информацията, която й се предоставя.Б. ред. -", "date": "2018.01.15", "title": "Как 1 милион изчезна в кофи за боклук"}
{"url": "https://offnews.bg/sviat/makedonskiat-parlament-ratifitcira-dogovora-za-priatelstvo-s-balgaria-672945.html", "text": "С 61 гласа \"за\" и 1 \"въздържал се\" македонският парламент днес ратифицира Договора за приятелство, добросъседство и сътрудничество с България.Депутатите от ВМРО-ДПМНЕ, най-голямата опозиционна партия в западната ни съседка, бойкотираха заседанието на парламента и не се явиха в пленарната зала.В обръщение от парламентарната трибуна преди гласуването външният министър Никола Димитров заяви, че \"нито ние, нито в България сме напълно щастливи с текста на договора\", но документът е свидетелство за съществената промяна в двустранните отношения.Димитров отбеляза, че днешният ден има своята красива символика, тъй като на тази дата България първа призна Македония през 1992 г.Договорът за добросъседство беше подписан на 1 август 2017 г. в Скопие от министър-председателите на България и Македония Бойко Борисов и Зоран Заев.Минути след днешния вот в македонския парламент министерството на външните работи на България приветства решението за ратификация на договора.\"С този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани. Република България ще продължи да бъде активна в подкрепата си за европейската интеграция на Република Македония. Това е стратегически избор на нашата държава, залегнал и в приоритетите на българското Председателство на Съвета на ЕС. Договорът за приятелство, добросъседство и сътрудничество с Република Македония е основан на споделени европейски ценности, които правят региона по-единен и по-силен\" - пише в изявлението на българското МВнР.Председателят на Народното събрание Цвета Караянчева също поздрави своя македонски колега Талат Джафери по повод ратифицирането на договора.Ратифицирането на документа е историческа стъпка, с която се потвърждава волята на нашите две страни да продължат усилията си за изграждане на модерни, добросъседски отношения, основани на европейските ценности, отбелязва в писмото си председателят на българския парламент.Караянчева припомня, че на 27 юли 2017 г. българското Народно събрание прие единодушно декларация в подкрепа на подписването на договора и \"по този начин потвърди широкия политически консенсус и категоричното желание за отваряне на нова страница в отношенията между двете страни.\"", "date": "2018.01.15", "title": "Македонският парламент ратифицира Договора за приятелство с България"}
{"url": "https://offnews.bg/zimni/prashtame-19-sportisti-v-pionchan-672907.html", "text": "Най-малко 19 спортисти ще изпрати България на зимните олимпийски игри в Пьончан, които стартират на 9 февруари. Съставът на делегацията ни предстои да бъде официално утвърден от БОК на 23 януари.Най-многобройна ще е групата на биатлонистите, като ще участваме с пълен отбор от петима мъже и пет жени. В ските имаме две квоти за мъж и жена, три са в бягането и две в сноуборда за Александра Жекова и Радослав Янков. В събота място на игрите си осигури и ски скачачът Владимир Зографски.Потвърдена е и квота при мъжете в спускането с шейни. Окончателна яснота ще има след 21 януари, когато повечето международни федерации ще обявят списъците, тъй като е възможно да има отказали се.Зографски се класира с голяма доза късмет в последния момент. Той завърши на 26-о място в състезанието по ски полети от Световната купа по ски скок на голямата шанца в Бад Митерндорф (Австрия).Българинът не успя да преодолее квалификациите в петък, но участва в надпреварата като първа резерва след отказването на Дмитри Василев от Русия. Той постигна опити от 195.0 и 183.0 метра и получи 328.6 точки.Със спечелените първи 5 точки за сезона Зографски си осигури квота за Пьончан и за втори път в кариерата си след Сочи 2014 ще участва на олимпиада.", "date": "2018.01.15", "title": "Пращаме 19 спортисти в Пьончан"}
{"url": "https://offnews.bg/sviat/papata-svetat-e-na-raba-na-iadrena-vojna-672954.html", "text": "Папа Франциск заяви, че е сериозно притеснен от опасността от ядрена война и предупреди, че светът е на ръба, предадоха Ройтерс и ДПА.Той направи изявлението си на борда на папския самолет, с който лети към Перу и Чили.Преди дни фалшива тревога за приближаваща балистична ракета стресна жителите на Хавайските острови и напомни за риска от неочаквана ядрена война със Северна Корея, припомня Ройтерс, цититана от БТА.\"Мисля, че сме на самата граница. Наистина се опасявам от това\", заяви папа Франциск, коментирайки опасността от ядрена война. \"Един инцидент е достатъчен, за да ни хвърли в състояние на война\", предупреди той и добави, че \"затова трябва да унищожим оръжията и да се стремим към ядрено разоръжаване\".Папата не спомена Хавайските острови, нито Северна Корея, отбелязва Ройтерс.", "date": "2018.01.15", "title": "Папата: Светът е на ръба на ядрена война"}
{"url": "https://offnews.bg/112/da-otkradnesh-kasmeta-v-burgas-hvanaha-obirdzhia-na-lotarijni-bileti-672906.html", "text": "Полицията в Бургас задържа сериен обирджия на лотарийни билети. Криминално проявеният 22-годишен В.Д. е задържан в автобус на градския транспорт.Списъкът с престъпленията му само през последните 20 дни е впечатляващ:На 28 ноември м.г. В. Д. откраднал дамска чанта, собственост на 46-годишна бургазлийка от павилион, разположен на ул. \"Цар Симеон\". В нея имало лични документи и сумата от 300 лв. Варненецът действал в съучастие с дама. М. Г. от Бургас също е криминално проявена, уточняват от МВР-Бургас.На 18 декември крадецът задигнал 31 лотарийни билета от играта \"Американски долари\" на обща стойност 310 лв. от павилион, разположен на кръстовището на улиците \"Стефан Стамболов\" и \"Дунав\".На 3 януари В. Д. откраднал лотарийни билети на стойност 260 лв. от магазин \"Тришър\", разположен на ул. \"Милин камък\" отново в съучастие с криминално проявената М. Г. от Бургас.Три дни по-късно криминално проявеният пак задигнал лотарийни билети на стойност около 100 лв. от павилион, разположен срещу бл. 25 в к-с \"Изгрев\".На следващия ден - 7 януари той пак откраднал лотарийни билети, а след това признал и още три кражби.", "date": "2018.01.15", "title": "Да откраднеш късмета: В Бургас хванаха обирджия на лотарийни билети"}
{"url": "https://offnews.bg/obshtestvo/api-idva-oshte-sniag-prez-denia-672911.html", "text": "Над 700 машини са обработвали през нощта пътните настилки по републиканската мрежа в районите със снеговалеж. През деня работата на снегопочисващата техника продължава, за да се осигури проходимостта на пътищата при зимни условия, съобщи АПИ. Без ограничения е движението през проходите „Айтоски”, „Обзорски”, „Печинско”, „Превала”, „Предел”, „Републиката“, „Ришки” и „Рожен”. Забранено за МПС над 3,5 тона е преминаването през проходите „Дюлински” и „Пампорово”. Ограничено е движението на товарни автомобили над 10 тона през „Вратник” и „Твърдишки“. Ограничено е движението за МПС над 12 тона през проходите „Петрохан“, „Троянски“, „Котленски“ и „Шипка”.27-те областни пътни управления и снегопочистващите фирми работят на 24-часов режим и продължават поддържането на републиканската пътна мрежа. Агенция „Пътна инфраструктура“ препоръчва на шофьорите, на които им предстои пътуване, да тръгват на път само с подходящи гуми, тъй като прогнозите са за засилване на снеговалежа през деня, да карат със съобразена скорост и повишено внимание, спазвайки указанията на „Пътна полиция“, съветват от АПИ. ", "date": "2018.01.15", "title": "АПИ: Идва още сняг през деня"}
{"url": "https://offnews.bg/medii/koj-sedna-v-stolcheto-na-ani-tcolova-672904.html", "text": "Столчето на Ани Цолова в сутрешния блок на Нова от днес вече не е празно. В него седна водещата от БНТ Аделина Радева, която оттук нататък ще партнира на Виктор Николаев в сутрешния блок.Радева е позната като водещ на следобедното публицистично предаване \"Още от деня\" на националната телевизия. Работила е и в сутрешен блок и то именно с Виктор Николаев - отново в БНТ. Била е и кореспондент на Нова телевизия в Гърция.Предложението да се премести в \"Здравей, България\" получила от новия генерален директор на новините на Нова Вяра Анкова, която доското оглавяваше обществената медия. От днес сутрешният блок има и нова синоптичка - Нора Шопова. Тя е юрист по образование и модел по професия. Работила е за големи модни списание, вкл. за \"Воуг\".", "date": "2018.01.15", "title": "Кой седна в столчето на Ани Цолова"}
{"url": "https://offnews.bg/izvan-terena/grigor-dimitrov-stana-reklamno-litce-na-sladoled-672914.html", "text": "Най-добрият ни тенисист Григор Димитров се похвали в профила си в Туитър, че е станал рекламно лице на сладоледите Häagen-Dazs. Това се е случило преди старта на Откритото първенство на Австралия в Мелбърн.\"Щастлив съм да бъда първият тенисист в историята, който е посланик на Häagen-Dazs. Този сладолед е извънземен\", написа Димитров, който е отдавнашен фен на марката.Междувременно българинът демонстрира отлично настроение след първата си победа в Мелбърн. Той спечели с 6:3, 6:2, 6:1 срещу квалификанта Денис Новак от Австрия, като показа, че се намира в отлична форма.\"Доволен съм от формата си. Толкова е хубаво да се върна тук. Имам страхотни спомени, обичам да играя на този корт. Днес имаше доста силен вятър по време на загрявката. Не можеш да използваш максимално ударите си, но аз се опитах да бъда концентриран и да използвам всяка възможност, както и да спестя малко сили.Гледам от мач на мач. Спечелването на титла от Големия шлем винаги е било моя мечта. Постигнах някои неща, които винаги съм искал. Това е следващата стъпка. Не искам да лъжа и да звуча прекалено скромен. Единственото, което мога да направя, е да се раздавам на 100% процента и да се опитам да вдигам нивото с всеки мач\", сподели Григор след мача, в който на Nike.", "date": "2018.01.15", "title": "Григор Димитров стана рекламно лице на сладолед"}
{"url": "https://offnews.bg/politika/vigenin-da-se-obedinim-sreshtu-nasilieto-nad-zheni-672916.html", "text": "НС на БСП проведе демократична дискусия, произнесе се и имаме официална позиция за Истанбулската конвенция, утвърдена със сериозно мнозинство. Партиите в ПЕС имат право на различни мнения, но нямаме никакви разминаване по това, че насилието срещу жени и домашното насилие са явления, които трябва да бъдат изкоренени. Това каза народният представител от БСП Кристиан Вигенин пред Нова тв. Той добави, че в своята позиция левицата е отбелязала, че започва работа по внасянето на конкретни предложения за промени в българското законодателство, за да се изпълнят целите на конвенцията. Вигенин добави, че в текста на конвенцията има няколко параграфа, които са с двусмислени формулировки и самият факт, че те дават повод за разнопосочно тълкуване, показва, че тя не е съвършена.„Заради такъв тип неща се подценява смисълът на създаването на конвенцията. И при нас тези текстове се разбират по различен начин, както и в обществото. Едни смятат, че в тях няма никакъв проблем, а други-напротив. Още през 2014 г. ние изразихме колебанията си по тези текстове и България е предлагала други формулировки за тези спорни моменти\", каза още социалистът. Той заяви, че начинът, по който е взето решението в правителството и бързината, с която конвенцията бе внесена в парламента, са контрапродуктивни. Вигенин бе категоричен, че това е налагане на решение върху общественото мнение. „Вината тук е на ГЕРБ и ОП за начина, по който го направиха”, добави още той.Кристиан Вигенин бе категоричен, че когато БСП направи своите предложения, ще се види кой наистина се вълнува от проблемите с домашното насилие и кой изпълнява някакви инструкции- прибързано да ратифицираме тази конвенция. Той добави, че ГЕРБ не бива да се грижи толкова за БСП и вътрешните дебати, които има в левицата. „Министър Кирил Ананиев, който е гласувал против конвенцията, дава съвети на БСП как трябва да си промени позицията. Вчерашната пресконференция на министрите Цачева и Захариева също беше неубедителна и затова, нека се обединим в борбата срещу насилието към жени и да не прибързваме”, призова народният представител.„Не одобрявам решението на Националния съвет на БСП да не подкрепи ратификацията на Истанбулската конвенция, още повече, че голяма част от европейските държави вече са я ратифицирали. Съжалявам за това, смятам го за политическа грешка и за лош знак”, заяви вчера президентът на ПЕС Сергей Станишев по БНР. „Жените в България станаха жертва на изкривен дебат, който се разви в българското общество. Много е трудно да се върви срещу течението. Трудно е да не се поддадеш на популизма. Защитата на истината не е лесна задача. Затова е нужна воля. През последните 10 дни бяха изпратени плашещи сигнали и абсурдни твърдени, които отклониха вниманието от основния факт.А именно, всяка 4 жена в България лично е преминала през този ад. За миналата година три жени са убити по особено жесток начин от своите партньори. Жените очакват нашата подкрепа. За съжаление, очевидно държавните механизми не работят добре. И предвидените за внасяне от БСП в НС законодателни предложения няма да могат да да засенчат политическия знак, който бе даден с решението за нератифициране на Конвенцията. Още повече, че една опозиционна партия няма механизма да наложи приемането на тези промени. Конвенцията предоставя редица мерки за подобряване на ситуацията по отношение на опазване от насилие и наказание на деятелите.Поведението на БСП тактически обслужва ГЕРБ и отвлича вниманието от доста сериозни вътрешни проблеми, с които управляващите не могат да се справят.Опасявам се, че това няма да бъде разбрано и от социалдемократическото семейство в Европа. Крайъгълен камък за нас са правата на човека и в този контекст и ненасилието над жени и деца. И затова вчера предупредих БСП, че ще трябва да обяснява своите действия пред нашите партньори. Според мен, фокусът на дискусията по предстоящия вот ще бъде изместен заради Истанбулска конвенция и няма да се постигне ефекта, който вероятно се цели”, допълни Станишев.В своето изказване пред Пленума вчера Станишев поясни: „Конвенцията е всеобхватен международен документ, който разглежда темата през призмата на човешките права. Документ, който предвижда защита и наказание за всяка форма на насилие над жени и деца. И това е нейният основен смисъл. За съжаление, страшно много са хората, преживели лично тази драма. И към тях е насочена Конвенцията. В този смисъл е и Комюникето на Съвета на Европа от 12 януари, който тълкува текста на Конвенцията заради истеричната дискусия в българското общество. Нещо абсурдно според мен. И там изрично се подчертава, че не става дума за въвеждане на т.н. „трети пол”. Тема, с която толкова широко се спекулира в България. ", "date": "2018.01.15", "title": "Вигенин: Да се обединим срещу насилието над жени"}
{"url": "https://offnews.bg/tenis/letiasht-start-za-grigor-v-melbarn-672901.html", "text": "Най-добрият ни тенисист Григор Димитров започна с летящ старт участието си на първия за годината турнир от Големия шлем - на Откритото първенство на Австралия в Мелбърн.Полуфиналистът от миналогодишното издание победи квалификанта Денис Новак (Австрия) с 6:3, 6:2, 6:1 за 1 час и 39 минути.Във втория кръг третият в света българин ще се изправи срещу победителя от мача между квалификантите Елиас Имер (Швеция) и Макензи Макдоналд (САЩ).Поставеният под номер 3 в схемата Димитров нямаше никакви проблеми срещу 226-ия в световната ранглиста, като разликата в класите бе повече от очевидна.Григор не подцени срещата и не допусна колебания в нито един момент, за да си осигури бързо класиране напред.Двубоят ще се запомни и с дебюта на новата екипировка на Димитров, който излезе на корта почти изцяло в розово и даде повод за шеги в социалните мрежи.Голямата изненада от първия кръг беше отпадането на Винъс Уилямс. Миналогодишната финалистка загуби от швейцарката Белинда Бенчич с 3:6, 5:7. ", "date": "2018.01.15", "title": "Летящ старт за Григор в Мелбърн"}
{"url": "https://offnews.bg/analizi-i-komentari/evtinata-ruska-propaganda-sreshtu-balgaria-i-evropejskia-saiuz-672910.html", "text": "Ето как работи пропагандата срещу Европейския съюз. Само ден след речта на Доналд Туск в София, в българския Фейсбук се разпространява масово една лъжа, създадена в Русия. Ето я – такава, каквато се вижда на стената на Яна Митева:Истината, разбира се, е далеч от цитираното от г-жа Митева, но е интересно да се види как троловете смесват фактите с лъжата, за да се разбере по-добре защо опасността от фалшивите новини и дезинформацията е толкова голяма.1. За снимката и действително е от германските архиви. Важното е да се знае, че това е снимка от септември 1939 г., а описанието ѝ е: “Полша, септември 1939 г., близо до Устроние/Опатовице; пътен транспорт на арестувани евреи под надзора на полицията и SD. Четирима души в униформи на SD са в кабриолет, отляво надясно: обершарфюрер (сержант), ротенфюрер (ефрейтор), унтерщурмфюрер (старши лейтенант), обешарфюрер (сержант).С други думи, човекът в кръгчето, за който се твърди, че е дядото на Туск, е ефрейтор от германската армия, но няма как да е дядото на Туск, което става ясно от описаното в следващата точка:2. Да видим какво е правил Юзеф Туск по това време, според  (проверена и с източниците – полски издания, посочени в нея!)Същата дезинформация е била използвана в изборите за президент на Полша през 2005 г., когато Туск губи от Качински. Информацията за службата във Вермахта на дядото са направени от политика Юзеф Курски, който впоследствие е  от партията си, а спечелилият изборите Лех Качински публикува официално извинение във връзка с нелепите обвинения.От реакцията в социалните мрежи в последните два дни разбирам, че някои хора се объркват от това, че снимката е истинска, а пък информацията е фалшива. Ще го обясня по друг начин: в германските военни архиви има множество снимки от Втората световна война. Всички те са истински, а не фалшиви. Дезинформацията се случва, когато истинска снимка се използва с фалшив текст – в случая се твърди, че шофьорът на джипката е дядото на Туск (друг е въпросът, че внуците нямат нищо общо с действията на своите дядовци и баби!), което не е възможно поради това, че до 1944 г. той не е бил мобилизиран в редовете на германската армия.Следват логичните въпроси:Откъде идва ментето на стената на г-жа Митева?От сайт на руски език, Политфорумс (важен детайл: от базата данни за домейна politforums.net се вижда, че собствениците му са поискали да бъдат анонимни или поне използват регистратор, който поддържа такава функция); в него за автор на статията е посочен Олег Лурие от “Живия журнал”. Ако се чудите защо го е публикувала, не се чудете много – от заглавната страница на нейната стена човек не може да не забележи няколко факта: руското и българското знаме, преплетени приятелски. Профилните снимки на госпожата, в които се вижда, че е отбелязала (с носталгия?) 100 години от болшевишкия преврат. Както и фотографии, в които си личи ясно . По-долу пускам картинна галерия за онези, които искат да се позабавляват.Кой е авторът на оригиналния руски текст?, накратко: бивш журналист, осъден за мошеничество (два пъти), излежал години в затворите на Русия. Според статията в Уикипедия, разполагал с имущество, което далеч надхвърля официалните му доходи (джипове „Порше Кайен“ и „Ауди All Road“, леки коли „Мерседес S-500“, „Ауди ТТ“, както и две „Ауди А6“).А какво вероятно му е било в главата, когато е публикувал ментето в “Живия журнал” може да се подразбере от избраните от самия него тагове към статията: Гданьск, Гиммлер, Гитлер, Дональд Туск, ЕС, Евросоюз, Иосиф Туск, Киев, СД, СС, Украина, евреи, европейские ценности, каратели, концлагеря, фашизм.Какво прави впечатление в тези тагове? Ами наличието на “Хитлер”, “Химлер”, “Киев” и “Украина”, разбира се, които нямат нищо общо с казуса…Защо тъкмо сега този текст се появява на български език?Очевидно е защо – защото повсеместната реакция в българските медии и общество към  от 11-и януари 2018 г. в София е положителна. А антибългарската пропаганда не може да подмине спокойно подобни емоции. Иначе текстът е написан отдавна, но не може да не се запитате дали не е бил преведен на български сега, когато е станало належащо да се “вкара в обръщение”, за да подрони авторитета на г-н Туск и да накара хората да гледат на него с недоверие.Впрочем, ще бъде интересно да се види кои хора ще се хвана на куката на евтината антибългарска и антиевропейска пропаганда и ще продължат да популяризират фалшивата новина за “дядото на Туск”. И кои ще се усетят, че са жертва на тази пропаганда. А и кои ще се изправят срещу нея.Ето и някои допълнителни коментари на съобщения във Фейсбук по темата. Ще допълвам тази статия с нови коментари, когато се появят нови въпроси.Съмнения:“Истината трябва да е несъмнена и недвусмислена! А аз и много други останахме неубедени. Споделих с всички, че смятате снимката за менте, но вие сам казвате, че е истинска. Кое е менте тогава? Намирам ,че доста обърканото и нелогично обяснение. Версията за принудително рекрутиране на Юзеф Туск не издържа. ”“Не издържа фактът как е освободен през август 42-ра и след това рекрутиран в СД. От други линкове вчера, които прочетох на немски, излиза че Юзеф е посочил идеологически мотиви (вярвам, че си е спасявал живота си). Но е бил във Вермахта чак до края на войната. Там пише, че този факт е необясним. Добре, наистина датировката не съвпада прав си! Посочени са чиновете на четиримата, но не и имената. Но пък приликата между дядо и внук е поразителна.”Коментар върху съмненията:Истината си е несъмнена. За снимката обясних по-горе: тя е истинска, но нито един от описаните в нея хора не е дядото на Туск. Ментето е коментарът към нея. Няма “версия за принудително рекрутиране” (мобилизация). В нацистка Германия всички мъже са подлежали на военна служба. Хората не са имали избор; факт е, че не всички войници във Вермахта са военнопрестъпници, а допълнителната информация, че не е служил до края на войната, а е или избягал и присъединил към съпротивата, или попаднал в съюзнически лагер е показателна. Също така показателен е и друг факт – че той е служил като прост войник, а не като войник в SD или SS. Аргументът за приликата не издържа проверката на датите.", "date": "2018.01.15", "title": "Евтината руска пропаганда срещу България и Европейския съюз"}
{"url": "https://offnews.bg/sviat/stachka-v-gartcia-transportat-spria-672913.html", "text": "Стачка блокира транспорта в Гърция. Спряно е метрото в Атина, не се движат и градските автобуси. Анулирани са много полети от всички гръцки летища, стачкуват авиодиспечерите.Почасова стачка е обявена в държавните болници, училища и общините. Протестни демонстрации се организират през целия ден в цялата страна.Протестите са срещу проектозакон с нови икономически мерки, който днес ще бъде гласуван в парламента. Предвижда се орязване на помощите за многодетни семейства, както и промени в условията за обявяване на стачки. Работодателите пък се сдобиват с права за масови уволнения. Приемането на закона е условие от страна на кредиторите за продължаване на финансовата помощ към Гърция. ", "date": "2018.01.15", "title": "Стачка в Гърция, транспортът спря"}
{"url": "https://offnews.bg/obshtestvo/v-pernik-veche-obiaviha-gripna-vakantcia-kade-oshte-se-ochakva-epidem-672912.html", "text": "Перник обяви грипна епидемия. Учениците са разпуснати в тридневна ваканция, считано от днес. До второ нареждане са забранени детските и женските консултации, както и свижданията в болниците. В този период не се правят и имунизации.Според специалистите до седмица или две епидемия може да бъде обявена и в София. Много вероятно е още тази седмица епидемия да бъде обявена и в областите Пловдив, Пазарджик, Стара Загора, Габрово и София-област.„Най-много болни за първата седмица на новата година – 209 на 10 000 души, имаше в Перник. На второ място беше град Пазарджик. Заболяваемостта в Пловдив и София беше 120 на 10 000 души, което е характерно за ранната есен”, заяви пред Нова телевизия д-р Тодор Кантарджиев от Националния център по заразни и паразитни болести. и ", "date": "2018.01.15", "title": "В Перник вече обявиха грипна ваканция. Къде още се очаква епидемия"}
{"url": "https://offnews.bg/obshtestvo/bez-voda-v-chast-ot-mladost-1-dnes-672893.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Във връзка с подмяна на уличен водопровод на ул. „Д-р Стоян Чомаков“, ж.к. „Младост“ 1 , се налага спиране на водоподаването от 9:00 до 17:00 часа на бл. 24, бл. 25, бл. 26 вх. 1 и вх.2, бл. 21, ул. „Д-р Стоян Чомаков“№4А, заведение между бл. 24 и бл. 25.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 24.", "date": "2018.01.15", "title": "Без вода в част от Младост 1 днес"}
{"url": "https://offnews.bg/sviat/tramp-ne-sam-rasist-672918.html", "text": "\"Не съм расист\", заяви лаконично президентът на САЩ Доналд Тръмп, попитан за предполагаеми обидни коментари по адрес на имигранти, предадоха Асошиейтед прес и Ройтерс.По-рано сенатори казаха, че на среща с тях при закрити врата в Белия дом тази седмица Тръмп попитал защо са им на Съединените щати хора от \"мизерни дупки\" като африканските страни и Хаити.Президентът на САЩ отбеляза, че според сенатори той не е произнесъл скандалните думи, които му бяха приписани от техни колеги.По-рано вчера членът на горната камара на Конгреса Дейвид Пардю, републиканец от Джорджия, увери, че Тръмп не е използвал вулгарен израз по адрес на имигрантите от Африка и Хаити. Друг сенатор републиканец, Том Котън от Арканзас, също каза, че не е чул президентът да произнася фразата \"мизерни дупки\".В четвъртък двама техни колеги, демократът Дик Дърбин и републиканецът Линдзи Греъм, заявиха, че Тръмп е използвал обидния израз на среща в Овалния кабинет на Белия дом, посветена на намирането на решение на въпроса с 800-те хиляди имигранти, дошли нелегално в САЩ като деца.Президентът на САЩ каза, че е \"готов, желаещ и способен\" да постигне споразумение за защита на тези хора.Миналата седмица Тръмп нарече съдебната система в Съединените щати \"несправедлива\", след като федерален съдия осуети намерението му да прекрати програма, отлагаща депортирането на имигранти, вкарани нелегално в страната като деца от своите родители.", "date": "2018.01.15", "title": "Тръмп: Не съм расист"}
{"url": "https://offnews.bg/obshtestvo/zapadna-balgaria-v-zhalto-zaradi-valezhi-ot-sniag-672897.html", "text": "Нови валежи прогнозират синоптиците за днес предимно в Западна България. В 15 области в тази част от страната е обявен жълт код за сняг.Очаква се снежна покривка от 5 до 10 см. Времето ще е облачно, максималните температури ще варират от минус 4 до 4 градуса, в София - минус 1.По Северното Черноморие също ще превали сняг. Морската вода ще се стопли до 8 градуса, а вълните ще са от 2-3 бала. В планините ще духа умерен до силен вятър, а по високите върхове термометрите няма да се качат над минус 8 градуса.Във вторник преваляванията ще спрат, а в сряда ще се затопли. Улиците, по които се движи масов градски транспорт в София, основните улици в кварталите и опасни и стръмни участъци са били обработени със смеси против заледяване, съобщиха от пресцентъра на Столична община.В районите „Витоша“, „Банкя“ и „Панчарево“ поради по-голямото количество навалял сняг е извършено и избутване на снежни маси. Общо 61 снегопочистващи машини работят и в момента.Градският транспорт се движи при зимни условия навсякъде по маршрути си.В кризисния център за хора без дом са нощували 174 човека.", "date": "2018.01.15", "title": "Западна България в жълто заради валежи от сняг"}
{"url": "https://offnews.bg/temida/bivshi-ministri-pred-spetcsada-dnes-672903.html", "text": "Бившият финансов министър Симеон Дянков, ексенергийният минситър Трайчо Трайков и бизнесменът Иво Прокопиев се изправят днес пред Специализирания наказателен съд по делото за продажбата на държавния дял на EVN.Тримата са обвинени в безстопанственост в особено големи размери.Според прокуратурата, заради сделката с дружеството държавата е била ощетена с над 20 милиона лева. ", "date": "2018.01.15", "title": "Бивши министри пред спецсъда днес"}
{"url": "https://offnews.bg/sviat/desetki-ubiti-i-raneni-pri-samoubijstveni-atentati-v-bagdad-672915.html", "text": "Броят на убитите при двойния самоубийствен атентат в центъра на Багдад нарасна на 27, а над 80 души са ранени, съобщиха местните власти, цитирани от ДПА. Първоначално бе съобщено за 16 загинали и близо 50 ранени.Иракската телевизия съобщи, че най-малко 95 души са ранени. Броят на жертвите се очаква да нарасне, защото много от ранените са в тежко състояние, съобщава БТА.", "date": "2018.01.15", "title": "Десетки убити и ранени при самоубийствени атентати в Багдад"}
{"url": "https://offnews.bg/ikonomika/zapochva-izgrazhdaneto-na-tol-sistemata-672874.html", "text": "Днес в регионалното министерство ще бъде подписан договорът за проектиране, изграждане и въвеждане на електронната система за събиране на таксите за ползване на републиканската пътна мрежа, съобщи пресцентърът на МРРБ.Сключването на договора ще стане в присъствието на министър Николай Нанков в 10 ч. в министерството.Таксата ще се определя на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка).Договорът ще бъде подписан от председателя на Управителния съвет на Агенция „Пътна инфраструктура\" инж. Дончо Атанасов и от Михаел Вебер, представляващ изпълнителя КОНСОРЦИУМ „КАПШ ТРАФИК СОЛЮШЪНС\". На церемонията ще присъстват членовете на УС на АПИ инж. Веселин Давидов и инж. Светослав Глосов и Андре Лаукс, главен оперативен директор на „КАПШ ТРАФИККОМ\".Стойността на договора за изграждане на електронната система за събиране на таксите за ползване на републиканската пътна мрежа е 149 997 000 лв. без ДДС. Срокът за изпълнение е 19 месеца. Изграждането на тол системата ще бъде за сметка на изпълнителя. След успешното ѝ внедряване инвестицията ще се възвърне със събраните приходи.", "date": "2018.01.15", "title": "Започва изграждането на тол системата"}
{"url": "https://offnews.bg/obshtestvo/meditci-ot-obshtinski-bolnitci-izlizat-na-protest-672898.html", "text": "Лекари и медицински сестри от общинските болници ще протестират днес. Служителите в 22 клиники спират работа между 12 и 13 часа, като пациентите в спешно и живото-застрашаващо състояние ще бъдат обслужвани. Общинските лечебни заведения настояват за 30 млн. лв. за спасяването им. Недоволството е под мотото „Спрете да унищожавате общинското здравеопазване в България”.Според Националното сдружение на общинските болници оцеляването е невъзможно. Задълженията на общинските болници в България са 100 млн. лв. към декември миналата година, сочат данни на Министерство на здравеопазването.Общинските болници покриват 150 общини, които се намират далеч от София и от големите областни центрове. Те осигуряват достъпно здравеопазване за 2 млн. души, съобщи бТВ. Протестът днес е подкрепен и от Българския лекарски съюз.", "date": "2018.01.15", "title": "Медици от общински болници излизат на протест"}
{"url": "https://offnews.bg/obshtestvo/blok-v-burgas-ostana-bez-pokriv-sled-nekachestveno-sanirane-672921.html", "text": "Жилищен блок в Бургас остана без покрив и ток след бавно и некачествено саниране, съобщава bTV. Фирмата изпълнител за пет месеца не е завършила нито един вход в жилищния блок. Подизпълнителят на поръчката за саниране, без знанието на никой, махнал всички ламаринени обшивки на покрива. Това е довело до течове, които са засегнали дори апартаменти на средните етажи.Семейство, засегнато от течовете, се оплака, че са останали без ток 24 дни. Живущите били принудени да посрещнат празниците на свещи. Голяма част от покъщнината в дома им е унищожена. Според Коралска липсата на контрол и трудната комуникация с главния изпълнител са довели до кризисната ситуация с жилищния блок. В началото на месеца БНТ съобщи за друг наводнен след саниране блок в Бургас. По време на дъждовете по празниците е протекъл покривът на блок 9 в комплекс \"Изгрев\". Апартаментите на хората са се наводнили, като водата е достигнала чак до 4 етаж.От фирмата изпълнител признаха, че вината за течовете е тяхна и обещаха да покрият щетите на хората.", "date": "2018.01.15", "title": "Блок в Бургас остана без покрив след некачествено саниране"}
{"url": "https://offnews.bg/112/vzriven-bankomat-v-stolichnia-kvartal-druzhba-tazi-nosht-672902.html", "text": "Крадци са опитали да взривят и ограбят банкомат в столичния квартал „Дружба” тази нощ, съобщи бТВ. Сигналът за посегателството на бул. „Копенхаген” е получен около 3:20 часа тази сутрин. Устройството е в голям хранителен магазин, като видимо е пострадала вратата на обекта. Към момента не е ясно дали бандитите са успели да откраднат пари от банкомата.От полицията и от магазина не дават повече подробности.", "date": "2018.01.15", "title": "Взривен банкомат в столичния квартал Дружба тази нощ"}
{"url": "https://offnews.bg/nashite-avtori/iz-delnitcite-na-edin-lud-8-12-ianuari-672919.html", "text": "Понеделник, 8 януари„Българското европредседателство, чието официално начало е тази седмица - на 11 януари, стартира... убийствено“, пише Клуб Z, визирайки показния разстрел на бизнесмена Петър Христов, един от спонсорите на управляващата партия и приближен на Цветанов.Христов е влиятелен търновски бизнесмен, думата на когото се е чувала за всички дела на региона. Бил е представител на СИК за Търновския регион, собственик на действаща охранителна фирма. Казват, че е бил съдружник с гръмнатия на Аруба криминален авторитет Поли Пантев и с неговите пари купил „Сердика“- Велико Търново, днес „Лактима“. Освен това за напредването му в живота доста помогнало и това, че през 90-те години на миналия век се намърдал на входа и изхода на захарните заводи в Горна Оряховица. С една дума мутра, та дрънка!При режима на Борисов се включил много успешно в обществените поръчки. Е, не чак като Пеефски, но за регионален мащаб много успешно. Всъщност, двамата били свързани. Катя Илиева, гл. редактор на Фрогнюз, разказва: „Без Пеевски не може да правиш бизнес в държавата. Това ми призна приживе Христов… Бизнесменът сподели, че той също е свързан с корпулентния бизнесмен и депутат от ДПС. Уточни веднага, че в това не вижда нищо лошо и ако искат бизнесмените да са успешни, ще трябва да се примирят с този факт.“И те се примиряват, къде ще ходят…Петър Христов имал стотина фирми, в които участвало цялото герберско политбюро. Според колегата Иван Бакалов работел в комбина и с котарака Сталийски по някои сделки за разграбването на активите на КТБ“.Най-интересно обаче ми се стори, че Христов бил в съвета на настоятелите на Великотърновският университет „Св.св. Кирил и Методий“. При условие, че мутренското му минало не е тайна. Но какво се чудя, когато ректорът на УНСС каза, че пожарникарят бил част от академичната общност в България… Всичко можеш да си купиш с пари у нас, всичко. Включително и нова чест.Освен това дъщерята на Христов Михаела, която формално е собственик на „Лактима“, участва и в управлението на МБМД на Мира Янова. Ако сте имали някакви въпроси и социологически съмнения, сега би трябвало да ви отпаднат.Шесторното убийство в Нови Искър, което потресе България по празниците, порасна до седморно. Намериха мъртъв нарочения за убиец. Милицаите разправят, че се бил самоубил. Установили също, че преди това погледал малко детско порно на телефона, после се завил с едно одеяло, сложил заглушител на пистолета и се гръмнал.В правдоподобността на този разказ вярва 1 от 100 души. Останалите 99 го смятат за тъп дори и за милиционери. Дреме им на тях. Убиецът е намерен, случаят е приключен. Ама можело да не е тоя убиецът. И май бил по-скоро самоубит. Може, да, много е вероятно. Шефът на следствието изпусна едно изречение, което си е почти признание: „С едно и също оръжие са убити всичките шест жертви, със същото оръжие е умъртвен и Росен Ангелов“.Умъртвен?! Прилича на класическа фройдистка грешка. И най-вероятно е такава.Вторник, 9 януариГЕРБ, ОП и ДПС дружно отхвърлиха в правната комисия на НС ветото над антикорупционния закон. Той ще бъде прегласуван в същия скопен вид. И закон ще има, но ефект няма да има. Но пък ще го показваме на чужденците.Тази на пръв поглед необичайна коалиция си е напълно обичайна, когато става дума за престъпленията на властта, които трябва да остават ненаказани. На тая власт, която замижа за престъпленията на предишната власт. Да напомням ли как Борисов разформирова Министерството на бедствията на Етем и Пеефски и огромните далавери в Държавен резерв се покриха. Предишната власт пък се направи на сляпа за далаверите на по-предишната и така, до края на… Всъщност, един Господ знае къде е краят. Всички кражби и престъпления и на режима Живков бяха покрити и забравени. Така е тук и не от вчера. В един фейлетон на Райко Алексиев, публикуван през далечната 1933 г., който често се върти из Фейсбук, четем: „За България може да се каже, че е свободна страна… Населението ѝ се състои от бивши, сегашни и бъдещи министри. Занятието на всички се състои в това: сегашните министри да дават амнистия на бившите, а бъдещите – на сегашните…“Ей, нали знаете, че Райко Алексиев е роден в Пазарджик? Да го напомня, щото напоследък ни свързват я с Гарелов, я с Кошлуков, а ние имаме и светли умове.И като стана дума за родния Пазарджик, та да ви кажа интересен случай. Уволнили шефа на тамошния ДАИ Владимир Добрев, защото завел служители на агенцията на профилактично посещение в затвора. Пазарджишкият отдел на ДАИ нашумя преди 2-3 години, когато един от началниците Тодор Грочев беше осъден на 2 г. затвор за вземане на подкуп от курсисти. Само за него беше доказано, а иначе сигнали имаше бол. И с цел да не се изкушат служителите му да почнат пак да продават книжки, Добрев ги завел да видят къде ще живеят, ако ги хванат.Но добрите му намерения не били разбрани. Започнали проверки от ръководството на агенцията, от прокуратурата, викали го на разпит в ДАНС… Наказали го дисциплинарно с понижение в длъжност...Според нас тоя пич е за похвала, не за наказание! Какво лошо има, че ги е завел в затвора? Аз даже бих го организирал с преспиване. Това е една от мерките за превенция на корупцията, практикувана широко напоследък в Китай. Щото корумпираните в Китай са милиони, не е като у нас. Всъщност, може и у нас да са станали милиони…Сряда, 10 януариНа 10 януари се навършват 21 г. от драматичните събития пред българския парламент, Народното въстание, което доведе до свалянето на правителството на Жан Виденов. Споменавам го, за да напомня, че това е единственият случай в новата ни история, когато управляващите наистина са се уплашили от народната любов. Направо се бяха натаковали от страх. Бай Велко Вълканов си спомняше пред „Стандарт“: \"Почти всички от БСП бяхме вътре. Очаквахме да ни нападнат. Бяхме се барикадирали с маси и други мебели зад вътрешните врати. Аз се бях въоръжил с крак от стол...\"Към датата на въстанието бай Велко е на 70 години без малко, което го прави доайен на защитниците на парламентарните Термопили. Какво не бих дал за гледката как бай Велко ломи един стол, подава единия крак на Танчето Дончева, друг на Румен Петков... Един задържа за себе си и заляга зад преобърната банка, където смело очаква нападението...През това време отвън народният трибун Бакърджиев държи войнствени речи: \"Няма да оставим властта в ръцете на един алкохолик...\" Къде е бил по това време Костов, не е известно. В книгата си \"Въпреки всичко\" Желю Желев вика, че часове наред никакъв го нямало. Мисля, че ако го питат какво е правил през това време, Костов би могъл да отговори като един съвременен абат Сийес: \"Какво правих доскоро ли? Аз оцелявах!\"В смисъл, гледал зад кюшето и чакал да види накъде ще климне победата... Да, така се прави голямата политика, \"намираш една тълпа, която отива някъде, и заставаш начело\".Синът на вицпремиера Валери Симеонов Даниел публикува в своя профил във Фейсбук текст, който хвърля светлина върху отношенията баща-син Симеонови. И говори много за вицпремиера:\"Ти си най-голямата ми грешка, трябваше да успееш да се самоубиеш. Лайно.\"~W.C. премиера В. Симеонов към мен, синът му. Всяка прилика с цитати на Сталин към самоубийствения му син е напълно случайна. Общо взето такива хора ви управляват. Правя поста публичен, нека се споделя словото на патрЕотите!”Мисля, че това не се нуждае от коментар. Те се чудеха дето дърпал и бутал възрастна жена…", "date": "2018.01.15", "title": "Из делниците на един луд (8-12 януари)"}
{"url": "https://offnews.bg/temida/prokuraturata-proveriava-shefa-na-nso-za-zloupotrebi-672923.html", "text": "Прокуратурата проверява началника на Националната служба за охрана (НСО) Ангел Антонов за злоупотреби.По информация на OFFNews проверката е започнала по сигнали на служители в НСО, които са съобщили за разхищение на средства.Говорителят на Военно-окръжна прокуратура – София полк. Елин Алексов каза за OFFNews, че „има проверка, касаеща НСО“. Той отказа да даде повече подробности и дали обект на проверката е Антонов. Алексов поясни, че ако бъдат установени нередности, от държавното обвинение ще оповестят това.През годините стана ясно, че службата е готова на всичко, за да угоди на властимащите. НСО беше намесена в скандала със  на държавните горски стопанства. Тогава стана ясно, че вместо по предназначение автомобилите се използват от НСО. Нещо повече - лично премиерът Бойко Борисов шофираше един от тях. През последните години в НСО беше  премиерът да шофира автомобил на службата - нещо, което е в разрез с всички норми за работа на НСО.Преди Нова година името на Антонов се появи във връзка с намеренията на президента Румен Радев да го . Този опит обаче беше пресечен след появата на медийни публикации, които извадиха на светло опитите на президентската администрация да проведе съгласувателна процедура с администрацията на Министерския съвет.Преди да поеме НСО Антонов беше директор на Главна дирекция „Национална полиция“, но при правителството на Пламен Орешарски беше отстранен от тогавашния вътрешен министър Цветлин Йовчев. Антонов получи генералски пагони в мандата на президента Росен Плевнелиев при  по силата на постановление на Министерския съвет, което приравнява полицейските длъжности във военни звания. Важен детайл тук е, че постановлението важи за резервисти от МВР и ДАНС, какъвто Антонов не беше към онзи момент. Все пак Антонов беше заведен като резервист по силата на текст от Закона за отбраната, който важи само за военно време. От престараване за назначаването му на всяка цена от администрациите на МС и на президента тогава не съобразиха, че Антонов ще получи военно звание, което е с една степен по-висока от тази, която се изисква за началник на НСО. Тази ситуация беше в разрез със Закона за отбраната, което наложи три месеца след назначаването на Антонов президентът Росен Плевнелиев да промени , с който се определят изискванията за военни звания за отделните служби. Така официално Антонов беше \"закован\" за поста.", "date": "2018.01.15", "title": "Прокуратурата проверява шефа на НСО за злоупотреби"}
{"url": "https://offnews.bg/interviu/topli-rakavitci-za-nevidimi-ratce-672948.html", "text": "Денят беше мразовит и до последно се чудихме дали да ходим на това събитие. Знаехме само, че ще бъде навън и едва ли ще бъде кратко. Нашата цел бе постановката „Което остава“, която е съвместен проект на Екологично сдружение „За Земята“ и студио за документален театър Vox Populi. Отправната точка беше Център за култура и дебат „Червената къща“ , а ние бяхме измръзнали още преди да потеглим.Тръгнахме от там малко след 19 часа, като не знаехме какво точно ще видим. Любопитна група от около 10 души следваше млада дама с високоговорител и бомбе, която беше нашият пътеводител из софийските улици - домът на рециклаторите.Малко след „Червената къща“, точно на ъгъла, подминахме една руска закусвалня. В този момент там влезе мъж със странно облекло и мрежеста торба с няколко празни бирени бутилки в нея:- Бутилки приемате ли тука? - попита мъжът продавачката в магазина.„Е, ти луд ли си в руска закусвалня да връщаш бири“. Той продължи, а ние го гледахме с лека почуда без да знаем какво точно се случва.- А, имате ли от онези пирожки? Сега нямам пари, ама утре?Това беше актьор. Ние бяхме на постановка. На улицата, на -10 градуса. Пред нас започна да се разкрива една истина, която знаят само онези, които я преживяват и виждат всеки ден.Студът навън бе най-добрият декор за този спектакъл с четирима актьори, влезли в ролята на клошари а.к.а. рециклатори.Първо беше момчето с бутилките, на следващата пряка спряхме пред една кофа. Този път жена събираше кашони. Продължихме и постановката ни срещна с момиче, което седи в кофа. Следваща спирка - вътрешен двор, а в него подземно складово помещение. От дупка насред плочките излезе мъж. Извади първо едно одеало с кашони, после още кашони. Това беше неговият дом и го извади от дупка. Погледна ни и отпи от едно патронче ракия.Трудно би било да пресъздам техните монолози, не би било същото. Голяма част от репликите на актьорите бяха съвсем реални и дошли от итервюта на студентите по „Социология“ в СУ с рециклатори от улиците.Въпросите след спекакъла по софийските улици бяха много. Отговори потърсихме от екипа на „За Земята“. Те ни разказаха повече за проекта и проблема и как можем ние като хора да помогнем: Разкажете ни малко повече за това, което гледахме?Документалният театър-променада „Което остава“ е съвместен проект на Екологично сдружение За Земята и студио за документален театър Vox Populi. В пърформанса се обръщаме към един непопулярен, но значим въпрос в нашето общество - ролята, идентичността и обществения принос на събирачите на отпадъци“.Документалният театър е все още слабо познат у нас. Той е много приобщаващ и въздействащ, когато искаш да покажеш на хората душата на един проблем, затова избрахме точно този жанр. Предложихме на Vox Pоpuli да работим заедно, тъй като те имат дългосрочен интерес в показването на лицето на маргинализираните в България общности чрез изкуство.„Което остава“ представя всекидневните истории на неформалните събирачи на отпадъци, които често възприемаме като клошари или бездомници. Благодарение на екипа на Vox Populi и студенти по социология от Софийски университет имахме възможност да се запознаем и да научим повече за личността на тези хора. През лятото на 2017 година проведохме редица интервюта със събирачите на отпадъци. С откъси от интервютата бе създаден пърформанса. Това е една от най-ценните особености на документалния театър - той предава думите на протагонистите буквално, няма нищо измислено или нагласено. Всичко е истинско, живо и затова ангажира зрителя толкова силно.Раздадохте събраните ръкавици от инициативата ви „Топли ръкавици за невидими ръце“, на колко хора успяхте да помогнете?Успяхме да съберем над 100 чифта ръкавици и около 20 шапки и шалове, които разпределихме в пет пункта изкупуващи вторични суровини. В някои от пунктовете лично успяхме да се срещнем с рециклаторите. С този жест показваме, че ценим труда им и им благодарим от името на всички, които се включиха в кампанията. Надяваме се това да е малък принос за техния комфорт при тежките условия на труд в студените зимни дни.Идеята ви е по някакъв начин тези хора да станат официално част от системата за разделното събиране на боклука. Какви са стъпките, които трябва да се направят в тази посока?Във всеки голям град на всеки континент има неформален сектор, работещ паралелно с официалните системи за управление на отпадъците. Това са събирачи, сортировачи, прекупвачи, вехтошари, които по собствена инициатива събират вторични суровини от домакинства, бизнеси, по улиците или от контейнери за смесени отпадъци. Тези хора помагат за разделянето на стойностните материали и предмети от боклука, като същевременно спестяват на обществото разходи за извозването и преработването им. В София с това се занимават поне 4-5 хиляди души, които предават за рециклиране близо 240 тона материали на ден, възлизащи на между 13%-18% от всички отпадъци, образувани от жителите на София.Уменията и опитът на неформалните събирачи ще са полезни при едно цялостно разгръщане на потенциала на официалната система за разделно събиране в столицата. Това включва и специално внимание към запазване на стойността на материалите възможно най-дълго. За целта всяка етажна собственост, къща, офис, магазин или учреждение трябва да има собствен набор от кофи за разделно събиране на отпадъци и да плащат справедлива такса смет според изхвърляното количество. В такъв сценарии за събиране и преработване на разделения отпадък ще са необходими повече работници, една част от които биха могли да дойдат от неформалния сектор.Каква трябва да бъде реакцията на властите?До момента властите успешно упражняват пълна институционална „слепота“ към неформалния сектор, въпреки непренебрежимия му размер и роля в управлението на отпадъците. Има редица ограничителни и наказателни мерки за неправомерно придобиване на суровини, както е разглеждан труда на рециклаторите, записани в закони и наредби. Те не могат да изтрият съществуването на хиляди неформални събирачи, но биха могли да отнемат поминъка на най-уязвимите от тях и да свият количеството рециклирани отпадъци, които се връщат в икономиката. Подобни регулаторни инициативи са неприложими, тъй като не отразяват адекватно действителността, в която живеем.Смислената реакция на институциите трябва да се фокусира върху използване на опита и уменията на тези хора с предложение за включването им в официалната система за управление на отпадъци. Като първа стъпка на властите виждаме инициирането на обществен дебат с всички заинтересовани страни, в който са представени и рецикалторите. Чрез него могат да се изследват настоящите конфликти и да се търсят решения с мисъл за хората, бизнеса и околната среда.Какво може да направим ние като общество?Докато общините не започнат да прилагат работещо разделно събиране, неформалната система ще продължава да играе важна роля в прехода към кръгова икономика, в която материалите и предметите остават максимално дълго или влизат многократно в икономиката. Ако искаме да няма неформален сектор с неговите нелицеприятни гледки на разпилени отпадъци и хора, ровещи в кофите, трябва ние самите да разделяме отпадъците си.Едновременно с това общините и производителите на опаковани стоки и други масово разпространени отпадъци трябва да започнат прехода към кръгова икономика, като осигурят удобно и справедливо разделно събиране за всяко домакинство.Какво следва оттук-нататък?Очаква се от 2019 г. пунктовете за вторични суровини да се изнесат в промишлените зони на населените места, което ще затрудни достъпа. От 2020 г. се очаква и новата такса смет. Ние ще продължим да изследваме неформалния сектор и потоците на пари и отпадъци, а с данните и анализите ще търсим отговори от институциите - министерствата на труда и социалната политика, околната среда и водите, финансите и др. Целта е двойна: да се оптимизира разделното събиране чрез откриване на нови зелени работни места и да се смекчи удара от ограничаването на възможностите за предаване на рециклируеми материали срещу заплащане.", "date": "2018.01.15", "title": "Топли ръкавици за невидими ръце"}
{"url": "https://offnews.bg/sviat/maskirani-nahluha-s-nozhove-v-rusko-uchilishte-8-detca-i-uchitelka-ra-672908.html", "text": "Двама маскирани мъже са нападнали училище в руския град Перм, пострадали са осем деца и учителка, съобщи РИА Новости. Нападението е извършено с нож тази сутрин в учебно време. Ранената учителка и 16-годишен ученик са в тежко състояние след порезни рани и им предстоят операции, по информация на здравното министерство. Учениците са евакуирани. Заподозрени за нападението вече са задържани, изясняват се мотивите им. ", "date": "2018.01.15", "title": "Маскирани нахлуха с ножове в руско училище, 8 деца и учителка ранени"}
{"url": "https://offnews.bg/zimni/koukalova-si-plashta-za-kritikite-kam-ibu-672922.html", "text": "Чешката звезда на биатлона Габриела Коукалова пропуска олимпийските игри в Пьончан заради здравословни проблеми. Носителката на Световната купа по биатлон за сезон 2015/2016 се бори с проблеми с прасците от лятото.\"Опитах се да направя каквото мога, за да се върна, но по време на тренировките имах много проблеми. Съжалявам, че не мога да участвам на Зимните олимпийски игри, тъй като те са връхна точка за всеки спортист\", каза Коукалова преди дни на пресконференция в Прага.Какво се крие зад това решение? Мнозина смятат, че чехкинята е \"наказана\" от ръководството на международния съюз по биатлон (IBU) с отказ да ползва медикаменти, които да облекчат страданията й. Става въпрос за т.нар. терапевтично изключение, когато на спортистите се разрешава ползването на забранени препарати заради здравословното състояние.Неофициално прогресът на Коукалова се свързва с приема на лекарства за профилактика на рака. От коварната болест са страдали баща й и съпругът й, което обяснява притесненията й.Думите й по адрес на шефа на Международния съюз по биатлон (IBU)  заради меките мерки спрямо руския биатлон, явно са й \"изяли\" главата. Именно IBU издава тези терапевтични изключения, а по думите на самия Бесерберг в момента от тях се възползват едва четирима биатлонисти.Явно Коукалова е получила отказ и затова е решила да пропусне игрите в Пьончан в очакване на изборите за ново ръководство на организация, в която Чехия има силни позиции.", "date": "2018.01.15", "title": "Коукалова си плаща за критиките към IBU"}
{"url": "https://offnews.bg/temida/dimo-giaurov-ubijstva-kato-tova-na-petar-hristov-chesto-ostavat-neraz-672905.html", "text": "Не бих правил връзка между властта и убийството на бизнесмена Петър Христов. По-скоро става въпрос за сблъсък на интереси и отмъщение. Това коментира бившият шеф на разузнаването Димо Гяуров по бТВ. Близък е до ГЕРБ, затова и ГЕРБ скочиха на амбразурата да обясняват какъв благодетел е и как нямал общо със сенчестия бизнес, отбеляза той. Бившият началник на НРС коментира, че голяма част от този тип убийства са останали неразкрити. Росен Ангелов най-вероятно наистина е извършител на шесторното убийство в Нови Искър, но фактическата обстановка около престъплението все още не е напълно изяснена от МВР и това поражда съмнения в официалната версия, смята Гяуров. „Като няма живи свидетели, как има ясни изводи какъв е точно мотивът?”, запита той. Гяуров посочи, че вярва, че Ангелов е убиецът, но фактите около престъплението може да са различни от тиражираните. Няма да се изненадам, ако не е сам, ако има съучастник, но сега много удобно затваряме папката, обясни той. Нека разследващите не се сърдят, че обществото коментира, а да се вгледат в себе си защо няма доверие”, призова ексшефът на разузнаването. По думите му е „повече от срамно” Ангелов да бъде намерен в дома, в който преди 9 години е било извършено блудството, за което е бил осъден: „Никой не го е търсил и той не се е крил – това е срамното, как после да има доверие?”.Никой не вярва не само във възможността МВР да си свърши работата, в способността на разследващите да доведат нещата докрай, никой не вярва в амбицията на полицаите”, заяви още Димо Гяуров. ", "date": "2018.01.15", "title": "Димо Гяуров: Убийства като това на Петър Христов често остават неразкрити"}
