{"url": "https://offnews.bg/politika/parvi-rezultati-ot-burgas-dimitar-nikolov-pecheli-ot-parvi-tur-714152.html", "text": "Димитър Николов води с около 54% пред опонентите си в кметския вот в Бургас. Това означава, че в града няма да има балотаж, сочат първите резултати от екзит пола.Данните на Маркет линкс, излъчени по bTV:Димитър Николов - 62,6Николай Тишев - 11,2Константин Бачийски-5,6Живко Табаков - 9,2Данните на Галъп интернешънъл, излъчени по БНТ:Димитър Николов - 64,5Николай Тишев - 10,5Константин Бачийски-8,6Живко Табаков - 8Бойко Миразчийски – 3Иви Баев - 2", "date": "2019.10.27", "title": "Първи резултати от Бургас: Димитър Николов печели от първи тур"}
{"url": "https://offnews.bg/politika/parvi-rezultati-ot-haskovo-gerb-vodi-714165.html", "text": "Станислав Дечев води с около 27 % пред опонента си от БСП Коста Стоев в кметския вот в Хасково. Това означава, че в града ще има балотаж, сочат първите резултати от екзит пола.Данните на Алфа Рисърч, излъчени по bTV:Станислав Дечев - 48,3Коста Стоев - 21,05Христо Сариев - 10,1Добри Белииванов - 9,3", "date": "2019.10.27", "title": "Първи резултати от Хасково: ГЕРБ води"}
{"url": "https://offnews.bg/futbol/livarpul-obarna-totnam-v-povtorenie-na-finala-na-shampionskata-liga-714167.html", "text": "Отборът на Ливърпул даде поредна силна заявка за титлата в Премиър лийг, след като постигна победа с 2:1 на \"Анфийлд\" над Тотнъм в повторение на финала на Шампионската лига.Мърсисайдци изоставаха в резултата, но успяха да постигнат пълен обрат и събра 28 точки от 30 възможни до този момент. Шампионът Манчестър Сити изостава с 6, докато Тотнъм върви 11-и с 12 точки.Капитанът на Тотнъм Хари Кейн откри резултата с глава след само 47 секунди игра, след като засече една отбита от гредата топка. Попадения на Джордан Хендерсън (52) и Мохамед Салах (75 дудпа) обърнаха резултата в полза на мърсисайдци.Ливърпул доминираше през почти целия мач, но достигна до успеха едва в края. Десният бранител Серж Орие направи дузпа след невнимателно действие срещу Садио Мане в наказателното поле.Салах преодоля Гацанига, който иначе направи много силен мач на вратата на Тотнъм. В края Салах притесни Юрген Клоп, след като бе заменен поради травма.В друга среща от 10-ия кръг Манчестър Юнайтед победи Норич като гост с 3:1, въпреки че изпусна две дузпи през първата част. Арсенал пък допусна нова грешна стъпка, след като изпусна Кристъл Палас, а мачът завърши 2:2.", "date": "2019.10.27", "title": "Ливърпул обърна Тотнъм в повторение на финала на Шампионската лига"}
{"url": "https://offnews.bg/politika/parvi-rezultati-vav-veliko-tarnovo-bez-balotazh-panov-pecheli-na-pa-714163.html", "text": "Даниел Панов от ГЕРБ печели първи тур във Велико Търново, сочат първите резултати от екзит пола. Данни на Маркет Линкс, излъчени по bTv:Даниел Панов - 62,5%Весела Лечева - 21,9%Калоян Янков - 7,5%Милен Михов - 4,9%Данни на Алфа рисърч, излъчени по БНТ:Даниел Панов - 57,4%Весела Лечева - 26,8%Милен Михов - 7%Калоян Янков - 6,9%", "date": "2019.10.27", "title": "Първи резултати във Велико Търново: Без балотаж - Панов печели на първи тур"}
{"url": "https://offnews.bg/politika/sotciolozi-na-vtoria-tur-vsichko-zapochva-otnachalo-714161.html", "text": "Социолози от различни агенции прогнозираха, че на втория тур всичко започва отначало. Според Димитър Аврамов, ако някой си мисли, че нещата са решени за втория тур, дълбоко се заблуждава. Това с особена сила се отнася за София и Пловдив. Хората гледат на изборите като на определена дейност. Политиката се превърна в отделна дейност, каза Аврамов.Андрей Райчев обяви, че сигурното за втория тур е единствено по-високата активност на гражданите. \"Всеки втори тур е магия\", категоричен бе той.Според Георги Харизанов се засилва доминацията на управляващите навсякъде и се очаква хората масово да излязат на втори тур. Интересът към повторното излизане на вота е двубой, затова е по-интересен, смятат наблюдателите.ГЕРБ като центристка партия живее върху това да привлича в зависимост от ситуацията дясното или лявото и умело маневрира умело между тях. Това означава, че влиятелни са три партии - ГЕРБ, десницата и левицата, обясни Андрей Райчев.Социолозите се съгласиха, че София и Пловдив са интересен феномен, където още нищо не е решено. Според Димитър Аврамов в двата града трудно ще се направят мнозинства в общинските съвети. Дани Каназирева е показала, че тя работи системно в три вота.Райчев смята, че София вече е пробит град. Парадоксалното е, че ГЕРБ печели София, губейки. София избира политическия център, но иска промяна на статуквото. Харизанов опонира, че никой няма нотариален акт за столицата, но София никак не е пробит град, защото ГЕРБ е показала, че владее ситуацията.Другият парадокс е Пловдив, където градът върви нагоре, а бившият му кмет Иван Тотев тръгна надолу в политиката, коментира Райчев. Според Борис Попиванов нищо не може да се предвиди при балотажа в двата града, защото нещата могат да тръгнат в неподозирана посока. Затова нито една политическа сила не може да се нарече победител.    ", "date": "2019.10.27", "title": "Социолози: На втория тур всичко започва отначало"}
{"url": "https://offnews.bg/politika/obshtinskiat-savet-v-sofia-gerb-34-bsp-i-db-po-19-714169.html", "text": "ГЕРБ води във вота за местен парламент в София, а БСП и ДБ са почти наравно, сочат данните от екзит пола на Алфа рисърч, излъчени по БНТ.Алфа рисърч за вота за oбщински съвет в София:ГЕРБ-СДС - 33,9БСП -19,3ДЕМОКРАТИЧНА БЪЛГАРИЯ -19,1ВМРО -5,7ГЛАС НАРОДЕН -1,7ДБГ -1,6АБВ -1 ДВИЖЕНИЕ 21- 0,9Според прогнозните данни на \"Галъп\":ГЕРБ/СДС - 32,7\"Демократична България\" - 17 БСП - 15,8Борис Бонев - 10,9 ВМРО - 5Според екзитпола на \"Тренд\" ГЕРБ/ СДС - 30,1\"Демократична България\" - 15,4 БСП - 14,3 Борис Бонев - 9,8 ВМРО - 4,8 ", "date": "2019.10.27", "title": "Общинският съвет в София: ГЕРБ - 34%, БСП и ДБ - по 19%"}
{"url": "https://offnews.bg/politika/borisov-izborite-pokazaha-stabilnostta-na-upravlenieto-pobedihme-bsp-714172.html", "text": "Безапелационната победа над БСП е важното за мен от тези избори, дали ще се опитат сега като хамелеони, като гущери с опашки да се съюзяват с други партии, не ме интересува. Това означава стабилност на управлението. Промяната започва от ГЕРБ, направихме много, особено в София, и резултатите го доказаха, коментира лидерът на ГЕРБ Бойко Борисов.След промените, които направихме, побеждаваме БСП двойно, някъде и повече, това е важно за мен, подчерта той. И изброи какво още трябва да се строи, докато ГЕРБ управлява. БСП искат субсидии, а като дойдат избори - нямат кандидат за кмет, те си играят с демокрацията, какъв кмет, какви пет лева, коментира още Борисов. В ГЕРБ няма Цветанови хора, каквото имаше, замина, отговори Борисов на въпрос за промяната в партията. Нищо не е сигурно на този свят, освен Орландовци, рано или късно всички ще отидем там, заяви Борисов в отговор на въпрос дали смята за сигурно, че Фандъкова ще спечели втория тур в София. ", "date": "2019.10.27", "title": "Борисов: Изборите показаха стабилността на управлението, победихме БСП безапелационно"}
{"url": "https://offnews.bg/politika/boris-bonev-vzema-vseki-peti-desen-glas-714170.html", "text": "Кандидатът на \"Спаси София\" Борис Бонев е привлякъл 20 на сто от поддръжниците на \"Демократична България\", сочи разбивката на вота в София по политически предпочитания на избирателите.Данните са от първите резултати на агенция \"Алфа рисърч\" и бяха обявени по БНТ1.Бонев е спечелил всеки пети симпатизант на десницата и впечатляващ процент от избирателите на партии от графа \"Други\" - цели 65 на сто. Авторите на резултатите не посочиха на какво се дължи този процент.70% от вота за Мая Манолова е формиран от избиратели на БСП. Йорданка Фандъкова е привлякла огромно твърдо ядро поддръжници на ГЕРБ - 84%. Консолидиран е и вотът за инж. Борислав Игнатов - 82% от гласовете за него идват от традиционно подкрепящите десницата.Социолозите в студиото на БНТ бяха категорични, че на втория тур в София изборите започват наново и е много трудно на този етап да се каже как ще гласуват тогава избирателите на Борислав Игнатов и Борис Бонев. \"При тях няма да стане с призиви на партийните лидери\", коментира социалният антрополог Харалан Александров.", "date": "2019.10.27", "title": "Борис Бонев взема всеки пети десен глас"}
{"url": "https://offnews.bg/politika/maia-manolova-sofia-pokaza-che-iska-promiana-714171.html", "text": "Кандидатът за кмет на София Мая Манолова обяви, че благодари за усилията на хората в столицата.\"София показа, че иска промяна, че е против статуквото. Имаме още една седмица, в която да покажем, че можем да победим. Поздравявам и другите кандидати на промяната. Те са достойни хора, които показаха, че могат да покажат силата си, въпреки натиска на властта\", каза тя.\"Нужни са много сили, за да се справим с лъжата и страстите. София има нужда от промяна. Нужни са хората, които могат да носят персонална отговорност и вече го показахме, че можем да го направим.В София ще има балотаж. Осъзнавам отговорността, която ми гласуват гражданите. Промяната е възможна и е близо. Разбирам тези, които не излязоха да гласуват, защото не вярват, че нещо може да се промени. Сега се видя, че промяната е възможна. Изборът е свещетно право. Използвайте го!\", призова Мая Манолова. ", "date": "2019.10.27", "title": "Мая Манолова: София показа, че иска промяна"}
{"url": "https://offnews.bg/politika/fandakova-gotova-za-razgovori-s-desnite-pozdravi-db-i-boris-bonev-714173.html", "text": "Днес София показа, че е дясна. Искам да поздравя партиите от Демократична България и независимия кандидат Борис Бонев. Това заяви Йорданка Фандъкова след края на изборния ден. Надявам се, че следващата неделя софиянци ще излязат до урните, призова тя. Ще разчитам на софиянци, които искат развитието на града да продължи. Готова съм на разговори с десните партии, защото изборите са важни за софиянци, обясни Фандъкова.  Хората ме познават, така работя и така ще продължа, заяви Фандъкова. Резултатите много ясно показаха волята на софиянци, вярвам в тяхната интелигентност и прагматизъм. Софиянци не могат да бъдат лесно заблудени с думи за промяна, която всъщност означава подмяна, каза още Фандъкова. ", "date": "2019.10.27", "title": "Фандъкова готова за разговори с десните, поздрави ДБ и Борис Бонев"}
{"url": "https://offnews.bg/politika/parvi-rezultati-ot-plovdiv-balotazh-mezhdu-zdravko-dimitrov-i-dani-ka-714156.html", "text": "Балотаж между Здравко Димитров и Дани Каназирева в Пловдив, сочат първите резултати от екзит пола. Данни на Алфа рисърч, излъчени по bTv:Здравко Димитров - 33,5%Дани Каназирева - 20,8%Славчо Атанасов - 15%Николай Радев - 10,9Данни на Тренд, излъчени по Нова Телевизия:Здравко Димитров - 34,8%Дани Каназирева - 17,2%Славчо Атанасов - 14%Николай Радев - 7,4% Нека изчакаме броенето на бюлетините, у нас всичко е възможно, не бързаше да се зарадва Дани Каназирева.Славчо Атанасов, който на предишните два избора загуби със съвсем малко на втори тур също каза, докато не се преброят бюлетините е рано да се каже кой отива на балотаж.Данни на Алфа рисърч за вота за oбщински съвет в Пловдив, излъчени по БНТ:", "date": "2019.10.27", "title": "Първи резултати от Пловдив: Балотаж между Здравко Димитров и Дани Каназирева"}
{"url": "https://offnews.bg/politika/vidin-pri-100-paralelno-prebroiavane-gerb-i-sds-na-balotazh-714174.html", "text": "Кандидатите на ГЕРБ и на СДС отиват на балотаж за кмет на Видин, показват резултатите на \"Галъп интернешънъл\" при 100% паралелно преброяване.Данните бяха съобщени преди минути по БНТ1.Първи е кандидатът на ГЕРБ и настоящ кмет на крайдунавския град Огнян Ценков с 33,2%.Втори е Цветан Ценков с 27,2%.Трети се класира Любомир Георгиев, БСП, с 24,1%.Четвърти е Красимир Асенов, ДПС, с 4,6 на сто от гласовете.В гласуването за общински съвет ГЕРб взема една трета от местата, поравно с 21,9 на сто са БСП и СДС, а ДПС има 6,2 на сто.", "date": "2019.10.27", "title": "Видин при 100% паралелно преброяване: ГЕРБ и СДС на балотаж"}
{"url": "https://offnews.bg/medii/btv-ima-nov-sobstvenik-ppf-na-cheha-petr-kelner-obnovena-714177.html", "text": "Инвестиционната група PPF на чеха Петр Келнер е подписала споразумение за придобиване на CME. Сделката означава нов собственик на bTV, чийто мажоритарен собственик е CME (Central European Media Enterprises).Новината бе потвърдена в съобщение на PPF до медиите късно в неделя вечер и в съобщение на сайта на СМЕ.Стойността на сделката е $2,1 милиарда. Не се посочва на колко е оценена bTV, тъй като цената е пакетна.\"Според условията на споразумението, притежателите на всички емитирани и дължими обикновени акции на CME от клас А ще получат $4,58 на акция. Тази оценка представлява премия от приблизително 32% спрямо цената на акциите на CME преди съобщението от 25 март 2019 г., според което Дружеството започва процедура по преглед и оценка на потенциални стратегически възможности, които стоят пред компанията\", се уточнява в съобщението на СМЕ.Освен bTV Media Group, СМЕ управлява медии в Чехия, Румъния, Словакия и Словения.Предстои CME да свика извънредно събрание на акционерите за одобрение на предложеното сливане, а от Европейската комисия и някои национални регулатори ще бъдат искано одобрение на сделката.Очаква се целият процес на одобрение да отнеме няколко месеца.Петр Келнер бе кандидат за купувач и на Нова телевизия, но КЗК не разреши сделката заради пазарна концентрация.Ситуацията с bTV обаче е различна, тъй като PPF придобива компанията майка на международно ниво.„Придобиването на CME с нейните медийни активи в пет европейски страни ще допълни и ще укрепи нашите телекомуникационни операции в Централна и Източна Европа. Целта ни е да използваме естествените синергии между създаването на съдържание и неговото разпространение за по-нататъшно развитие на телекомуникациония и медиен бизнес на групата. CME е здрава и добре управлявана организация и нямаме намерение да правим значителни промени\", казва Петр Келнер, мажоритарен акционер в PPF по повод обявяването на сделката.Джон Билок, председател на борда на директорите на СМЕ, е цитиран да казва: „Специалният комитет на Борда, заедно с нашите съветници, направи обширен преглед на възможностите със значителен брой заинтересовани страни в стратегическо и финансово отношение. Днешното съобщение потвърждава нашия приоритет да доставяме стойност на всички акционери”.В съвместно изявление, Майкъл Дел Нин и Кристоф Майнуш, главни изпълнителни директори, заявяват: „През последните 6 години, докато трансформирахме бизнеса и осигурихме впечатляващ и устойчив ръст в рентабилността, нашият основен фокус беше да създаваме стойност за нашите собственици. Тази сделка, която е кулминацията на тези усилия, е правилната за нашите акционери и е удовлетворяващ завършек на един от най-успешните обрати в развитието на водеща медийна компанията през последните години. Доволни сме, че PPF Group, с доказан успех в управлението на бизнеси в много индустрии, споделя нашата перспектива за важността на местното съдържание и неговата способност да привлича големи аудитории към телевизията“.CME оперира на пет европейски пазара и е една от водещите медийни и развлекателни компании в Централна и Източна Европа. Компанията предлага над 30 телевизионни канала, както в ефирен, така и в платен формат, на над 45 милиона зрители. През последните години се наблюдава тенденция на интегриране на създаването и разпространението на съдържание, както в Европа, така и в САЩ.BNP Paribas и Société Générale са консултанти на PPF по структуриране на сделката. Общо 1.15 милиарда евро са изцяло гарантирани от група от банки -BNP Paribas, Crédit Agricole CIB, Credit Suisse, HSBC, Société Générale и UniCredit. Компанията J.P. Morgan е финансов съветник, а White & Case LLP е юридически съветник на PPF по придобиването, се посочва още в съобщението.", "date": "2019.10.27", "title": "bTV има нов собственик - PPF на чеха Петр Келнер (обновена)"}
{"url": "https://offnews.bg/politika/dannite-ot-paralelnoto-prebroiavane-v-kardzhali-niama-da-ima-balotazh-714176.html", "text": "В Кърджали няма да има балотаж, показват данните от паралелното преброяване на 85 % Галъп интернешънъл показани по БНТ.Победител още на първи тур е досегашният кмет Хасан Азис. Хасан Азис (ДПС) - 55,5Никола Чанев (ГЕРБ) - 27,4Милко Багдасаров (БСП) - 11,3Мехмед Ходжа (ДОСТ) - 1,9 Други - 3,9Според извадка на Галъп интернешънъл от паралелното преброяване 85 % за Общински съвет:ДПС - 58,3ГЕРБ - 23БСП - 11,5ДОСТ - 2,2ДРУГИ - 5", "date": "2019.10.27", "title": "Данните от паралелното преброяване: В Кърджали няма да има балотаж"}
{"url": "https://offnews.bg/zimni/frantcia-s-dvojna-pobeda-v-alpijskite-ski-714130.html", "text": "Французинът Алексис Пинтюро спечели гигантския слалом в Зьолден, Австрия, което е първо състезания за мъжете в алпийските ски през новия сезон.28-годишният французин завърши с време от 2:14.14 мин. от двата манша и записа победа №24 в кариерата си за Световната купа. Половината от тези победи са именно в гигантския слалом.Триумфът за французите бе пълен, след като Матьо Фавр остана на второ място. Той направи по-слаб втори манш, но с време от 2:14.68 успя да се нареди след Пинтюро.Това е седми подиум за 27-годишния скиор, а всичките са в тази дисциплина. Жан Кранйец от Словения пък остана трети (2:14.77), записвайки четвърти подиум в кариерата си.Големият губещ се казва Марко Одермат. Швейцарецът беше трети след първия манш, но направи разочароващо второ спускане и остана на 13-то място.Отлично представяне записаха американците Томи Форд и Тед Лигети, които се наредиха четвърти и пети. Лукас Браатен от Норвегия пък направи най-добър втори манш и прогресира от 23-та позиция до 6-та.Българинът Алберт Попов отпадна след първи манш, след като даде едва 56-о време.", "date": "2019.10.27", "title": "Франция с двойна победа в алпийските ски"}
{"url": "https://offnews.bg/obshtestvo/za-parvi-pat-v-balgaria-napraviha-belodrobna-transplantatcia-714131.html", "text": "Първата белодробна трансплантация у нас беше направена от екип на Университетска болница “Лозенец”, ръководен от д-р Игор Тодораке от университетската болница в Хановер и проф. д-р Любомир Спасов.Трансплантацията започнала към 22.30 на 26 октомври и е приключила към 4.30 часа тази сутрин.През цялото време министър Кирил Ананиев е получавал информация за хода на трансплантацията.Рецепиент е 70-годишен мъж с крайна степен на белодробна недостатъчност поради белодробна фиброза. В момента пациентът се намира в реанимация.В момента в България има 19 пациенти, които чакат за трансплантация на бял дроб. Досега подобни трансплантации се извършваха в Австрия. Наши лекари са на специализация в болница във Виена. Първото присаждане на бял дроб трябваше да се случи през 2021 г. в УМБАЛ \"Св. Екатерина\".", "date": "2019.10.27", "title": "За първи път в България направиха белодробна трансплантация"}
{"url": "https://offnews.bg/zimni/albert-popov-sled-56-oto-miasto-vizhdam-napredak-714132.html", "text": "Най-добрият ни алпиец Алберт Попов изрази сериозен оптимизъм за сезона.Българинът не стартира по най-добрия начин, като даде едва 56-о време в първия манш на гигантския слалом м Зьолден и не кара във втория, а победата грабна французинът Алексис Пинтюро. По принцип по-силната дисциплина на Попов е слалома, където е 19-и в световната ранглиста. Първият слалом за сезона е на 24 ноември в Леви, Норвегия.\"Състезанието беше супер. Мисля, че за първи път успяха да направят пистата толкова добре и тя да издържи до мен (б.р. Алберт стартира с последен стартов номер - 71).Имаше участъци с дупки, но не бих казал, че беше толкова лошо. Направих няколко грешки, които ми костваха време. Днес топ 30 се затвори на малка разлика.Трябваше да направя едно спускане почти без грешки, но сгреших няколко пъти, имам сектори, в които ми хареса как се спуснах - някои от завоите успях да ги взема, както ги бяхме тренирали.Виждам напредък и занапред можем да покажем хубав резултат”, каза Попов пред представителите на БГ медиите в Зьолден.", "date": "2019.10.27", "title": "Алберт Попов след 56-ото място: Виждам напредък"}
{"url": "https://offnews.bg/sviat/zadarzhaha-mladezh-podgotvial-masovo-ubijstvo-v-rusia-714127.html", "text": "Федералната служба за сигурност на Русия е задържала 18-годишен младеж от аграрния колеж в Подмосковието, който е подготвял масово убийство, предаде Лента.ру.По предварителна информация колежанинът е планирал да извърши разстрел на много хора на 29 октомври. За престъплението задържаният се е подготвял от една година. Пример за подражание му е бил \"керченският стрелец\" Владислав Росляков. Според разследващите Борис Б. не е имал намерение да стреля хаотично по хората, а само по онези, които са \"тормозели и биели в общежитието\". Преподавател на студента забелязал странно държание у него и докладвал на директора на колежа, но не били предприети никакви мерки срещу задържания.Състуденти на Борис Б. няколко пъти молели младежът да бъде изключен, като причината за молбите им била, че по време на лекции гледал видео материали на наказания, извършвани от бойци на \"Ислямска държава\". Заради засиления си интерес към джихадистите Борис получил прякора „терориста”. Често разказвал, че един ден ще „организира клане” по време на занятия.При обиска на общежитието му разследващите открили пистолет \"Макаров\", оръжия за самоотбрана и взривно вещество. Студентът е задържан за два месеца. ", "date": "2019.10.27", "title": "Задържаха младеж, подготвял масово убийство в Русия"}
{"url": "https://offnews.bg/politika/volen-siderov-iska-da-nahlue-v-arena-armeetc-714168.html", "text": "Лидерът на \"Атака\" Волен Сидеров се опитва да нахлуе в зала \"Арена Армеец\", където се броят бюлетините от местния вот.Сидеров беше спрян пред залата от полицията.Имам право да вляза в Арена Армеец, така както имах право да вляза в БНТ - искам да вляза като кандидат за кмет, каза Сидеров пред журналистите.Искам да видя как броят протоколите, настоява той.Според предварителните резултати от екзит пола, лидерът на „Атака“ печели доверието на 1,9% от избирателите в София.", "date": "2019.10.27", "title": "Волен Сидеров иска да нахлуе в Арена Армеец"}
{"url": "https://offnews.bg/politika/v-kardzhali-se-zhalvat-ot-agitatcia-na-predsedatelia-na-parlamenta-714133.html", "text": "Предизборeн щаб в Кърджали внесе жалба в ОИК срещу действията на председателя на парламента Цвета Караянчева за нерегламентирана агитация в изборния ден, съобщи Арда нюз.Коли със софийска регистрация заедно с един от кандидат-кметовете и Караянчева обикаляли в квартал „Боровец“, както и секции в ОУ „П.К.Яворов“ в същия квартал.“Това е явна предизборна агитация в полза на определен претендент, за която се използва държавен ресурс, като в същото време това демонстриране на присъствие и сила има за цел да се внуши определен вид избор сред гласоподавателите“, се посочва в жалбата.Към жалбата са приложени и снимки.", "date": "2019.10.27", "title": "В Кърджали се жалват от агитация на председателя на парламента"}
{"url": "https://offnews.bg/politika/parvi-rezultati-kmetat-s-3-mandata-otnovo-e-pobeditel-v-pazardzhik-g-714166.html", "text": "Очаквано, Тодор Попов най-вероятно ще управлява Пазарджик за четвърти пореден мандат, макар че преди това ще се яви на втори тур срещу Благо Солов.На днешният първи тур на местния вот дългогодишният кмет Попов печели 41,7 на сто от гласовете в общината и оставя далеч назад втория класирал се - подкрепеният от БСП предприемач Благо Солов. Той получава малко над 21,2%.  Неприятната новина е за ГЕРБ. Техният кандидат - Пожарникарят на годината инж. Иван Панайотов - се нарежда едва трети с 18,4%. Така Пазарджик остава \"непробиваем\" за ГЕРБ, която не е имала свой кмет на града от самото си основаване като партия до днес.Данните са на \"Маркет линкс\" и не са окончателни. ", "date": "2019.10.27", "title": "Първи резултати: Кметът с 3 мандата отново е победител в Пазарджик, ГЕРБ ги няма на балотажа"}
{"url": "https://offnews.bg/politika/manolova-s-29-zhalbi-sik-ne-registrirala-nikola-vaptcarov-zashtoto-714139.html", "text": "29 жалби са подадени от щаба на кандидата за кмет Мая Манолова към ОИК-София заради нарушения в изборния ден. Сред най-фрапантните случаи е 26-та секция в 22 СОУ, която оперира с печата на 25-та секция, т. е. бюлетините, пуснати там, ще бъдат недействителни.Дискриминация е проявена към трима души – законно упълномощени представители на ИК на Манолова, които не са допуснати да се регистрират в секция 1, 2 и 3 в 137 СОУ в ж. к. „Люлин“.Трети случай – още по-абсурден, е от кв. „Дружба“, където е отказана регистрация на представител на ИК на Мая Манолова от председател на секционна избирателна комисия, с аргумента, „че е всеизвестен фактът, че Никола Вапцаров е мъртъв“. Припомняме, че председателят на Инициативния комитет на гражданския кандидат за кмет Мая Манолова е Никола Вапцаров – праплеменник на големия поет.Другият сигнал е от 5-та секция в Първа математическа гимназия в „Красно село“, където гражданин е получил предварително попълнена бюлетина за друг кандидат. ", "date": "2019.10.27", "title": "Манолова с 29 жалби, СИК не регистрирала Никола Вапцаров, 'защото отдавна е мъртъв'"}
{"url": "https://offnews.bg/politika/tcik-globiava-5-medii-za-oglasiavane-na-rezultati-v-denia-na-vota-obn-714137.html", "text": "Централната избирателна комисия взе решения за налагане на глоби на пет медии заради оповестяване на резултати от местния вот от социологически проучвания в днешния изборен ден. Решенията срещу в. \"24 часа\", pik.bg, dir.bg, blitz.bg и epicenter.bg са взети след проверки, направени по сигнали. С тях ЦИК разпорежда също на медиите да свалят от сайтовете си публикуваните резултати.Медиите са нарушили чл. 205, ал. 5 от Изборния кодекс, който гласи:\"Резултати от допитвания до общественото мнение по повод на изборите не може да се огласяват под каквато и да е форма 24 часа преди изборния ден до обявяване края на изборния ден на територията на страната\".Размерът на санкциите тепърва ще се уточни. ИК разрешава глобата или имуществената санкция да е в размер между 2000 и 5000 лева, а ако нарушението е извършено повторно - от 5000 до 10 000 лв.Актовете ще състави председателят на ЦИК.", "date": "2019.10.27", "title": "ЦИК глобява 5 медии за огласяване на резултати в деня на вота (обновена)"}
{"url": "https://offnews.bg/sviat/politciata-v-anglia-pusna-pod-garantcia-trima-ot-zadarzhanite-za-kamio-714134.html", "text": "Трима от петимата задържани във връзка с намерените 39 мъртви тела в камион в Есекс, Англия, бяха пуснати под гаранция, съобщи Би Би Си.Заподозрените - двама мъже и една жена - бяха арестувани по подозрения за убийство и трафик на хора.Мярката за неотклонение на шофьора Морис Робинсън ще бъде гледана в понеделник. Той е на 25 години, от Северна Ирландия.Пуснатите под гаранция са 46-годишен мъж от Северна Ирландия и мъж и жена с еднаква фамилия, и двамата на 38 години, от Чешир.Има и още един задържан - млад мъж, за когото властите обявиха, че \"представлява интерес\" за разследването.Самоличността на жертвите все още не е обявена. Бе съобщено, че вероятно всички те са китайци. Семейство във Виетнам смята, че най-младата от жертвите е тяхна роднина, предаде днес Би Би Си.", "date": "2019.10.27", "title": "Полицията в Англия пусна под гаранция трима от задържаните за камиона ковчег"}
{"url": "https://offnews.bg/politika/georg-spartanski-parvi-v-pleven-s-40-4-pochti-dvojno-poveche-ot-kan-714160.html", "text": "Явилият се като независим кандидат-кмет на Плевен Георг Спартански печели първия тур с почти двойна преднина на представителя на ГЕРБ Мирослав Петров.Петров има 22,6% според първите данни на агенция \"Тренд\" след края на изборния ден на база 28% паралелно преброяване. Той ще се яви на балотаж срещу настоящия градоначалник Спартански.Трети по резултат днес в областния град стана кандидатът на БСП Илиян Йончев - с 13,5%.Данните са предварителни.Екзит пол на \"Алфа рисърч\" към 19:00 ч дава следното разпределение в плевенския Общински съвет:", "date": "2019.10.27", "title": "Георг Спартански първи в Плевен с 40,4% - почти двойно повече от кандидата на ГЕРБ"}
{"url": "https://offnews.bg/temida/prokuraturata-obrazuva-65-dosadebni-proizvodstva-za-izborite-714142.html", "text": "Прокуратурата образува 65 досъдебни производства за престъпления против политическите права на гражданите и престъпления, свързани с изборите. 10 от тях са бързи производства, а по 55 се провежда разследване по общия ред, съобщиха от държавното обвинение.Разследвания се провеждат в Балчик, Берковица, Благоевград, Бургас, Бяла Слатина, Варна, Видин, Враца, Горна Оряховица, Девня и пр.Общо 46 разследвания са за престъпления против политическите права на гражданите, а 19 бр. са с предмет престъпления, свързани с изборите.Привлечени 10 лица в качеството на обвиняеми.Три досъдебни производства са прекратени.В прокуратурата са образувани 901 прокурорски преписки, от които по 545 е постановен отказ да се образува досъдебно производство. Прокуратурите в страната са изпратили по компетентност на други органи 39 преписки, а по останалите 317 се извършва проверка по реда на Закона за съдебната власт.До настоящия момент (17 часа) главният прокурор Сотир Цацаров е поискал от ЦИК да даде разрешение за привличане като обвиняеми и задържане на 6 лица (кандидати за кметове и общински съветници) по разследване на Специализираната прокуратура и за привличане на 8 лица (кандидати за общински съветници) като обвиняеми по разследвания на Софийска градска прокуратура. За шестте лица с имунитет по досъдебното производство на Специализираната прокуратура ЦИК даде разрешение за привличането им като обвиняеми и за задържането им по реда на чл. 64 ал.2 от НПК. С определение на СпНС са задържани под стража 4 обвиняеми.ЦИК даде разрешения за привличането им като обвиняеми за 7 лица по разследванията на Софийска градска прокуратура. За едно от лицата се очаква решението на ЦИК.", "date": "2019.10.27", "title": "Прокуратурата образува 65 досъдебни производства за изборите"}
{"url": "https://offnews.bg/politika/kiril-dobrev-bsp-se-varna-v-mestnata-vlast-na-balotazh-sme-v-15-grad-714164.html", "text": "БСП се връща в местната власт, имаме двойно по-висока подкрепа от тази на кметския вот през 2015 г.Това заяви шефът на предизборния щаб на БСП Кирил Добрев в коментар за резултатите от изборите според екзитполовете на социолозите. БСП е на балотаж  в 15 града, уточни Добрев. Знакови крепости на ГЕРБ се пропукаха, подчерта той. Добрев призова хората да гласуват на втория тур - един свободно изразен глас неутрализира един купен, затова гласувайте, каза шефът на щаба на БСП. Това се отнася и за София - за първи път от 2005 г. партията ни е на балотаж, подчерта Кирил Добрев. По думите му софиянци трябва да помислят през следващата седмица и да подкрепят промяната и Мая Манолова. Това беше най-скромната, най-пестеливата кампания, но най-направената от сърце, каза още Кирил Добрев. ", "date": "2019.10.27", "title": "Кирил Добрев: БСП се върна в местната власт, на балотаж сме в 15 града"}
{"url": "https://offnews.bg/koloezdene/transdzhendar-razbuni-duhovete-v-koloezdeneto-714136.html", "text": "Трансджендър от Канада разбуни духовете и привлече медийното внимание към иначе непопулярен спорт като колоезденето на писта. На шампионата на планетата в категория ветерани при жените победата в спринта грабна състезателката от Канада Рейчъл Маккинън.На почетната стълбичка тя изглеждаше доста необичайно до останалите две състезателки, а в коментарите под кадъра в социалните мрежи повечето потребители поздравяваха сребърната медалистка. Причината е, че до 29-ата си година Рейчъл е бил мъж. След това си прави операция за смяна на пола и по документи става жена, като при това се обявява и за лесбийка. Другото странно при нея е, че като мъж няма никакви спортни успехи, докато като жена стига до върховете.Другото интересно около тази личност е, че е доктор по феминистка философия в Чарлстънския университет и има сериозни научни интереси. През октомври м.г. Рейчъл печели първата си титла в категорията, като тогава заелата трето място Джен Вагнер протестира, че това не е честно.В резултат срещу нея се обръща мощна вълна, обвиняват я в дискриминация на трансджендърите, а не липсват и заплахи. В резултат на подетата кампания срещу нея Вагнер се извинява. Този път поучени от опита, двете подгласнички на канадката не протестираха, а просто се усмихваха на подиума.Не всички обаче са съгласни да приемат това нашествие на сменили пола си мъже в спорта при жените. Тръгна петиция, като доста феминистки организации я подкрепят.\"Нека трансджендърите карат колело, в това няма нищо лошо. Но сме против да навличат в категорията при жените. В един момент няма да има женски спорт - само мъжки и смесен\", казва година по-късно Вагнер.Темата съвсем не е проста и вече предизвиква ожесточени дебати, а крайното решение принадлежи все пак на спортните организации. Трансджендъри участват за първи път на олимпийски игри през 2004 година, а от 2015-а дори не е задължително да са имали операция за смяна на пола. Те просто трябва да докажат, че в продължение на година са поддържали определени нива на тестостерона. Отделни състезания за трансджендъри не са вариант, тъй като сменилите пола си мъже твърдят, че се чувстват пълноценни жени и не искат да бъдат разделяни от жените по рождение.", "date": "2019.10.27", "title": "Трансджендър разбуни духовете в колоезденето"}
{"url": "https://offnews.bg/koloezdene/kris-frum-uchastva-v-parvo-sastezanie-ot-4-mesetca-714141.html", "text": "Четирикратният победител в Тур дьо Франс Крис Фрум се завърна на трасето 4 месеца след свирепата катастрофа, която го извади от строя за дълго. Той имаше намерение да се включи в отборното бягане по часовник на Критериума Саитама в Япония, но в крайна сметка промени решението си.Британецът кара демонстративно заедно със своите съотборници от Инеос Еган Бернал и Джонатан Кастровехо, като измина само 3.1 км.Състезание бе спечелено от японеца Юкия Араширо от Бахрейн-Мерида. Той завърши с време от 1:22:16 ч. Зад него се наредиха победителите от Тур дьо Франс и Ла Вуелта - Еган Бернал и Примож Роглич.\"Определено инцидентът ме промени. Това е като да започнеш от нулата, дори и под нея, но пък ми даде нова мотивация, след като се сблъсках с предизвикателства, които не бях срещал преди. Възстановяването ми определено е далеч от момента, в който ще съм готов да се завърна\", коментира Фрум, който ще бъде на 35 години следващият юни, когато Тура стартира от Ница.Фрум разкри, че му предстои нова операция през декември за премахване на металната пластина и шестте пирона в крака му.Инцидентът осуети плановете му да постигне пета победа в Тура и да се изравни с легендите Еди Меркс, Жак Анкетил, Бернар Ино и Мигел Индурайн. Фрум си дава сметка, че тази мечта му се изплъзва и затова се фокусира върху друго - просто да е в достатъчно добра форма, за да застане на старта на още един Тур.", "date": "2019.10.27", "title": "Крис Фрум участва в първо състезание от 4 месеца"}
{"url": "https://offnews.bg/drugi/hristo-hristov-ni-nosi-treto-zlato-na-evropejskoto-po-shtangi-714104.html", "text": "Христо Христов спечели трети златен медал в двубоите за България на продължаващото в Букурещ европейско първенство по вдигане на тежести за младежи.В кат. 109 кг при 20-годишните българинът грабна титлата с европейски рекорд 396 кг двубой, като изпревари втория Вагайцев от Русия с 15 кг и третия Куруски от Беларус с цели 25 кг. Още в изхвърлянето Христов отнесе конкуренцията, като направи три безупречни опита: 170 кг, 175 и 180 кг.Това му бе достатъчно за първото място в движението, на 4 кг пред Константин Куруски от Беларус и на 5 кг пред Даниил Вагайцев от Русия. В същата категория братът на Христо – Стефчо премина с успех през 145 и 150 кг, но не успя на 154 и така остана девети в изхвърлянето. В изтласкването Христо Христов стартира с успех от 205, после премина през 210 кг за титлата и накрая вдигна 216 за рекорда. Три златни медала и българския химн за Христо Христов.Във второто движение Стефчо отново направи два успешни опита – на 160 и на 170 кг, но не успя в третия на 175 кг и с двубой 320 кг остана десети в крайното класиране. Христо Христов е възпитаник на варненската школа с треньор Живко Николов.Преди година стана олимпийски вицешампион на младежките игри в Буенос Айрес, а по-рано през годината спечели бронз в първото движение, но травма му попречи да завърши двубоя на световното за 20-годишни във Фиджи. През 2017-а той извоюва световна титла при 17-годишните с три златни медала и двубой 321 кг в кат. 94 кг на първенството в Банкок (Тайланд). Миналата година варненецът грабна в Косово европейско злато при 17-годишните и три седмици по-късно стана четвърти при 20-годишните в Албания.По-рано днес Васил Маринов спечели бронз в изхвърлянето на кат. 102 кг при 20-годишните на европейското в Букурещ. Възпитаникът на сливенската школа с треньор Пламен Братойчев записа три перфектни опита: 151, 158 и 161. В изтласкването Васил вдигна 185 и 191, но не успя на 196 кг, с които ставаше трети и в двубоя.В крайното класиране Маринов се нареди четвърти с 352 кг, на 4 кг от бронза. Шампион с 370 кг е Андрей Арльонак от Беларус.Така българските щанги вече имат 17 медала от първенството в Букурещ, 5 от които в двубоите: Ангел Русев, Божидар Андреев и Христо Христов са европейски шампиони, Стилян Гроздев е със сребро, а Валентин Генчев с бронз. Четиримата взеха по три медала в категориите си, към тях Мария-Магдалена Кирева добави сребро, а Васил Маринов бронз в изхвърлянето.Българското участие в румънската столица завършва утре, неделя, когато в последния ден на шампионата Джесика Иванова ще излезе на подиума в кат. над 87 кг при 23-годишните.", "date": "2019.10.27", "title": "Христо Христов ни носи трето злато на европейското по щанги"}
{"url": "https://offnews.bg/politika/bsp-povede-v-ruse-714159.html", "text": "Русе към момента е единственият град, в който БСП води.Според данните на Тренд кандидатът на БСП Пенчо Милков има 32,4%, втора остава кандидатката на ГЕРБ Диана Иванова с 25,3%.Трети е кандидатът на ВМРО и НФСБ Галин Григоров с 15,7%.Елеонора Николова, която преди няколко мандата вече беше кмет на Русе, а сега е кандидат на СДС, взима 12,6%.В гласуването за общински съвет обаче резултатите са различни, сочат данните на Алфа рисърч.ГЕРБ води с 29,4%.БСП събира 25,1%.Коалицията между ВМРО и НФСБ има 14,8%.Коалицията между СДС и ДБГ има 6,2%ДПС има 1,9%.Над 20% отиват в графата \"други\".", "date": "2019.10.27", "title": "БСП поведе в Русе"}
{"url": "https://offnews.bg/politika/kornelia-ninova-glasuvah-za-promiana-714109.html", "text": "Гласувах за промяна на статуквото, за по-чиста, по-зелена, по-подредена и модерна София. Това каза Корнелия Нинова пред журналисти, след като гласува в 48-ма секция, в 25 ОУ \" Петър Берон\", в София.Тя добави, че е гласувала за град, в който е гарантирана сигурността на всеки софиянец, за бъдещо по-добро развитие на града и за добруването на всеки негов жител. ", "date": "2019.10.27", "title": "Корнелия Нинова: Гласувах за промяна"}
{"url": "https://offnews.bg/politika/signal-predsedatel-na-komisia-v-burgas-dava-samo-biuletina-za-kmet-714107.html", "text": "Председател на секционна комисия в Бургас наредил да дават на избирателите само бюлетина за избор на кмет, не и втората за общински съветници. За това сигнализират от партийна структура в морския град. Нарушението е в секция номер 269 – НУМСИ \"Проф. Панчо Владигеров\" в Бургас.Това противоречи на изискването в т.9.1.от Методическите указания на ЦИК, в които е оказано, че: „СИК следва да откъсне пред избирателя само една бюлетина за всеки вид избор – общински съветници и кметове“. Жителите на Бургас, които гласуват във въпросната секция, са били подведени по този начин, получавайки само една бюлетина“, заявяват от партията. От централата в Бургас очакват да бъде осъществена проверка по подадения сигнал и при допуснато нарушение, да бъдат предприети съответните мерки.  ", "date": "2019.10.27", "title": "Сигнал: Председател на комисия в Бургас дава само бюлетина за кмет"}
{"url": "https://offnews.bg/politika/chetiri-signala-za-kupuvane-na-glasove-v-tcik-200-zhalbi-i-signali-714146.html", "text": "200 жалби и сигнали са подадени в ЦИК до 17,30 часа, съобщи говорителят на Централната избирателна комисия Александър Андреев, цитиран от БТА. Повечето от тях са свързани с организацията на изборния процес в секциите. Общо 48 са жалбите и сигналите, свързани с предизборна агитация. По думите на Андреев основните сигнали, които обаче пристигат, не са от съществено значение, тъй като се отнасят до публикации в социалните мрежи или пък за вече съществуващи билбордове и плакати, които са разлепени в рамките на предизборната кампания. В този списък са и вече установените от ЦИК нарушения във връзка с публикуването на данни от социологическите проучвания, т. нар. екзитпол, каза Александър Андреев. В Централната избирателна комисия има и четири сигнала за купуване на гласове и те трябва да се насочат към районните прокуратури и районните управления на МВР, защото не са от компетенциите нито на ЦИК, нито на ОИК, каза Андреев. По думите на Андреев и на тези избори избирателните активности следват тенденциите от изборите през 2015 г. с леки разлики в стотните от процентите. ", "date": "2019.10.27", "title": "Четири сигнала за купуване на гласове в ЦИК, 200 жалби и сигнали"}
{"url": "https://offnews.bg/112/goliam-pozhar-gori-v-rila-prashtat-i-helikopter-da-go-gasi-714112.html", "text": "Голям пожар гори в Рила, потвърдиха от ГД \"Пожарна безопасност и защита на населението\" пред OFFNews по повод публикация на агенция БГНЕС.Гъст дим се издига откъм връх Чакалица.Към мястото са тръгнали 4 екипа, които включват 15-ина пожарникари от Благоевград. Отделно от тях огнеборци от областния град вървят пеша към мястото.Засега екипите не могат да достигнат горящата площ, защото пътеките са много тесни. Все още не знаем какво гори, нито колко голяма е засегнатата площ, уточниха от Пожарната пред OFFNews.Сигналът за пожара е подаден преди около час и половина, т.е. към 11 ч., допълниха оттам.В следобедните часове се очаква да бъде вдигнат и хеликоптер.", "date": "2019.10.27", "title": "Голям пожар гори в Рила, пращат и хеликоптер да го гаси"}
{"url": "https://offnews.bg/obshtestvo/parvan-simeonov-ne-viarvajte-v-klasatcii-na-knigi-i-pesni-te-chesto-714106.html", "text": "Политиката е по-близо до хората именно на местно ниво и затова интересът към тези избори е по-голям, заяви изпълнителният директор на „Галъп Интернешънъл“ Първан Симеонов в интервю за БНР. Ние първи ще бъдем в състояние да ориентираме слушателите за активността в хода на изборния ден в 9 града на страната. Нашето изследване е извадково и прогнозно, тоест е преди всичко ориентир. Реалните данни до последно ще чакаме от ЦИК, допълни Симеонов. Според социолога тези избори предизвикват по-голям интерес, отколкото другите, тъй като всеки вижда смисъла в управлението на местно ниво. Симеонов призова хората да не се вслушват в \"прословути класации на „книги“, „животни“, „песни“, „ветрове“ и какво ли не, защото много често се оказва, че тези класации кривят в една или друга посока, а това влияе на гласоподаването\". Симеонов припомни данните от скорошно изследване на „Галъп Интернешънъл“, в което близо 600 000 хиляди пълнолетни граждани признават, че са склонни да продадат гласа си. ", "date": "2019.10.27", "title": "Първан Симеонов: Не вярвайте в класации на книги и песни, те често кривят"}
{"url": "https://offnews.bg/politika/romite-ot-hristo-botev-kato-titanik-sme-potavame-no-na-edna-strana-714111.html", "text": "Ромската махала в столичния квартал \"Христо Ботев\", неделя около обед. Спокойно е и пъстро като във всяка подобна махала. Изненадващо, но няма сватба, кючеци и хора.Няколко кибици са застанали около входа на местното училище, където се гласува. Единият от тях - Мирослав, е сериозно почерпен още от сутринта, поредната бира отваря със зъби. Дребен е, но е гласовит. \"Ще гласувам за ....\", казва името на избраника си и философства, че няма да пусне бюлетина за Бойко Борисов, защото има 1 млн. лв. \"Знаеш ли колко са 1 млн. лв.\", пита той моя милост. \"Не знам\", отговорям му. \"Ама те могат да се превърнат в нула\", продължава Мирослав. \"За какво се гласува\", опитвам се да изместя разговора към изборите. \"Ти к'во, да не мислиш, че не знам\", отвръща ми между две глътки. \"Ние сме като \"Титаник\", потъваме, ама на една страна\", остроумничи Мирослав. \"Госпожа, знаем за какво се гласува - за кмет и общински съветници, и за районен кмет\", възмутено се включват останалите пред входа.Влизам в двора на училището, където ме посреща нова тумба роми. Част от тях се занимават с техническата подготовка на вота - застъпници, членове на СИК, обикновени гласоподаватели. \"Как върви\", питам ги. Споглеждат се и ме питат коя съм. Представям се. Не са особено доволни от появата ми. \"Знаеш ли, че в другите цигански махали нямаше да те посрещнат толкова дружелюбво\", изтърсва един. Казвам им да не се притесняват, просто гледам как се провеждат изборите.Питам дали мога да ги снимам. \"Ааааа, не, без снимки\". Съгласявам се, за да не нарушим мирното съвместно общуване.Единият се представя като местния рапър. Докарал се е точно като рапър. Колорит с много татуси, цветни дрехи, кръгли очила и брекети. Обяснява, че вече никой не ги съблазнява с пари срещу гласове. Минало им времето вече. Все още било рехаво гласуването, защото времето е хубаво, хората гледат да преровят кофите, докато е светло.Леко скептична съм, защото тези около мен, пък и в цялата махала се разхожда добре облечен народ. Не се виждат 40-годишни таратайки. Скъпарски возила и много таксита - такава е обстановката. В далечината забелязвам една каруца. Само една. Не оставам с впечатление, че се готви за набег по кофите, но може и да греша.Един от наобиколилите ме, условно ще го наречем Иван, изглежда доста отракан. Има дебел златен ланец на врата си и също не е навит да го снимат. Обаче иска селфи с двама ни. Правим го, за да има мир, а той го пуска във фейса. Разправя, че дълги години бил по гурбет - в Германия, Холандия, Австрия, но не му понесло, защото тук е семейството му. \"Съжалявам, че не изведох децата преди да ги запишем на училище тук. Сега е много трудно\", разсъждава на глас Иван.Питам дали има престъпност в квартала. Имало, но на битово ниво, нищо особено. Дали общината се грижи за благоустройството на махалата. \"Ами, оправиха две съвсем малки улички и това е\". Иван философства, че ако сами си направят подобрения, ще ги пазят повече. Обаче няма желаещи да облагородяват средата. На излизане от училището виждам един полицай, който отегчено дъвче морена. \"Видях, че снимаш в училището. Това не е законно\", прави опит да завърже разговор той, въпреки че не разбирам защо чак сега ми прави забележка. Питам го дали всичко върви по ноти, но той знае какво да отговори - \"питай пресцентъра нса МВР\". Полицаят продължава да предъвква вафлата, а аз тръгвам да пия кафе през улицата. За 0.40 лв. Тук пак ме спипва Мирослав с поредната отворена със зъби бутилка бира.  ", "date": "2019.10.27", "title": "Ромите от Христо Ботев: Като Титаник сме, потъваме, но на една страна"}
{"url": "https://offnews.bg/politika/tcik-vseki-deseti-glasuva-do-10-chasa-714115.html", "text": "10,27% е избирателната активност в страната към 10 часа, съобщиха от ЦИК. Правото си на глас са упражнили 649 191 души от общо 6 322 979 избиратели. Избирателната активност е почти същата, регистрирана към 10 ч на предишните местни избори през 2015 г. Тогава гласувалите са били 10,56 на сто. 29 477 са кандидатите за общински съветници в страната. От тях 67% са мъже, а 33% - жени. От регистрираните 1253-ма кандидати за кметове на общини 83% са мъже, а 17% жени. По данни на ЦИК от 463-ма кандидати за кметове на райони в София, Пловдив и Варна 71% са мъже, а 29% - жени. От общо 5040 кандидати за кметове на кметства пък 77% са мъже, а 23% - жени.Малко над 40 са вече сигналите до ЦИК. Сред тях в секции в районите \"Лозенец\" и \"Сердика\" има случаи, в които не се давали и трите бюлетини - за кмет на града и на района, и за общински съветници. Член на комисията питал предварително избирателите за какъв вид избор ще гласуват и давал бюлетини само за тези, за които било заявено предварително. ", "date": "2019.10.27", "title": "ЦИК: Всеки десети гласува до 10 часа"}
{"url": "https://offnews.bg/politika/borisov-prezidentat-radev-da-kazhe-koj-okazva-natisk-varhu-nego-za-ge-714119.html", "text": "Президентът Румен Радев говори неистина, като твърди, че му прехвърлям отговорността за избора на Иван Гешев за главен прокурор. Това заяви премиерът Бойко Борисов, след като пусна бюлетини в 78-о училище Банкя. По-рано днес , че не президентът посочва и избира главния прокурор. Радев подчерта, че премиерът Борисов е избягал от своята отговорност да предложи алтернативна кандидатура и да чуе гласа на хората, които е изпратил във ВСС. Президентът тежко нарушава изборните правила. Когато говориш за върховенство на закона, трябва да го спазваш. Призовавам президентът да каже кой оказва натиск върху него, каза още Борисов. От 24-ма членове на ВСС парламентарната квота е единадесет, от тях само трима са кандидатури на ГЕРБ, а петима са на БСП и ДПС, партиите, които подкрепиха Радев, коментира Борисов. ГЕРБ ще предложи нова промяна в процедурите за избор на главен прокурор. Ще бъде махната възможността министърът на правосъдието да издига свой кандидат за поста, каза още Борисов.  Гласувах за тези, които правят околовръстното шосе от Младост до Тракия, които направиха Северната дъга, които решиха кризата с боклука и правят паркове и булеварди, обясни вота си Борисов. ", "date": "2019.10.27", "title": "Борисов: Президентът Радев да каже кой оказва натиск върху него за Гешев"}
{"url": "https://offnews.bg/volejbol/tcvetan-sokolov-teodor-salparov-me-ubedi-da-smenia-italia-s-rusia-714105.html", "text": "Звездата на националния отбор по волейбол Цветан Соколов даде първото си голямо интервю пред руските медии след трансфера си в местния Зенит Казан.В света на волейбола това е нещо като Реал Мадрид във футбола и за България е чест, че има състезател в толкова елитен клуб. Преди години в Казан игра и либерото на националния отбор Теодор Салпаров. Именно той е помогнал на Соколов да преодолее съмненията при смяната на познатата обстановка в Италия, където игра за Кучине Лубе Чивитанова с необятната Русия.\"Тео ми каза, че Зенит е най-добрият клуб в света и ако имаш възможност да играеш в Казан, трябва веднага да се съгласиш. Обясни ми как стоят нещата. И отбеляза, че ако в Италия е било добре, в Зенит всичко ще бъде по-добре. И наистина на мен ми харесва всичко тук\", казва Соколов пред business-gazeta.ru.В Русия той ще бъде заедно със съпругата си - бившата журналистка Деляна и петгодишните им близнаци Никола и Виктор, които с нетърпение чакат да падне първия сняг.Самият Цецо се връща към детството си в Дупница, от което е запомнил само приятни спомени. Той разкрива, че е бил доста едро дете - на 13 години е бил с ръст от 190 см и тегло 120 кг, което са наистина впечатляващи габарити за тийнейджър.", "date": "2019.10.27", "title": "Цветан Соколов: Теодор Салпаров ме убеди да сменя Италия с Русия"}
{"url": "https://offnews.bg/112/14-000-politcai-sa-mobilizirani-da-niama-targovia-s-glasove-dnes-714085.html", "text": "Изградена е пряка връзка между звената на полицията и прокуратурата, които работят по противодействието на купуване на гласове. В различни региони на страната екипи на вътрешното министерство водят разследвания по различни сигнали. \"В осигуряването на изборния процес участват около 14 000 служители на МВР. Създадена е необходимата организация и координация между изградените звена със прокуратурата на Република България по противодействие на престъпления, свързани с политическите права на гражданите\", съобщи комисар Тодор Грабенаров, заместник-началник на Главна дирекция \"Национална полиция\".До края на днешния ден хората, които нямат редовни лични документи, ще могат да получат удостоверение от полицията, с което да могат да гласуват, обясни Светлана Ценева от Дирекция \"Български документи за самоличност\".\"Удостоверителните документи се издават в случай на изгубена или открадната лична карата или зелен граждански паспорт, лична карта, която е с изтекъл срок на валидност или ако лицето не притежава, т.е. за първи път ще му се издава лична карта\", каза тя.", "date": "2019.10.27", "title": "14 000 полицаи са мобилизирани да няма търговия с гласове днес"}
{"url": "https://offnews.bg/sviat/chilijskiat-prezident-uvolni-pravitelstvoto-pod-natiska-na-masovi-prot-714118.html", "text": "Чилийският президент уволни цялото правителство заради протестите в страната.Себастиан Пинера ще сформира нов кабинет, който да предложи социални реформи, за каквито настояват демонстрантите.Повече от 1 милион души излязоха по улиците на мирен протест в петък в столицата Сантяго, призовавайки за социална справедливост, а Пинера увери, че е чул гласа на хората на улицата.\"Живеем в нова реалност. Чили е различна от това, което беше преди седмица\", заяви той.Той обяви още, че полицейският час, наложен в различни градове в Чили преди седмица, се отменя. За отмяна на извънредното положение настояваше и опозицията.Най-малко 17 души бяха убити, а стотици - ранени, откакто протестите срещу социалните неравенства започнаха преди около седмица. Петъчният митинг се състоя в края на седмица, белязана от сблъсъци и насилие между активисти и полиция.", "date": "2019.10.27", "title": "Чилийският президент уволни правителството под натиска на масови протести"}
{"url": "https://offnews.bg/obshtestvo/shestima-uchastnitci-shest-medala-mladite-ni-astronomi-s-vpechatlia-714087.html", "text": "Злато и още 5 медала спечели българският отбор по астрономия на международната олимпиада в Румъния. Резултатът е впечатляващ успех, тъй като и шестимата ни представители в състезанието се връщат с отличия.24-ата Международна олимпиада по астрономия се проведе между 19 и 27 октомври 2019 г. в румънския град Пятра Нямц (Piatra Neamt). Участие в звездната надпревара взеха ученици от над 20 държави от цял свят. Българският отбор, състоящ се от шестимата най-добри астрономи в гимназиална възраст, всяка година се представя достойно.Те завършиха състезателния сезон за 2019 г. повече от страхотно, спечелвайки 1 златен, 1 сребърен и 4 бронзови медала! Което е и поредният пример тази година, в който всеки член на отбор се завръща с отличие.Националният отбор по астрономия 2019 е в състав:• Маргулан Исмолдаев - 9 клас, МГ Варна - златен медал; • Явор Йорданов - 10 клас, НПМГ, София - сребърен медал; • Васил Николов - 11 клас, ПЧМГ, София - бронзов медал;• Иван Попов - 10 клас, ПМГ Гоце Делчев - бронзов медал;• Константин Кръстев - 9 клас, ПМГ Бургас - бронзов медал;• Виктор Герасимов - 9 клас, НПМГ, София - бронзов медал;Явор взе участие и на Международната по астрономия в Шри Ланка - 2018 г., където спечели бронз; там Иван получи сребро и признание за най-добър наблюдателен кръг миналата година; а за Васил тазгодишната международна олимпиада е трета подред за него от 2017 г. и стана трикратен бронзов носител.Ръководители на отбора тази година са д-р Ева Божурова от Националната астрономическа обсерватория - Варна, и Йоанна Кокотанекова - Астрономическа обсерватория - Хасково.Международната олимпиада по астрономия се провежда за първи път през юни 1996 г. в Москва. България участва всяка година от 1998 г. насам.Припомняме, че през август националният отбор по астрофизика се завърна с 1 златен, 3 сребърни и 1 бронзов медала от Международната олимпиада в Унгария. МОАА се провежда от 2007 г., а България участва от 2011 г. насам.", "date": "2019.10.27", "title": "Шестима участници - шест медала: Младите ни астрономи с впечатляващ успех"}
{"url": "https://offnews.bg/sviat/diamant-za-2-miliona-dolara-e-otkradnat-ot-izlozhenie-za-bizhuta-v-iap-714086.html", "text": "Японската полиция е започнала разследване, след като 50-каратов диамант на стойност близо 2 милиона долара вероятно е бил откраднат от международно търговско изложение за бижута в района на Токио, предаде Асошийетед прес, цитирана от БНР.Диамантът е бил изложен във витрина в Сайтама, северно от японската столица.Полицията смята, че е бил откраднат през последния час, преди изложението в Йокохама, близо до Токио, да затвори врати.", "date": "2019.10.27", "title": "Диамант за 2 милиона долара е откраднат от изложение за бижута в Япония"}
{"url": "https://offnews.bg/politika/dogan-glasuva-rano-rano-714089.html", "text": "Почетният председател на ДПС Ахмед Доган гласува пръв от партийните лидери у нас.Сокола пусна бюлетината си още преди 8 часа  в столичното 36-о училище „Максим Горки”, съобщи пресцентърът на движението.", "date": "2019.10.27", "title": "Доган гласува рано-рано"}
{"url": "https://offnews.bg/futbol/trima-gledat-kam-izhoda-na-armiata-714091.html", "text": "ЦСКА ще се раздели с поне трима играчи през зимната пауза. Това са бранителите Стойчо Атанасов и Николай Бодуров и крилото Едвин Джеси. На дискусия подлежи и бъдещето на Божидар Чорбаджийски, който е преотстъпен на румънския ФКСБ.Ситуацията с Бодуров е добре позната. Неговата съдба вече беше обявена от собственика Гриша Ганчев, който заяви, че бранителят е задраскан с дебелия флумастер.Очаква се Бодуров да разтрогне през зимата, а и неговият договор така или иначе изтича в края на сезона. Доскорошният капитан не е играл от 1 август - реванша с Осиек.Стойчо Атанасов също ще се раздели с ЦСКА, било като преотстъпен или с разтрогване на договора. Десният бек беше заменен още през първото полувреме на мача с Черно море (1:3) под освиркванията на публиката.Оттогава Атанасов се появи в официален мач единствено за 7 минути при 3:0 над Локомотив (Горна Оряховица) за Купата на България.Наскоро Милош Крушчич даде ясно да се разбере, че Атанасов не фигурира в плановете му.", "date": "2019.10.27", "title": "Трима гледат към изхода на \"Армията\""}
{"url": "https://offnews.bg/sviat/liderat-na-isliamska-darzhava-naj-veroiatno-e-likvidiran-714088.html", "text": "Противоречива остава информацията за съдбата на лидера на групировката \"Ислямска държава\" Абу Бакр ал-Багдади, който според различни съобщения най-вероятно е убит по време на американска военна операция в Североизточна Сирия, предадоха световните агенции.Ройтерс цитира двама ирански официални представители, които са съобщили, че Иран е бил информиран за случилото се.Си Ен Ен съобщава, че ЦРУ е допринесло за локализирането на Багдади, но не уточняна каква е съдбата му.Очаква се днес след обяд президентът на Съединените щати Доналд Тръмп да направи изявление, в което по думите на говорителя на Белия дом - Хоган Гидли, ще съдържа \"много важно съобщение\", съобщава БНР.На няколко пъти през последните години са се появявали информации, че лидерът на джихадистите е убит. През април т. г. той се появи в ново видео за първи път от 5 години насам.", "date": "2019.10.27", "title": "Лидерът на Ислямска държава най-вероятно е ликвидиран"}
{"url": "https://offnews.bg/politika/sotciolozi-mestniat-vot-e-naj-blizo-do-horata-714095.html", "text": "В София очакваме избирателна активност над 55 на сто. Това каза социологът Анастас Стефанов от агенция „Тренд” по Нова тв. Местният вот е най-близо до хората, коментира колегата му от Галъп Светлин Тачев.„Този вот е мажоритарен, допълни той и подчерта, че традиционно българите решават за кого да гласуват в последната седмица преди изборите. Според експертите е трудно да се прогнозира колко точно гласоподаватели ще отидат до урните, но тенденцията показва, че през изминалите години има покачване на броя им.", "date": "2019.10.27", "title": "Социолози: Местният вот е най-близо до хората"}
{"url": "https://offnews.bg/futbol/zasipaha-s-pohvali-kiril-despodov-714092.html", "text": "Българският национал Кирил Десподов беше засипан с похвали в медиите за представянето си с фланелката на Щурм Грац в мача срещу Санкт Пьолтен.Бившият футболист на ЦСКА и Играч №1 на България за 2018 година заби хеттрик за успеха с 4:0, а това бяха и първите голове на Десподов за австрийския тим.Той играе за Щурм като преотстъпен от италианския Каляри. Именно оттам дойдоха първите ласкави думи за българина. Едно от италианските издания пише, че нападателят \"най-накрая е върнал усмивката на лицето си\".В Австрия пък Sky Sports отбелязва, че Десподов е бил \"над-всички на терена\" и посочва, че успехът с 4:0 е най-сериозната победа за Щурм от 31 март 2018 година.Регионалният Kleine Zeitung излиза със заглавие за мача: \"Щурм празнува благодарение на Десподов\".", "date": "2019.10.27", "title": "Засипаха с похвали Кирил Десподов"}
{"url": "https://offnews.bg/politika/agitirat-v-tcentar-za-psihichno-zdrave-s-chashi-za-kafe-714093.html", "text": "Автомат за кафе във фоайето на сградата на Центъра за психично здраве в Бургас, който предоставял избраните напитки в хартиени чаши с логото на политическа сила, номера й в бюлетината и посочен знак \"Х\". Общинската избирателна комисия в Бургас съобщи за сигнала за разполагане на агитационни материали през вчерашния ден. От комисията припомниха, че агитационните материали се поставят на определени от кмета места. На сгради, огради и витрини - с разрешение на собственика или управителя на имот.В конкретния случай управителят на здравното заведение е заявил, че не е предоставяно съгласие за поставяне на агитационни материали в сградата, съобщи БТА. След проучване на случая, комисията е разпоредила на кмета на община Бургас да премахне материалите, а решението може да се оспори пред ЦИК в 3-дневен срок от обявяването му. ", "date": "2019.10.27", "title": "Агитират в Център за психично здраве с чаши за кафе"}
{"url": "https://offnews.bg/obshtestvo/prokuraturata-e-obrazuvala-57-proizvodstva-za-izborni-narushenia-714094.html", "text": "57 досъдебни производства е образувала прокуратурата до 18 часа снощи за нарушения на Избирателния кодекс, съобщи главният прокурор Сотир Цацаров, след като гласува, предаде БГНЕС.По думите на Цацаров от 57-те производства 39 са за престъпления против политическите права на гражданите, а оставалите 18 са за други престъпления.До момента са обвинени 10 лица за престъпления, свързани с изборния процес.Имунитетите на 10 души са снети, а още 5 очакват решение от съда за снемане, допълни Цацаров.Главният прокурор направи и сравнение с предишни избори, като на местните избори през 2015 г. образуваните досъдебни производства са 101, а на изборите за Европейски парламент – едва 29. Прокуратурата допълни: Образувани са 57 досъдебни производства в ПРБ с предмет престъпления против политическите права на гражданите и престъпления, свързани с изборите, като 9 от тях са бързи производства, а по 48 се провежда разследване по общия ред.Разследвания се провеждат в РП Балчик /1бр./, РП Благоевград /1 бр./, РП Бургас /1 бр./, РП Бяла Слатина / 3 бр./, РП Варна / 3 бр./, РП Видин /1бр./, РП Враца /1 бр./, РП Горна Оряховица / 2 бр./, РП Девня /1 бр./, РП Дупница / 3 бр./, РП Елена /1 бр./, РП Златоград / 1бр./ РП Исперих /1 бр. /, РП Каварна /2 бр./, РП Казанлък /1 бр./, РП Карнобат / 2 бр./, РП Ловеч/ 1 бр./, РП Омуртаг/1бр./, РП Оряхово /1 бр./, РП Павликени / 2 бр./, РП Плевен / 3 бр./, РП Пловдив / 3 бр./, РП Разград /2 бр./, РП Сандански / 2 бр./, РП Свищов / 1 бр./, РП Севлиево /1 бр./, РП Сливен /1 бр./, РП Сливница /1 бр./, РП Смолян /1 бр./, РП Тетевен / 1 бр./ РП Царево /2 бр./, РП Шумен /1 бр./, СРП / 2 бр./, СГП /5 бр. /и Специализирана прокуратура /1 бр./.Общо 39 разследвания са за престъпления против политическите права на гражданите, а 18 бр. са с предмет престъпления, свързани с изборите.Привлечени 10 лица в качеството на обвиняеми. Три досъдебни производства са прекратени.В Прокуратурата са образувани 630 прокурорски преписки, от които по 399 бр. е постановен отказ да се образува досъдебно производство. Прокуратурите в страната са изпратили по компетентност на други органи 29 бр. преписки, а по останалите 202 бр. преписки се извършва проверка по реда на Закона за съдебната власт.До настоящия момент главният прокурор Сотир Цацаров е поискал от ЦИК даване на разрешение за привличане като обвиняеми и задържане на 6 лица /кандидати за кметове и общински съветници/ по разследване на Специализираната прокуратура и за привличане на 3 лица / кандидати за общински съветници/ като обвиняеми по разследвания на Софийска градска прокуратура. За шестте лица с имунитет, ЦИК даде разрешение за привличането им като обвиняеми и за задържането им по реда на чл. 64 ал.2 от НПК. С определение на СпНС са задържани под стража 4 обвиняеми.Разрешение за привличането им като обвиняеми по разследванията на Софийска градска прокуратура ЦИК също даде разрешения ", "date": "2019.10.27", "title": "Прокуратурата е образувала 57 производства за изборни нарушения"}
{"url": "https://offnews.bg/drugi/nurgiul-salimova-pobedi-robot-na-shahmat-714148.html", "text": "Шахматната ни сензация Нургюл Салимова записа победа и загуба срещу робота Chess Player в рамките на демонстрационно събитие в столичния мол Сердика Център.Chess Player е един от 15-те робота, които в продължение на две седмици изненадваха посетителите на търговския център. Той може да предизвика трима опоненти едновременно и постоянно усъвършенства своите шахматни умения, като запомня ходовете на противниците.Досега роботът не се бе изправял срещу световен шампион от ранга на Салимова. В нормалните партии срещу любители той се настройва на първото си ниво, а за битката с Нургюл бе настроен на 20-то.\"Предполагам, че това е много високо ниво, което отговаря на ЕЛО 2500 според мен. Загубих първата партия, а в бързия шах спечелих. Много се радвам, че имах възможност да се изправя срещу робот и ми беше много интересно\", каза Салимова.Статистиката сочи, че в повечето случаи роботите побеждават, както се е случвало с имена като Гари Каспаров (през 1997 г.) и Владимир Крамник (2010 г).\"Гледала съм много такива партии и роботите определено са сериозен противник. Роботите не показват емоции и не бъркат\", каза младата ни звезда, която се прицели към световната титла за жени.Тя сподели, че се намира в труден период заради последното си участие, което не е отговаряли на високите й стандарти, но е оптимист.", "date": "2019.10.27", "title": "Нургюл Салимова победи робот на шахмат"}
{"url": "https://offnews.bg/izvan-terena/kobrata-taguva-sled-razdialata-s-andrea-714097.html", "text": "Звездата ни в професионалния бокс Кубрат Пулев преживява тежко раздялата с фолкпевицата Андреа.Двамата се разделиха след 12-годишна връзка, която още в началото започна с годеж, но до брак така и не се стигна. Инициативата за раздялата е била на певицата, става ясно от нейни твърдения.\"Мъчно ми е за Андреа. Тя е много готин и истински човек\", коментира Кубрат Пулев пред \"България Днес\".\"Тя е сърцата. Уникална и на моменти прекалено добра, но това е положението. В крайна сметка трябва да има рестарт, когато нещата не се случват дълго време и да се поеме в нова посока\", допълва Кобрата пред изданието.В момента той е в Лас Вегас. Там тренира за мач срещу Райдъл Букър. Битката ще е на 9 ноември във Фресно, Калифорния.", "date": "2019.10.27", "title": "Кобрата тъгува след раздялата с Андреа"}
{"url": "https://offnews.bg/politika/fandakova-glasuva-za-mnogo-rabota-v-sofia-714098.html", "text": "Кметът на София и кандидат за следващ мандат Йорданка Фандъкова гласува в столицата. \"Гласувах за това София да продължи да се развива. Гласувах за града, който обичам, коментира Фандъкова. Да не се подлагат на риск големите проекти на града, те се нуждаят от последователност, опит, а не от експерименти, обясни тя. Виждам, че хората излизат. Днес е чудесен ден, надявам се повече хора да упражнят своето право на глас. Все още София има нужда от много много работа, допълни Фандъкова, след като пусна бюлетини в столицата. ", "date": "2019.10.27", "title": "Фандъкова гласува за много работа в София"}
{"url": "https://offnews.bg/politika/borislav-ignatov-glasuvah-za-sofia-na-nova-skorost-714099.html", "text": "Кандидатът за кмет на София Борислав Игнатов от Демократична България гласува на местните избори в столичното 163-о училище в „Дружба“.След като упражни правото си на вот, Игнатов заяви, че гласува за силен, принципен и подготвен кмет, и общински съвет.Според него в момента на града липсва скорост и съвременно управление.", "date": "2019.10.27", "title": "Борислав Игнатов: Гласувах за София на нова скорост"}
{"url": "https://offnews.bg/112/bashta-i-sin-prebiha-saselianin-zaradi-vota-714114.html", "text": "Баща и син от село Тополница, Петричко, са задържани заради нанесен побой над свой съселянин.Инцидентът е станал в петък около 20 ч. пред хранителен магазин, а причината за спречкването е спор за фаворитите в местните избори.Бащата и синът нанесли ударите върху съселянина си, защото политическите им възгледи не съвпадали.Двамата извършители са задържани за 24 часа, а пострадалият е откаран в МБАЛ-Петрич с фрактура на шийката на дясната тазобедрена става. ", "date": "2019.10.27", "title": "Баща и син пребиха съселянин заради вота"}
{"url": "https://offnews.bg/obshtestvo/dnes-e-mishkinden-ne-spomenavajte-grizachite-714082.html", "text": "Църкватата почита днес св. мчк Нестор. Имен ден празнуват съимениците му, името е древногръцко и означава \"завърнал се у дома\" и \"мъдър\".  Св. мъченик Нестор е момъкът християнин, за когото се говори в житието на св. Димитрий Мироточиви. Той победил любимия борец на цар Максимиан - Лий, заради което бил обезглавен. Според народните вярвания от 27 октомври започват мишите празници, българите го наричат Мишкинден. Мишките били голяма заплаха за реколтата и - за да се опазят от тази напаст, хората правели специални ритуали за омилостивяването или прогонването им. Легендата разказва, че когато Нестор убил гладиатора Лий, от корема на победения изскочили мишки и оттогава селскостопанските труженици нямали мира от белите им.На Мишкинден най-старите жени във всяка къща замазвали с кал пред огнището и по ъглите на стените, за да замажат очите на мишките очите. При друг ритуал пък си зашивали полите на дрехите, за да зашият устата на цвърчащата напаст. Лошо се пишело на къща, където на този ден видели мишка – било знак, че в дома някой краде. Друг ритуал бил мишата сватба – хващали мъжка и женска мишка, слагали ги в украсена кошница, местният свещеник ги венчавал и после цялото село изпровождало младоженците, за да ги удави в реката или да ги изхвърли някъде далече, че да не могат да се върнат по старите си дупки. Народът вярва, че споменаването на думата \"мишка\" днес носи нещастие. ", "date": "2019.10.27", "title": "Днес е Мишкинден, не споменавайте гризачите"}
{"url": "https://offnews.bg/obshtestvo/kraj-na-tapata-zaradi-metro-3-otvariat-krastovishteto-na-tcar-boris-i-714084.html", "text": "Кръстовището на бул. \"Цар Борис ІІІ“ – ул. „Житница“ – бул. „Гоце Делчев“ ще бъде отворено утре. Реконструкцията му заради станцията от третия лъч на метрото приключва. Възстановяват се маршрутите на автобусни линии № 73, 83 и 102 по ул. „Житница“ и бул. „Гоце Делчев“, както и прилежащите спирки в района на кръстовището, които обслужват автобусни линии № 63 и 260 и трамвайни линии № 4 и 5, съобщи Столична община. Заради изграждането на кръстовището на две нива, се въвеждат промени в посоката на движение на улици в карето между бул. „Цар Борис ІІІ“ – бул. „Гоце Делчев“ - ул. \"Дойран\" и ул. \"Пирински проход\":Движението по ул. \"Княгиня Клементина\" в отсечката от ул. \"Дебър\" до бул. \"Гоце Делчев\" става еднопосочно в посока към бул. \"Г. Делчев\", където ще има разрешен десен завой.Обръща се движението по ул. \"Хубча\" в посока от бул. „Гоце Делчев“ към ул. „Дечко Йорданов“. Разрешава се ляв завой от бул. \"Гоце Делчев\" по ул. \"Хубча\".Обръща се еднопосочното движение и по улиците \"Дебър\" и \"Дечко Йорданов\". По ул. \"Дебър\" ще може да се влиза от ул. \"Дойран\", а по ул. \"Дечко Йорданов\" - от бул. \"Цар Борис III\".Възстановените маршрути на автобусни линии 73, 83 и 102 са:Автобусна линия № 73 (в посока ж.к. Гоце Делчев): от ж.к. Овча купел 2 по действащия маршрут до кръстовище ул. „Любляна“/бул. „Овча купел“, наляво по бул. „Овча купел“ до ул. „Житница“, надясно по ул. „Житница“, направо по бул. „Гоце Делчев“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна) и след кръстовището с ул. „Ген. Стефан Тошев“ по действащия маршрут до ж.к. Гоце Делчев двупосочно. Автобусна линия № 83 (в посока Хюндай България): от Зоопарка по действащия маршрут до кръстовище бул. „Гоце Делчев“/бул. „България“, направо по бул. „Гоце Делчев“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна), ул. „Житница“, надясно по бул. „Овча купел“, бул. „Никола Мушанов“, бул. „Възкресение“, след спирка с код 0293 „Бул. Вардар“ автобусите се движат в споделеното трасе и спират допълнително на спирки с код 2098 „Ул. Освобождение“ и с код 0306 „Бул. „Възкресение“ за трамвайни линии № 11 и 22 и автобусна линия № 11 и след спирка „Парк Св. Св. Петър и Павел“ по действащия маршрут до Хюндай България двупосочно. В посока Зоопарка след спирка с код 1248 „Парк Св. Св. Петър и Павел“ автобусите продължават да се движат в споделеното трасе, спират на спирки с код 0305 „Бул. Възкресение“ и с код 2099 „Ул. Освобождение“ за трамвайни линии № 11 и 22 и автобусна линия № 11 и напускат трасето след спирка „Ул. Освобождение“ по действащия маршрут на автобусна линия № 11;Автобусна линия № 102 (в посока Студентски град): от ж.к. Овча купел 2 по действащия маршрут до кръстовище ул. „Житница“, бул. „Овча купел“, направо по ул. „Житница“ (в участъка на кръстовище ул. „Житница“/бул. „Цар Борис III“/бул. „Гоце Делчев“ автобусите се движат в локалните платна), по бул. „Гоце Делчев“ до бул. „България“, наляво по бул. „България“ до бул. „Акад. И. Е. Гешов“ и надясно по бул. „Акад. И. Е. Гешов“ по действащия маршрут до Студентски град двупосочно. Възстановените спирки са в новоизградени джобове и с монтирани спиркоуказатели.", "date": "2019.10.27", "title": "Край на тапата заради метро 3: Отварят кръстовището на Цар Борис и Житница утре"}
{"url": "https://offnews.bg/futbol/iznenadaha-priatno-popeto-na-rozhdenia-mu-den-714096.html", "text": "Капитанът на националния отбор по футбол Ивелин Попов ще запомни с хубаво вчерашния си 32-и рожден ден. Халфът игра при победата на неговия Ростов с 2:0 над Сочи в мач от руското първенство.Българинът бе на терена през цялата среща, а в 88-ата минута получи жълт картон. Роман Ерьоменко отбеляза и двете попадения в мача.Руският клуб пусна специална честитка за родния футболист.\"Честит рожден ден, Ивелин! Полузащинтикът на Ростов Ивелин Попов празнува рожден ден на 26 октомври. Поздравяваме нашия играч, като му желаем ярки победи с \"жълто-синята\" фланелка, спортно дълголетие и семейно щастие\", написаха от Ростов.Голямата изненада за Попето обаче беше след края на мача, когато на терена се появи неговият баща.\"Големият сюрприз за рождения ми ден! Баща ми! Без да знам, дойде в Ростов, дойде на стадиона и ме поздрави след мача. А треньорът Валери Карпин му каза директно да остава да живее тук при общото ни голямо семейство!Благодаря за изненадата, Елена! Благодаря на всички за пожеланията!\", написа Попето.", "date": "2019.10.27", "title": "Изненадаха приятно Попето на рождения му ден"}
{"url": "https://offnews.bg/politika/nad-68-hiliadi-v-sofia-glasuvaha-prez-parvite-tri-chasa-714101.html", "text": "6,4% е избирателната активност в София до 10 часа. Правото си на глас са упражнили 68 147 софиянци, съобщиха от ОИК - София. Най-много са гласували в Банкя - 11,11%, и в Нови Искър - 9,37 на сто от имащите право на глас.Най-ниска е избирателната активност в \"Подуяне\" и \"Сердика\" съответно 4,34% и 5,33 на сто. 30 сигнала и жалби са получени в ЦИК, съобщиха от Централната избирателна комисия. ", "date": "2019.10.27", "title": "Над 68 хиляди в София гласуваха през първите три часа"}
{"url": "https://offnews.bg/politika/boris-bonev-glasuvah-za-istinska-promiana-v-sofia-714100.html", "text": "\"Гласувах, защото искам София да бъде град, в който с огромна любов живеем, развиваме се, работим. За истинска промяна, за промяна донесена от млади, от независими, от доказани хора, които искат градът да не стои на едно място, а да прави смели крачки напред. И мисля, че можем да го постигнем\". Това каза кандидатът за кмет на \"Спаси София\" Борис Бонев, цитиран от БГНЕС.Той призова всички да излязат да гласуват.", "date": "2019.10.27", "title": "Борис Бонев: Гласувах за истинска промяна в София"}
{"url": "https://offnews.bg/politika/radev-niama-da-dejstvam-pod-natisk-za-geshev-714103.html", "text": "Няма да действам под натиск на когото и да било. Ще се съобразя с правомощията, които ми дава Конституцията, заяви президенът Румен Радев по отношение на избора на Иван Гешев за главен прокурор.Държавният глава заяви, че не президентът посочва и избира главния прокурор. В това отношение Радев подчерта, че премиерът Борисов е избягал от своята отговорност да предложи алтернативна кандидатура и да чуе гласа на хората, които е изпратил във ВСС.Радев допълни, че в обозрим срок ще вземе решение дали ще подпише указ за назначаване на Иван Гешев за главен прокурор.\"Длъжен съм да се запозная с всички документи\", каза държавният глава и допълни, че няма да позволи указът да влияе на изборния процес.\"Гласувам с очакването София да се развива като столица на страната, като град в интерес на своите граждани, в който те живеят спокойно и сигурно. Град, в който публичните ресурси се харчат прозрачно и ефективно и услугите са качествени, а градоустройството е в хармония с природата\".", "date": "2019.10.27", "title": "Радев: Няма да действам под натиск за Гешев"}
{"url": "https://offnews.bg/zimni/albert-popov-otkri-sezona-v-ziolden-s-unikalno-vreme-714116.html", "text": "Най-добрият ни алпиец Алберт Попов отпадна след първия манш на гигантския слалом за Световната купа в Зьолден, Австрия, където по традиция се провежда дебютното състезание за сезона.Софиянецът стартира последен №71 и остана далеч от първите 30, които ще карат втори манш. Той даде прелюбопитно време - 1,11:11 минути, което обаче беше с 4,01 секунди по-слабо от това лидера след първия манш Алексис Пинтюро от Франция и го остави на 2,22 секунди от заветната 30-ата позиция, която дава право на участие във втория манш днес следобяд.Времето бе перфектно за състезание. През последните 2 сезона в Зьолден стартираха само жените, защото за гигантските слаломи при мъжете времето неизменно се разваляше.\"Като цяло съм доволен. За първи път пистата бе изключително добре направена, като издържа дори до мен\", обясни Алберт след финала, цитиран от \"24 часа\".\"Заради това първите 30 се затвориха на 2,22 сек. А аз направих няколко грешки в горната част на пистата и заради това се получи разликата. В един момент ските не искаха да завиват, толкова вибрираха\", допълни той.Алберт се прибира за кратко в България, а на 12 ноември тръгва за Леви (Финландия), където е първият слалом за сезона.", "date": "2019.10.27", "title": "Алберт Попов откри сезона в Зьолден с уникално време"}
{"url": "https://offnews.bg/futbol/oshte-dvama-podnoviavat-dogovorite-si-s-levski-714090.html", "text": "Ръководството на Левски планира да удължи договорите на още двама основни футболисти. Това са опитните асове Живко Миланов и Мартин Райнов. В момента се доуточняват някои дребни детайли.Миланов се върна при “сините” през февруари тази година, като договорът му е до юни 2020-а. Същата е и ситуацията с бившия футболист на Берое. От началото на сезона Райнов има 18 мача във всички турнири, а защитникът е със 17.Както е известно, от “Герена” обявиха в петък, че удължават договора на нападателя Станислав Костов за още две години - до 2022-а. Дотук офанзивният футболист има 56 мача и 27 гола за тима.В момента Костов се възстановява от контузия.", "date": "2019.10.27", "title": "Още двама подновяват договорите си с Левски"}
{"url": "https://offnews.bg/politika/maia-manolova-imame-nuzhda-ot-chist-vazduh-i-chisto-upravlenie-v-sofi-714123.html", "text": "„Избрах да гласувам за промяната. Това е основната ми кауза в тази кампания - промяна на модела на управление на София.“ Това заяви независимият кандидат за кмет на София Мая Манолова днес пред Шесто помощно училище, където упражни правото си на глас за местните избори.„Гласувах за София с грижа за хората – за младите, за децата, за възрастните, за по-добър живот на всички, а не само за една малка група приближени. За зелена, модерна и подредена европейска столица“, заяви още тя.Мая Манолова призова гражданите да излязат и да гласуват.Манолова акцентира, че първото нещо, което ще направи, като стане кмет е да отвори общината за гражданите.", "date": "2019.10.27", "title": "Мая Манолова: Имаме нужда от чист въздух и чисто управление в София, гласувайте!"}
{"url": "https://offnews.bg/politika/signal-i-d-kmetat-na-krasna-poliana-agitira-v-izbornia-den-714121.html", "text": "И.д. кметът на столичния район „Красна поляна“ провежда агитация на големи групи хора от ромски произход. Това се е случило между 8.00 и 9.00 часа, последователно пред 92 ОУ, 75 ОУ и 123 СУ.Действията му са видяни от всички преминаващи хора и представляват грубо нарушение на изборните правила.Сигналът за действията на и.д. кмета е подаден от кандидат за общински съветник и е депозиран в ОИК – София.В сигнала е посочено, че е във връзка с чл.87, ал.1, т.22 и се касае за нарушение на чл.182, ал.4 от Изборния кодекс.Подателят на сигнала апелира за предприемане съответните действия за прилагане на закона и санкциониране на Вушовски за провеждане на агитация в нарушение на ИК.", "date": "2019.10.27", "title": "Сигнал: И.д. кметът на Красна поляна агитира в изборния ден"}
{"url": "https://offnews.bg/tehnologii/barzi-i-udobni-rezervatcii-na-uslugi-s-easybook-bg-713471.html", "text": "72.1% от българите ползват интернет, а половината от тях ежедневно търсят в мрежата стоки и услуги. Намирането и резервирането на услуги става все по-удобно и лесно с новата онлайн платформа . Платформата залага на богата база от данни на услуги и търговски обекти, на интегрираност и интерактивност. Търсенето сред повече от 10 000 услуги в различни сфери – образование, здравеопазване, спорт, обучение, култура, бизнес, мода, туризъм, забавление и други, помага за бърз и правилен избор.Голямото предимство на  е възможността за онлайн резервиране на услуги по всяко време на денонощието. Необходим е само мобилен телефон и достъп до интернет. Само в четири стъпки, без губене на време, и изцяло онлайн клиентът може да намери това, което търси и да го резервира:- Намерете търсената от вас услугаПотърсете в лупата спрямо вашите критерии – по име на услуга, име на търговски обект, име на специалист или определена професия, след което можете и да сортирате резултатите по цена или разстояние от вас. Можете да търсите и по категории Услуги, Обекти или ползвайки търсачката Какво?Къде?Кога?- Запазете час онлайнСлед като сте избрали желаната от вас услуга, можете веднага да си резервирате час. Вижте свободните часове в Графика на обекта и изберете този, който е удобен за вас.- Регистрирайте се в Създайте си профил и следете всички ваши резервации на услуги.- Платете онлайнЗа да резервирате с  , трябва да платите услугата онлайн. Възможните методи за плащане включват ePay и банкови карти Visa/Mastercard.Интегрираността на платформата и синхронизацията между клиентите и търговците я превръща в мощен, ефективен и уникален инструмент за планиране на време.Така можете да уплътните времето си със спорт, козметична процедура, забавление или обучение и то в най-удобната за вас локация. Да намерите центровете, в които работи конкретен специалист, и да изберете най-близкия до вас. Да откриете услуга, от която спешно се нуждаете докато сте в командировка или на почивка в непознат за вас град. Платформата предоставя и възможност да промените деня и/или часа на вече платената резервация или да се откажете от резервацията си в регламентирания от търговския обект срок.Oнлайн платформата  се развива непрекъснато, като стимулира прозрачността и конкуренцията на пазара за услуги и продукти, защитавайки интересите на търговците и потребителите. Платформата, от една страна гарантира на клиента, че търговците, регистрирани в нея, са с реални, работещи бизнеси, актуални графици и специалисти, които застават с имената и лицата си. От друга страна,  гарантира на търговците клиентска лоялност, чрез заплащане на избраната услуга.Концепцията на  е събрала в себе си мъдростта на опита и креативността на съвремието. Така е и във философията на проекта, и в екипа, който стои зад него. Предоставяйки възможност за интерактивна комуникация,  облекчава потребителите да направят своя правилен избор. Удобно, лесно, бързо!Публикацията е част от специален рекламен проект на  и .", "date": "2019.10.27", "title": "Бързи и удобни резервации на услуги с easybook.bg"}
{"url": "https://offnews.bg/politika/dzhambazki-pusna-biuletina-za-red-i-sigurnost-v-sofia-714102.html", "text": "\"Гласувах за чист и подреден град, без незаконно строителство, град с чист въздух, и с транспорт, който свързва квартал \"Овча купел\" с останалата част на града.Това заяви кандидатът за кмет Ангел Джамбазки, след като упражни правото си на вот в столичния район \"Овча купел\".\"Каквото решат софиянци, това ще се случи. При всички положения без значение от това дали ще стигнем до балотаж или не, ще предложим на всички останали нашите конкретни решения за града, под които да се подпишем общо за подкрепа\", допълни Джамбазки, цитиран от БГНЕС. Той каза още, че не очаква да има съществени нарушения на местния вот.  ", "date": "2019.10.27", "title": "Джамбазки пусна бюлетина за ред и сигурност в София"}
{"url": "https://offnews.bg/sviat/eltan-dzhon-se-razbolia-i-otmeni-kontcert-714125.html", "text": "Сър Елтън Джон отмени концерта си в Индианаполис със съобщение в Туитър.Певецът и композитор се извинява на почитателите си, че не се чувства добре и обяснява, че това е причината да отмени предстоящия си концерт в столицата на щата Индиана.Шоуто е пренасрочено за март догодина. Наскоро почина почина майката на партньора му Дейвид Фърниш - Гладис. По-рано този месец той разкри, че навремето Фърниш постъпил в клиника заради проблеми с алкохола, след като не успял да се справи със славата. ", "date": "2019.10.27", "title": "Елтън Джон се разболя и отмени концерт"}
{"url": "https://offnews.bg/politika/1254-kandidati-chakat-nad-6-mln-izbirateli-da-gi-napraviat-kmetove-714009.html", "text": "6 227 901 души имат право да гласуват на местните избори днес според избирателните списъци. Кандидатите за общински съветници са 29 515, да станат кметове на общини искат 1254 души, кандидатите за кметове на кметства – 5059. В София, Пловдив и Варна, освен кметове на общини, ще се избират и управници на райони – кандидатите са общо 460. Законът не позволява публикуването на резултати от екзит пол, данни могат да се публикуват чак след края на изборния ден. Гласуването започва в 7:00 часа и приключва в 20:00 часа. За да бъде действителна бюлетината, вотът в нея трябва да е отбелязан само за една партия със знак \"Х\" или \"V\", поставен със син химикал.Имената на кандидатите за общински съветници не са записани в бюлетината. Затова ако избирателят е решил да гласува и преференциално за определен общински съветник, трябва предварително да види под кой номер е кандидатът. Пред избирателната секция ще има списъци с имената и номерата на кандидатите.", "date": "2019.10.27", "title": "1254 кандидати чакат над 6 млн. избиратели да ги направят кметове"}
{"url": "https://offnews.bg/obshtestvo/oktomvrijskoto-liato-si-tragva-v-sriada-714083.html", "text": "Топла и слънчева неделя обещават синоптиците днес. Максималните температури ще са между 19 и 24 градуса, по-ниски в районите с по-трайна мъгла, според прогнозата на НИМХ. Над планините ще е слънчево. Ще духа до умерен вятър от север-северозапад. Максималната температура на височина 1200 метра ще е около 19, а на 2000 метра – около 13 градуса.Над Черноморието преди обяд на места ще преобладава облачно и мъгливо време. Около и след обяд видимостта ще се подобри, облачността ще се разкъса. Максималните температури на брега и сред вълните от 1-2 бала няма да надхвърлят 20 градуса. Времето ще се задържи без съществена промяна още два дни. От сряда нахлува студен въздух и започват валежи. ", "date": "2019.10.27", "title": "Октомврийското лято си тръгва в сряда"}
{"url": "https://offnews.bg/politika/kambitov-i-tomov-otivat-na-balotazh-v-blagoevgrad-714150.html", "text": "Досегашният кмет Атанас Камбитов (ГЕРБ) и Румен Томов (независим, подкрепен от БСП) отиват на балотаж на втори тур в Благоевград.Според данните на Маркет линкс от екзит пола Атанас Камбитов (ГЕРБ) получава 31%, Румен Томов (независим, подкрепен от БСП) - 22,3%, Андон Тодоров (Зелените) - 12,1%, а кандидатът на ВМРО - БНД, Иван Ризов - 7,4%.Данните от екзитпола на Галъп са подобни - Камбитов събира 33,5%, а Томов - 21,1%.", "date": "2019.10.27", "title": "Камбитов и Томов отиват на балотаж в Благоевград"}
{"url": "https://offnews.bg/politika/parvi-rezultati-ot-sofia-fandakova-vodi-pred-manolova-s-9-714149.html", "text": "Йорданка Фандъкова води с около 9% пред Мая Манолова в кметския вот в София, сочат първите резултати от екзит пола.Данните на Алфа рисърч, излъчени по bTV:Йорданка Фандъкова - 35,4Мая Манолова - 26,2Борислав Игнатов -15,8Борис Бонев -10,4Ангел Джамбазки – 4,9Данните на Галъп интернешънъл, излъчени по БНТ:Йорданка Фандъкова - 34,7Мая Манолова - 24,6Борислав Игнатов -14,9Борис Бонев -13,4Ангел Джамбазки – 4,1Данните на Тренд, излъчени по Нова телевизия:Йорданка Фандъкова - 32,8Мая Манолова - 23,1Борислав Игнатов -13,6Борис Бонев -13,1Ангел Джамбазки – 4Данни на Алфа рисърч за вота за oбщински съвет в София, излъчени по БНТГЕРБ 33,9%БСП 19,3%Демократична България 19,1%ВМРО 5,7%Глас Народен 1,7%ДБГ 1,6%АБВ 1%Според прогнозните данни на \"Галъп\":ГЕРБ/СДС - 37,2\"Демократична България\" - 17БСП - 15,8Борис Бонев - 10,9ВМРО - 5Според екзитпола на \"Тренд\":ГЕРБ/ СДС - 30,1\"Демократична България\" - 15,4БСП - 14,3Борис Бонев - 9,8ВМРО - 4,8", "date": "2019.10.27", "title": "Първи резултати от София: Фандъкова води пред Манолова с 9%"}
{"url": "https://offnews.bg/medii/zadarzhaha-fotoreportera-ivan-grigorov-zashtoto-snimal-v-izborna-sekt-714128.html", "text": "Един от най-големите майстори на фотографското изкуство у нас Иван Григоров, който в момента работи за Dir.bg, е задържан в полицията, защото е отразявал протичането на общинските избори в столичния квартал Люлин. Григоров правел стандартна снимка на гласуващи в секцията, след като се е легитимирал и е допуснат от охраняващите полицаи. Снимането на гласуващите е било с тяхно съгласие - те са били съседи и приятели на фоторепортера.В този момент обаче се появила председателката на секционната избирателна комисия Нина Димова, която вдигнала скандал, и наредила на полицията да го арестува.От фоторепортера е поискано да изтрие заснетите кадри, и след отказа му, фотоапаратът му е отнет. По последни данни, Григоров е освободен и с върната техника, след подписване на протокол какво е заснел.Иван Григоров е един от доайените на фоторепортерската гилдия, фотожурналист с голям авторитет у нас и в чужбина. Носител е на много награди и автор на запомнящи се кадри от историята на България. МВР обясни: Днес преди обяд, в избирателна секция в училище в ж.к. „Люлин“ влязъл мъж и започнал да прави снимки с фотоапарат. Възникнал спор между него и председателя на избирателната комисия, за което той е бил помолен да напусне. Намиращите се на място полицейски служители проверили извън секцията документите му за самоличност. Други полицейски правомощия спрямо мъжа не са прилагани. Председателят на секционната комисия е взела отношение за констатираните факти, че мъжът снимал без необходимото позволение в секцията.", "date": "2019.10.27", "title": "Задържаха фоторепортера Иван Григоров, защото снимал в изборна секция"}
{"url": "https://offnews.bg/politika/boris-bonev-tova-e-samo-nachaloto-dovolen-sam-ot-rezultata-714157.html", "text": "Независимият кандидат Борис Бонев изрази удовлетворение от резултата от първото участие на гражданската организация Спаси София.„Щастлив съм, че толкова много софиянци припознаха реалната алтернатива на партийния модел. Радвам се, че идеите, за които се борим от 10 години, имат все по-голяма подкрепа сред съгражданите ни. Това не е случайно – ние сме последователни в отстояването на идеите и решенията, които предлагаме за София.“ – заяви Бонев.От щаба на Бонев припомнят, че за първи път в България, гражданска доброволческа организация постига толкова силен резултат на избори. „Изключително съм горд с екипа си за това, че реализирахме тази успешна и иновативна кампания, постигнахме сериозен пробив. Въпреки липсата на финансиране, медийна подкрепа и възможност за листа! Това е крачка в правилната посока и за демокрацията в България“, каза Бонев. Той благодари на софиянци и допълни, че работата за по-добра София продължава с пълна сила. “Променихме начина, по който се води кампания. Дебатът за София бе фокусиран върху решенията, а не празните приказки, които чуваме от партиите. Като общински съветник аз поемам ангажимент да работя за реализацията на План за София и няма да ви разочаровам.” - каза Борис Бонев.“Припомняме, че от Спаси София предложихме План за София - най-подробната предизборна програма в историята на столицата. С това показахме не само познание за проблемите, но и уважение към гражданите. Когато искаш доверие от гражданите, то трябва да е подплатено с ясен план, не поредните кухи фрази.” - заявяват от щаба на Спаси София и добавят, че независимо кой стане кмет, екипът им ще продължи да бъде коректив и да дава предложения за по-добър град.“Уверявам ви, че аз и колегата ми Гергин Борисов, като общински съветници, ще преследваме управляващите неуморно, докато не изпълнят предизборните си обещания, голяма част от които бяха взаимствани от План за София. Ако се отметнат от обещаното, ще бъдем камъчето в обувката, от което няма да могат да се отърват.” - обеща пред софиянци Борис Бонев.“Доказахме, че е възможно независим кандидат да мотивира хората да излязат и да гласуват. Избиратели, които не са гласували от години или не желаят да гласуват за “по-малкото зло. Създадохме прецедент в София - ето, че мотивиран и експертен екип, с ограничен финансов ресурс и подценяван от медии и социологическите агенции - успя.” - гордо заявяват от Спаси София и завършват, че пълната прозрачност ще е сред основните им мотиви и приоритети при работата в Столичната община. ", "date": "2019.10.27", "title": "Борис Бонев: Това е само началото, доволен съм от резултата"}
{"url": "https://offnews.bg/politika/dimitar-nikolov-blagodaria-za-chetvartia-mandat-naj-niska-e-aktivnos-714153.html", "text": "Кметът на Бургас Димитър Николов благодари за четвъртия мандат на съгражданите си, след като спечели изборите в града с над 60 на сто. Ромските махали са с най-ниска избирателна активност на този вот, подчерта Николов.Той бе категоричен, че няма да има проблем да работи с всички съветници, независимо от това дали ГЕРБ/СДС имат пълно мнозинство в новия общински съвет. Ще анализираме резултатите, това все още са първоначални данни, допълни Николов. ", "date": "2019.10.27", "title": "Димитър Николов: Благодаря за четвъртия мандат, най-ниска е активността в ромските квартали"}
{"url": "https://offnews.bg/tenis/federer-specheli-za-deseti-pat-turnira-v-rodnia-bazel-714158.html", "text": "Роджър Федерер надигра Алекс де Минор с 6:2, 6:2 и спечели за трети пореден и общо десети път титлата от тенис турнира в родния си град Базел.Двубоят между 38-годишния швейцарец и 20-годишния австралиец продължи малко над час игра, в който зрителите видяха четири пробива за своя любимец и пълна доминация на корта. Де Минор бе в търсене на четвъртата си титла през сезона, но бе спрян за първи път.Федерер спечели тазгодишната надпревара, без да загуби нито един сет. През 2019 това е четвърти трофей за него, а има и два загубени финала.С титлата в Базел Маестрото прибавя 103 титла от АТП към колекцията си и се приближава само на 6 от лидера по този показател Джими Конърс.Статистиката показва още, че отличието е под №24 за Федерер от турнири АТП 500 при седем загуби.", "date": "2019.10.27", "title": "Федерер спечели за десети път турнира в родния Базел"}
{"url": "https://offnews.bg/sviat/hram-v-spisaka-s-natcionalni-sakrovishta-be-navodnen-v-iaponia-714126.html", "text": "Поройни дъждове в Япония наводниха храма Сирамидзу Амидадо в град Иваки в префектура Фукушима. Храмът е част от списъка с национални съкровища на страната. 10 души са станали жертви на пороите, а двама са в неизвестност, съобщи Дарик Нюз. Размерът на щетите все още не е известен. Комплексът е затворен за посетители до понеделник. В момента пожарникари се занимават с отводнителните дейности, информира телевизионният канал NHK.Кметът на Иваки разпореди да започне разследване за причините за наводняването на храма и района около него.В петък в източните и североизточните части на Япония се изляха поройни дъждове, като количеството на валежите в много райони надвишиха месечната норма. Около 2000 жители са евакуирани от наводнените райони, а към десетки хиляди са отправени препоръки за евакуация.През август заради порои се евакуираха над 700 хил. души в Югозападната част на Япония.  ", "date": "2019.10.27", "title": "Храм в списъка с национални съкровища бе наводнен в Япония"}
{"url": "https://offnews.bg/obshtestvo/aleksandar-andreev-tcik-23-54-e-izbiratelnata-aktivnost-kam-13-00-c-714122.html", "text": "1 488 509 е броят на избирателите, упражнили правото си на вот до 13 часа. Това са 23,54% избирателна активност, заяви говорителят на ЦИК Александър Андреев по време на брифинг за избирателната активност.За сравнение с 2015 г. избирателността е сравнително еднаква - 25.71%. Най-висока е активността в Макреш, Видинско - 49.88%. Най-ниска остава избирателната активност във Варна - 14.71%, уточни Андреев.Той обясни, че към момента са постъпили 106 жалби и сигнала.По думите му с постъпили сигнали свързани с предизборна агитация.Определени сайтове пускат информация за кандидати. Предполага се, че това са серия от репортажи от предходни дни, които се качват към момента, посочи Андреев.", "date": "2019.10.27", "title": "Александър Андреев, ЦИК: 23,54% е избирателната активност към 13.00 часа"}
{"url": "https://offnews.bg/sviat/trus-ot-3-1-po-rihter-be-registriran-v-mramorno-more-714124.html", "text": "Земетресение с магнитуд 3,1 по Рихтер е регистрирано в Мраморно море. Това съобщи Агенцията за управление на бедствията и извънредните ситуации, цитирана от Си Ен Ен-тюрк.Трусът е бил в Силиври, Турция. Дълбочината му е била 7 км. Няма информация за ранени или загинали хора.На 26 септември десетки бяха ранени при силното земетресение с магнитуд 5,8 по Рихтер край Силиври.", "date": "2019.10.27", "title": "Трус от 3,1 по Рихтер бе регистриран в Мраморно море"}
{"url": "https://offnews.bg/politika/paralelno-prebroiavane-v-burgas-dimitar-nikolov-e-kmet-s-66-3-714178.html", "text": "Досегашният кмет Димитър Николов (ГЕРБ) печели Бургас на първи тур с внушителните 66,3%.Данните са от паралелното преброяване на \"Галъп интернешънъл\" при извадка 90%.Далеч зад Николов, с 12,2 процента от гласовете, се нарежда кандидатът на БСП Николай Тишев.Константин Бачийски - кандидат на Средна европейска класа, е трети с 6,7%.Живко Табаков от ДБГ има 6,2%, Бойко Миразчийски (НФСБ) - 2,8%, а Иво Баев (ДБ) - 2,2%.Ето как изглежда разпределението на Общинския съвет в Бургас според паралелното преброяване:", "date": "2019.10.27", "title": "Паралелно преброяване в Бургас: Димитър Николов е кмет с 66,3%"}
{"url": "https://offnews.bg/politika/za-prav-pat-ima-shans-za-balotazh-v-kardzhali-714154.html", "text": "За пръв път има шанс в Кърджали да има балотаж. Досегашният кмет Хасан Азис събира 49,9%. Дали той ще спечели града от раз или ще има втори тур е въпрос на стотици, ако не на няколко десетки гласа.Втори е кандидата на ГЕРБ Никола Чанев с 27,5%, сочат данните на Галъп.Във вота за общински съвет ДПС също събира малко под 50%. партията на доган има 48,7%.ГЕРБ имат 26,1%БСП - 13,8%ДОСТ 3,3%Данните на Алфа рисърч обаче са, че Хасан Азис печели от първи тур с 50,4%.", "date": "2019.10.27", "title": "За пръв път има шанс за балотаж в Кърджали"}
{"url": "https://offnews.bg/sviat/bagdadi-e-ubit-potvardi-tramp-714129.html", "text": "Лидерът на \"Ислямска държава\" Абу Бакр ал-Багдади е бил убит при американска военна операция в Северозападна Сирия, потвърди президентът Доналд Тръмп в изявление от Белия дом.Потвърждението дойде часове, след като световните агенции огласиха информацията, позовавайки се на свои анонимни източници.Умря като куче, умря като страхливец - заяви Тръмп в изявление в неделя сутринта и допълни, че Багдади \"хленчи, плака и пищя\" през цялото време. Взривил се заедно с три от децата си в тунел без изход в скривалището си в северозападната сирийска провинция Идлиб, преследван от американски военни части. Впоследствие ДНК тест потвърдил самоличността му.При операцията не са загинали американски военни.През 2014 г. Багдади обяви създаването на \"халифат\" в области от Ирак и Сирия, припомня Би Би Си. \"Ислямска държава\" е отговорна за извършването на множество зверства отнели живота на хиляди хора.", "date": "2019.10.27", "title": "Багдади е убит, потвърди Тръмп"}
{"url": "https://offnews.bg/politika/parvi-rezultati-ot-varna-portnih-na-raba-da-specheli-na-parvi-tur-714155.html", "text": "Във Варна Иван Портних от ГЕРБ е на крачка от победа на първи тур с 49,5%, сочат данните от екзит пола на Алфа рисърч, излъчени по bTV.Анелия Клисарова от БСП е с 16,1%, а съвсем близо – с 15,9% е Костадин Костадинов от „Възраждане”.По данни на агенция Тренд, излъчени по Нова телевизия, Иван Портних от ГЕРБ е подкрепен от 48,9% от гласувалите, а Костадин Костадинов от партия „Възраждане” – 13%.Данните на Алфа рисърч за вота за Общински съвет във Варна, излъчени по БНТ:", "date": "2019.10.27", "title": "Първи резултати от Варна: Портних на ръба да спечели на първи тур"}
