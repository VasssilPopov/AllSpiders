{"url": "https://offnews.bg/futbol/natcionalite-po-futbol-izpusnaha-kipar-692120.html", "text": "Националите по футбол стигнаха до 1:1 при гостуването на Кипър в предпоследния си мач от Лигата на нациите. По този начин \"лъвовете\" съхраниха шансовете си за спечелване на групата, тъй като Норвегия не успя да победи Словения като гост, след като мачът помежду завърши 1:1. В понеделник България приема Словения, докато Кипър е домакин на Норвегия.Захариу даде аванс на домакините в 24-ата минута. Голът дойде от нищото, тъй като \"трикольорите\" стояха по-добре на терена до този момент. Минута преди края на редовното време Лаифис фаулира Ивелин Попов в наказателното поле.Зад топката застана Николай Димитров, който майсторски реализира своето първо попадение за България в първата си официална среща от седем години. До края българите продължиха да търсят победата, но нямаха време за пълен обрат и така мачът завърши 1:1.\"Показахме мъжество и хъс, но си имаме нашите граници. Трябва да добавим и майсторство\", коментира селекционерът Петър Хубчев.Временно класиране:1. Норвегия 102. България 103. Кипър 54. Словения 2", "date": "2018.11.16", "title": "Националите по футбол изпуснаха Кипър"}
{"url": "https://offnews.bg/sviat/blizo-270-000-sirijski-bezhantci-sa-se-zavarnali-v-rodinata-si-tvardi-692107.html", "text": "Близо 270 000 сирийски бежанци са се завърнали в страната си през последните месеци, съобщи генерал Михаил Мизинцев - шеф на Националния център за управление на отбраната, цитиран от Асошиейтед прес и БТА.Общо в родните си места отпреди войната са се върнали над милион и половина сирийски бежанци като 1 250 000 са вътрешно разселени лица, а над 268 000 са се върнали от чужбина, заяви руският военен представител.Според него в момента се наблюдава активно движение както на сирийско-ливанската граница, така и на йорданската. Като пример Мизинцев посочи, че само през граничния пункт Насиб от Йордания в Сирия се връщат големи групи от по няколко хиляди човека всеки ден.Москва и властите в Дамаск насърчават бежанците да се завръщат, като ги уверяват, че боевете са стихнали, отбелязва АП.Западните правителства обаче твърдят, че е твърде рано да се стимулира завръщането им поради страх от репресии срещу тях в контролираните от правителството територии при липсата на цялостно политическо споразумение за бъдещето на Сирия.", "date": "2018.11.16", "title": "Близо 270 000 сирийски бежанци са се завърнали в родината си, твърди Москва"}
{"url": "https://offnews.bg/obshtestvo/spirat-kolata-na-granitcata-ako-ne-e-platena-vinetna-taksa-692102.html", "text": "Шофьорите, които не са платили винетна такса за автомобила си, няма да могат да напускат страната с него. Колата няма да може да мине и технически преглед. Промените в Закона за движение по пътищата са внесени от депутати от ГЕРБ. Новите разпоредби ще започнат да действат още от 2019 г., обясни народният представител Станислав Иванов по Дарик. Целта е да се увеличи контролът на събирането на пътните такси, обясни той. Когато една кола отиде на гранично контролно-пропускателния пункт, там ще се провери дали има задължения към АПИ за пътна такса. Водачът има право да плати или да обжалва, ако иска, но няма да може да напусне страната. Това е нещо изключително важно, което се въвежда за първи в нашата страна, защото до момента електронните фишове на КАТ се обжалват или не се плащат и камионите, или колите могат да напуснат страната, обясни Иванов. По думите му ще има доста сериозни промени в Агенция „Митници“, Гранична полиция, КАТ, АПИ, за да се събират таксите от длъжниците.", "date": "2018.11.16", "title": "Спират колата на границата, ако не е платена винетна такса"}
{"url": "https://offnews.bg/kultura/majkal-buble-idva-za-kontcert-v-balgaria-692103.html", "text": "Майкъл Бубле ще изнесе за първи път концерт в България, съобщиха организаторите от \"София мюзик ентърпрайсис\" и Barracuda Music.Концертът ще е на 14 септември 2019 г. от 20.00 часа в \"Арена Армеец\". Концертът на Майкъл Бубле в София ще е само със седящи места, като капацитетът на \"Арена Армеец\" ще бъде ограничен до 10 000 души.Билети ще са в продажба от 10.00 ч. на 23 ноември - в мрежата на Ивентим и онлайн на eventim.bg. Членовете на фенклуба на музиканта могат да си купят билети още на 21 ноември от 10.00 ч.Канадският певец има четири награди \"Грами\", пет изключително успешни световни турнета и над 60 милиона продадени албума по целия свят. През август тази година музикантът се завърна на сцената след дълго отсъствие с концерти в Дъблин, Лондон и Сидни, където изпълни най-големите си хитове пред повече от 150 000 души.Предстоящото световното турне на Майкъл Бубле ще започне със серия от 27 концерта в Америка. Началото е във Флорида на 13 февруари 2019 г.Новият, осми студиен албум на забележителния изпълнител носи името \"Love\" и е в продажба от 16 ноември 2018 г.", "date": "2018.11.16", "title": "Майкъл Бубле идва за концерт в България"}
{"url": "https://offnews.bg/obshtestvo/za-shesta-poredna-godina-startira-blagotvoritelnata-kampania-tazi-kol-692109.html", "text": "Фондация „За Нашите Деца“ за шеста поредна година инициира благотворителна кампания „Тази Коледа чудесата правите вие“. Инициативата има за цел да ангажира и вдъхнови служители на големи и малки компании да подарят шанс за щастливо детство в семейство на още стотици деца, за които Коледа няма специално значение, а е просто един ден от календара. \"Тази Коледа чудесата правите вие\" се отличава и с това, че Фондация „За Нашите Деца“ предлага на сайта на кампанията различни иновативни и забавни идеи, чрез които служителите на социално отговорни компании могат да опознаят колегите си, да усетят коледния дух, да се забавляват и в същото време да помогнат за това повече деца да усетят истинския дух на Коледа.Сред предложенията за зимни забавления между бюрата в офиса са: състезания по канадска борба и надбягване с коледни чорапи, кулинарни изложби, караоке и др. Към предложените на сайта инициативи са приложени и необходимите за организирането им материали.Над 80 социално отговорни компании се включиха в досегашните издания на кампанията. Набраните през миналата година повече от 40 000 лв. са инвестирани в услугите по предотвратяване на раздялата на новородени и техните семейства, предоставяни от фондацията.", "date": "2018.11.16", "title": "За шеста поредна година стартира благотворителната кампания 'Тази Коледа чудесата правите вие'"}
{"url": "https://offnews.bg/futbol/harvatski-natcional-s-nova-ataka-sreshtu-serhio-ramos-692075.html", "text": "Защитникът на хърватския национален отбор и Ливърпул Деян Ловрен продължи с обидните коментари по адрес на испанските национали и в частност Серхио Рамос, след като \"шахматистите\" надделяха над Испания с 3:2 късно снощи.Бранителят на мърсисайдци празнуваше победата, която запази шансове на \"шахматистите\" за класиране напред в Лигата на нациите, но изглеждаше така сякаш е по-загрижен в това да се подиграе на испанския си колега.\"Добре го намерих с лакът\", каза Ловрен на живо в социалната мрежа Инстаграм, правейки и същото движение. \"Хаха! 3:2! Давай, говори сега, приятел. Приятел! Те са група п***и\".Прикривайки пришият флаг на Испания на тениската, той продължи: \"Това е единственият отбор, който си струва. Сега да победим Англия и продължаваме като шефове\".Първият вербален сблъсък между Ловрен и Рамос бе след финала на Шампионската лига през май. Тогава испанецът бе обвинен, че умишлено е контузил звездата на Ливърпул Мохамед Салах.В последствие Ловрен постави под съмнение похвалите, които играчът на Реал получава. \"Той греши по-често от мен, но когато играеш с Роналдо и допускаш грешки при 5:1 или 5:2 никой не им обръща внимание\".На пресконференцията преди срещата снощи пък капитанът на Испания сподели, че не желае да коментира изказвания на хора, които искат популярност на негов гръб. \"Казах много пъти, че не знам дали причината за такива коментари е от яд или нещо друго. Всеки печели на игрището\".", "date": "2018.11.16", "title": "Хърватски национал с нова атака срещу Серхио Рамос"}
{"url": "https://offnews.bg/kultura/sofia-film-fest-tarsi-svoia-favorit-sred-kasometrazhnite-filmi-692099.html", "text": "Международният филмов фестивал София Филм Фест очаква филмите, които отговарят на  за участие, да кандидатстват за приза от € 6 000 най-късно до 20 декември 2018г. Авторите разполагат с малко повече от 30 дни до крайния срок за подаване на заявки за участие в традиционния конкурс за късометражно кино.През месец януари 2019 ще бъдат обявени 12-те претенденти за наградата, а международното жури на 23-ия София Филм Фест ще избере победителя.Всички филми с над 50% българско финансиране и времетраене до 30 минути, заснети след 1 януари 2018 година и отговарящи на регламента на конкурса, могат да се включат в състезанието. Формуляр за кандидатстване се попълва на английски език след регистрация в сайта на . Победители в конкурса досега са:2018 Преображение, режисьор Стефан Ганов2017 Дрехи, режисьор Веселин Бойдев2016 На червено, режисьор Тома Вашаров2015 Гинка, режисьор Антония Милчева2014 Казабланка, режисьор Кольо Карамфилов2012 Сутрин, режисьор Неда Морфова2011 Влакове, режисьор Павел Веснаков2010 Приказки, режисьор Николай Василев 2009 3 сестри и Андрей, режисьори Андрей Паунов, Борис Десподов 2008 Семейна терапия, режисьор Петър Вълчанов2007 Минутите след това, режисьор Николай Тодоров 2006 Черно на бяло, режисьор Андрей Цветков2005 Преди живота, след смъртта, режисьор Драго Шолев2004 Живот със София, режисьор Светла Цоцоркова2003 Yellow, режисьор Иван Русев", "date": "2018.11.16", "title": "София Филм Фест търси своя фаворит сред късометражните филми"}
{"url": "https://offnews.bg/temida/iskat-za-konfiskuvane-na-imushtestvo-na-trajcho-trajkov-za-blizo-2-4-m-692111.html", "text": "Антикорупционната комисия (КПКОНПИ) е внесла в съда иск за конфискуване на имущество за близо 2.4 млн. лева от бившия енергиен министър Трайчо Трайков, съобщи news.lex.bg.Проверката на имуществото на Трайков започна в началото на 2017 г., след като той беше обвинен в безстопанственост по делото за продажбата на държавния дял в ЕВН на занижени цени.Проверката показала несъответствие от 2.4 млн. лв. в доходите на Трайков за 10-годишен период.В края на септември по искане на Комисията Софийският градски съд запорира имущество на Трайков за същата сума.На Трайков бяха дадени три месеца да даде доказателства за произхода на средствата. Още тогава той заяви, че физически няма как да спази срока, защото ще се наложи да опише живота си за над 10 години назад, като приложи и документи.От КПКОНПИ обясняват, че Трайков е дал частични обяснения за произхода на средствата, но повечето от тях не са приети.", "date": "2018.11.16", "title": "Искът за конфискуване на имущество на Трайчо Трайков за близо 2.4 млн. лв. е внесен в съда"}
{"url": "https://offnews.bg/temida/apelativniat-spetcsad-spria-puskaneto-na-ivancheva-pod-domashen-arest-692113.html", "text": "Апелативният специализиран наказателен съд спря решението на Специализирания наказателен съд, с което бившият кмет на столичния район „Младост” Десислава Иванчева и бившата ѝ заместничка Биляна Петрова бяха освободени под домашен арест.Специализираната прокуратура протестира определението на спецсъда два часа след решението, а Апелативният спец съд спря изпълнението до произнасяне по същество, което според НПК трябва да стане до 7 дни.Причина за спиране на изпълнение на определението са неизпратени доказателства по делото, въз основа на които съдът е преценил, че се налага промяна на мерките за неотклонение, съобщи БНР.Специализираният наказателен съд уважи искането за по-леки мерки за неотклонение заради влошаване на здравословното им състояние. От спецпрокуратурата обаче поискаха да се спре домашният арест за Иванчева и Петрова, защото извън ареста те могат да се укрият или да извършат ново престъпление. ", "date": "2018.11.16", "title": "Апелативният спецсъд спря пускането на Иванчева под домашен арест"}
{"url": "https://offnews.bg/politika/valeri-simeonov-podade-ostavka-video-obnovena-v-20-20-ch-692114.html", "text": "Вицепремиерът Валери Симеонов подаде оставка. За оставката на Симеонов настоява протестът на майките на деца с увреждания, който продължава вече близо 30 дни.Протестът започна заради изказването на Симеонов за \"кресливи жени\" с \"уж болни деца\" по адрес на майките на деца с увреждания.Под политически натиск Симеонов половинчато се извини на майките, но те отказаха да приемат извинението му и се зарекоха да протестират, докато той не подаде оставка.Премиерът Бойко Борисов пък обяви, че не може да отстрани Симеонов, защото така ще падне правителството. В същото време БСП и ДПС поставиха ултиматум на управляващото мнозинство в парламента, че няма да се регистрират в Народното събрание, докато вицепремиерът не подаде оставка. Заради решението им на няколко пъти не се проведоха заседания. На извънреден брифинг Симеонов потвърди, че е подал оставка, като обясни, че това е негово лично решение, което е взел следобед и го е съгласувал с коалиционните си партньори и основно с лидера на ВМРО Красимир Каракачанов. Като причини за оставката Симеонов обяви \"продължаващата медийна кампания, особено в последните два дена, като продължение на кампанията, която беше проведена спрямо мен\".Той допълни, че тази медийна кампания, от която са се възползвали и редица политически сили, вече се е прехвърлила и върху депутати от неговата партия НФСБ, като това включвало частично публикуване на изявления и вадене на думи от контекста, както според него се е случило и с думите му по адрес на майките на деца с увреждания. По думите му обаче тази кампания вече \"удря върху рейтинга на правителството\" и става въпрос вече не за неговата личност, а за управлението на държавата, затова той не може да си позволи \"да тежи като камък\". \"Не ми е детската мечта да съм вицепремиер, станах, защото така поискаха моите партньори, не ми е самоцел, не съм си и помислял, че човек може да влиза във властта, за да си вади облаги\", каза още Симеонов. Той подчерта още, че с оставката си цели \"да лиши частично протестите от тяхното основание\" и след нея ще се види дали те ще продължат и с какво основание. Симеонов заяви, че не е приет добре от медийното пространство, защото смятал, че човек трябва да е честен в изказванията си. След това той изреди и постигнатото от него по времето, в което е бил вицепремиер, като сред успехите си посочи завършването на оградата по границата с Турция и обявяването ѝ за обект от национално значение, обезпечаването на решението за втори лифт в Банско и одобряването му от ЮНЕСКО, създаване на работна група за Витоша, промяна на закона за българското гражданство, ежеседмична връзка с Одеса, осигуряване на средства за ремонт за българския културен дом в Будапеща, спирането подаряване на Бузлуджа, закона за хазарта и акциите срещу шума в курортите по морето, които според него са донесли не само видими, но и \"слухови успехи\". Изреждането на успехите си той завърши с думите \"Дай, Боже, всекиму\". Накрая той подчерта, че борбата продължава, а \"основанието за радост от моите опоненти е преждевременно\".По-късно стана ясно, че Борисов е приел оставката на Симеонов. В същото време майките на деца с увреждания, които протестираха и днес, посрещнаха новината за оставката с радостни възгласи и викове \"Победа\". ", "date": "2018.11.16", "title": "Валери Симеонов подаде оставка (видео, обновена в 20.20 ч.)"}
{"url": "https://offnews.bg/sviat/kadri-ot-dron-pokazaha-opozharenia-grad-paradajz-v-kalifornia-video-692112.html", "text": "Кадри от дрон показаха опустошението в най-пострадалия при пожарите в Калифорния град Парадайз, който се намира на 290 километра северно от Сан Франциско. Жертвите на пожарите са вече официално 63, а 631 души са в неизвестност. Според последните данни само за един час огънят е изминал почти 80 км, което не е дало шанс на много жители в град Парадайз да се спасят. Градчето е с население от около 27 000 души. То беше изпепелено от пожара. С огнената стихия в Северна Калифорния се борят 5400 пожарникари с 622 единици специализирана техника, 24 хеликоптера, 107 булдозера и 74 самолета-цистерни. Стихията разруши 9700 постройки. 250 000 са били принудени да напуснат домовете си.Световноизвестни звезди от музикалния и кино шоубизнес загубиха домовете си в Малибу в следствие на пожарите. Сред тях са Пиърс Броснън, Майли Сайръс, Нийл Йънг, Робин Тик, Шанън Дохърти и Джерард Бътлър.Вижте кадрите от опожарения град Парадайз:", "date": "2018.11.16", "title": "Кадри от дрон показаха опожарения град Парадайз в Калифорния (видео)"}
{"url": "https://offnews.bg/kultura/kartina-na-dejvid-hokni-prodadena-za-rekordna-suma-692104.html", "text": "Известна картина с плувен басейн на Дейвид Хокни бе продадена на търг за рекордната сума от 90.3 млн. долара, предаде БГНЕС.Творбата от 1972 година се нарича \"Портрет на художник. Басейн с две фигури\". Тя е една от най-известните картини на 81-годишния британски художник.Картината поставя нов рекорд в историята на изкуството като най-скъпо продадената творба на жив художник. Предишният рекорд държеше Джеф Коонс, чиято картина “Balloon Dog (Orange)” бе купена за 58.4 млн. долара през 2013 г.\"Рядко може да кажем, че това е най-добрата възможност да се закупи най-добрата творба на един художник“, заяви вицепрезидентът на пост-военното и съвременно изкуство в галерия \"Кристи\" Ана Мария Селис.В картината добре облечен мъж стои на ръба на басейн и гледа към човек, който плува в него на фона на идилична планинска гледка. Първият мъж е бившата любов и муза на Хокни - Питър Шлесингер, който е един от неговите студенти в университета в Калифорния. Творбата датира от периода на раздяла между двамата, като идващият плувец вероятно е новата любов на Питър.От \"Кристи\" не пожелават да разкрият името на продавача, но според сайтовете Блумбърг и Артнет става въпрос за британския билионер Джо Люис, който е собственик на Тависток Груп, лондонския представител на Висшата лига Тотнъм Хотспър. Сп. \"Форбс\" оценява богатството му на 5 млрд. долара.Най-скъпото творение в историята на изкуството бе картината на покойния гений Леонардо да Винчи „Salvator Mundi”, която бе продадена миналата година за 450.3 млн. долара отново в \"Кристи\" в Ню Йорк.", "date": "2018.11.16", "title": "Картина на Дейвид Хокни продадена за рекордна сума"}
{"url": "https://offnews.bg/protesti/radost-i-horo-na-protesta-na-majkite-na-detca-s-uvrezhdania-sled-ostav-692116.html", "text": "С радост и с хоро посрещнаха майките на деца с увреждания новината за оставката на вицепрмиера Валери Симеонов. Те научиха за оставката на Орлов мост, където се проведе днешният им протест. След новината скандиранията им \"Оставка\" се смениха с \"Победа\", а няколко души се хванаха на хоро. Щастливи сме! Показахме, че когато има гражданско общество и има постоянство, нещата могат да се случат. Доказахме, че обществото може да се справи”, коментира една от майките от инициативата „Системата ни убива” пред bTV.Протестът на майките на деца с увреждания продължи 26 дни. Той започна след думите на Симеонов: \"Eдна група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство и грижа за тях.\"След изказването майките излязоха на протест, а Симеонов обяви, че не е бил разбран и думите му са извадени от контекста. Той каза още, че протестът им се използва за политически цели. Под политически натиск Симеонов половинчато се извини на майките, но те отказаха да приемат извинението му и се зарекоха да протестират, докато той не подаде оставка.", "date": "2018.11.16", "title": "Радост и хоро на протеста на майките на деца с увреждания след оставката на Симеонов"}
{"url": "https://offnews.bg/obshtestvo/kak-da-razpoznavame-kamikadzeta-obshtina-pazardzhik-s-instruktcii-za-692101.html", "text": "Как да разпознаваме камикадзета? Община Пазарджик е утвърдила конкретни инструкции, които да помогнат на служителите в Центровете за услуги на гражданите да идентифицират съмнителни лица. Това стана ясно от разпространена в социалните мрежи снимка на документа.Проверката на OFFNews показа, че такава инструкция действително е издадена. Тя е изготвена от Николай Николов, служител по сигурността на информацията, и е утвърден от кмета на общината Тодор Попов.Според инструкциите служителите на общината трябва да следят за хора, които са неуместно облечени, неспокойни, имат вдървена походка, раздразнителни са, шепнат молитви и имат тикове. Други притеснителни характеристики са големите чанти, ръцете в джобовете, втренченият поглед, както и бялата кожа. От общината обясниха, че конкретните инструкции са изготвени във връзка с Общински план за противодействие на тероризма, който е приет на 28.02.2018 г. и съгласуван с компетентните органи.Въпросните точки за разпознаване на камикадзета са част от набор на документи, има подпомагаща функция и е само за вътрешна информация.", "date": "2018.11.16", "title": "Как да разпознаваме камикадзета: Община Пазарджик с инструкции за служителите си"}
{"url": "https://offnews.bg/temida/sadat-otlozhi-deloto-sreshtu-bratia-galevi-za-mart-2019-g-692110.html", "text": "Кюстендилският окръжен съд отложи делото за отнемане на имущество, придобито от престъпна дейност от Ангел Христов и Пламен Галев, известни като братя Галеви, за 18 март 2019 г.Това стана ясно на днешното съдебно заседание, на което беше изслушана икономическата експертиза.Съдът прие възражението на процесуалния представител на КПКОНПИ, че вещите лица са пропуснали в анализа разходите за имението в Ресилово. Според внесения от КПКОНПИ иск, бизнесмените, известни като братя Галеви, са финансирали изграждането на имота, който формално е собственост на кипърска офшорка. От страна на Комисията беше направено и възражение за прекомерност на исканите от вещите лица хонорари.Процесуалният представител на Комисията направи възражение по недопустимост на представени на днешното заседание счетоводни документи на офшорна компания, която няма свой процесуален представител. Книжата бяха представени от адвокат на друга офшорна компания.В началото на заседанието съдът остави без уважение искането на един от адвокатите делото да бъде спряно, както и да бъде отправено преюдициално запитване по него до Съда на Европейския съюз.", "date": "2018.11.16", "title": "Съдът отложи делото срещу братя Галеви за март 2019 г."}
{"url": "https://offnews.bg/obshtestvo/politciata-izdirva-12-godishno-momche-692118.html", "text": "Полицията издирва 12-годишно момче от град Стамболийски. Даниел Ангелов Дехтеров е в неизвестност от днес. Той е излязъл от дома си в град Стамболийски тази сутрин и оттогава е в неизвестност. Има информация, че за последен път е бил забелязан на автогара Север в Пловдив днес след обяд.Момчето е високо 150 см, с кестенява коса и кафяви очи. Било е облечено със син анцуг, черно шушляково яке и сини гуменки. По данни на родителите леко заеква, има проблеми с ориентацията за време и пространство.Хората, които разполагат с информация за издирваното дете, могат да сигнализират на тел.: 112, 033963311 в РУ-Стамболийски или в най-близкото поделение на МВР.", "date": "2018.11.16", "title": "Полицията издирва 12-годишно момче"}
{"url": "https://offnews.bg/sviat/tereza-mej-naznachi-nov-ministar-za-brekzit-692115.html", "text": "Британският премиер Тереза Мей назначи държавния министър за здравеопазването Стивън Баркли за нов министър по въпросите на Брекзит, заяви неин говорител, цитиран от Ройтерс и БТА.Мей лично ще надзирава последните 10 дни от преговорите с Европейския съюз за бъдещата рамка, а Баркли ще се съсредоточи върху вътрешната подготовка за излизането на Великобритания от общността и прокарването на проектоспоразумението за Брекзит на министър-председателката в Парламента, каза говорителят.Баркли, гласувал за излизане от ЕС на референдума през 2016 г., замени Доминик Рааб, който вчера подаде оставка като министър за Брекзит заради плана на Мей за напускане на общността.Бившата вътрешна министърка Амбър Ръд беше назначена за министър на труда и пенсиите на мястото на Естер Маквей, която също напусна заради сделката на Мей за Брекзит.", "date": "2018.11.16", "title": "Тереза Мей назначи нов министър за Брекзит"}
{"url": "https://offnews.bg/sviat/statuia-na-sova-predizvika-protesti-v-sarbia-692076.html", "text": "Наскоро издигната статуя на сова в северния сръбски град Кикинда предизвика протести и неодобрение от жителите на града, предава Би Би Си.2,4-метровата скулптура е създадена поради факта, че всяка зима хиляди любители на птиците се събират в сръбския град, за да наблюдават една от най-големите популации на горски ушати сови. Целта е била тя да рекламира и популяризира града, но ефектът е обратен.Протестиращите казват, че удължената форма на керамичната статуя и минималистичните черти изглеждат неприлично и настояват да бъде премахната. Според жителите статуята е чист провал и градът ще стане по-известен с грозната статуя.„Страхотно, но дори не мога да определя на какво ми напомня“, коментира под снимка на статуята потребител във Фейсбук.„Обичам совите и този град, но тази скулптура е пълен провал“, пише друг.Създателят на статуята Йован Блат казва пред сръбския вестник „Вечерне Новости“, че е готов да направи нова скулптура, за да спрат критиките. „Статуята не е предназначена да бъде \"копие\" на сова, а по-скоро \"стилизирана скулптура\" с \"удължено, тръбно тяло\", казва той. По думите му хората не разбират съвременното изкуство, но признава, че може би в нея има няколко технически грешки.\"С цялата тази шумотевица около нея, по някакъв начин тя също се превръща в символ на града\", посочи Желко Бодрожич, главен редактор на местен вестник, който казва, че статуята ще остане на мястото си.\"Кикинда сега е известна заради совите си из цяла Европа, дори в цял свят. Любителите на птици са много активни, многобройни и лоялни туристи\", казва Драган Смитич, запален любител на птиците.", "date": "2018.11.16", "title": "Статуя на сова предизвика протести в Сърбия"}
{"url": "https://offnews.bg/sviat/puskat-izvanredna-prozhektcia-na-filma-vsichki-znaiat-v-ramkite-na-k-692108.html", "text": "Всички билети за прожекцията на филма \"Всички знаят\" на 17 ноември в НДК в рамките на фестивала Киномания са разпродадени. Поради това в зала 1 на НДК за прожекцията на 17 ноември няма да се допускат хора с акредитации. Заради големия интерес филмът ще бъде показан и на извънредна прожекция на 22 ноември от 19 часа в зала 1 на НДК. Билетите на цени 12 и 10 лв. са в продажба. Всички акредитации ще важат само за извънредната прожекция на 22-ри.Филмът \"Всички знаят\" е на режисьора Асгар Фархади. Той променя мястото на действие от родния си Иран в обляната от слънце Испания и избира за главните роли трима от най-магнетичните актьори в испаноезичното кино. Хавиер Бардем, Пенелопе Крус и Рикардо Дарин са в стихията си в тази завладяваща история за подозрения, пари и потомство.За сватбата на сестра си Лаура пристига заедно с дъщеря си тийнейджърка и по-малкия си син в селото, където е израснала. Оставила е съпруга си Алехандро в Аржентина и волно се впуска в простите удоволствия от своята младост. Но във фамилията ѝ напреженията зреят току под повърхността, а и разсеяните чувства към някогашния ѝ партньор Пако, който сега се грижи за близките лозя, допълнително ще усложнят ситуацията.Все пак, всички са се събрали за голямото сватбено тържество, когато след ненадейно спиране на тока се оказва, че дъщерята на Лаура е изчезнала. В майсторски изградената постановка на Фархади той се интересува повече от това, което се случва когато идиличният блясък започва да потъмнява. Затягайки напрежението в своя трилър сюжет, той разкрива събития и измени, довели до причината за отвличането на момичето.Както и в предишните си филми, Фархади показва умение да акцентира върху осезаемите социални детайли – начинът, по който един мъж носи селското си минало, дори и когато вече сам е земевладелец, или как една жена може да се превърне в чужденка за фамилията си само с напускането на родната си страна. Богат на нюанси, изключително въздействащ и озарен от великолепната звездна актьорска игра, \"Всички знаят\" е същинско удоволствие за гледане.", "date": "2018.11.16", "title": "Пускат извънредна прожекция на филма 'Всички знаят' в рамките на Киномания"}
{"url": "https://offnews.bg/zimni/vladi-zografski-startira-silno-sezona-692119.html", "text": "Владимир Зографски преодоля квалификациите за първото състезание от новия сезон за Световната купа по ски-скок в полския зимен център Висла.Зографски се нареди на девето място в пресявките на голямата шанца със 125.6 точки, след като преодоля 127.0 метра.Българинът остана само на 12.1 точки от победителя в квалификациите Евгени Климов от Русия, който направи скок от 137.0 метра и остана само на 2.0 метра от рекорда на шанцата.Носителят на Световната купа Камил Стох от Полша едва успя да влезе в топ 50, които се класират за първия скок в неделя. Стох се приземи на едва 111.0 метра и със 105.7 точки завърши 48-и в пресявките.", "date": "2018.11.16", "title": "Влади Зографски стартира силно сезона"}
{"url": "https://offnews.bg/zvezdi/stotitci-fenove-se-sreshtat-na-zhivo-s-aktiorite-ot-otkradnat-zhivot-692083.html", "text": "Стотици споделиха емоцията от специалната прожекция на „Откраднат живот“ на голям екран в Пловдив. Зрителите обсъдиха най-вълнуващите моменти от сезона в компанията на някои от любимите си звезди - Владо Карамазов, Неда Спасова, Диана Димитрова, Милена Живкова и Янина Кашева, които се явиха на фона на нестихващи аплодисменти. „Пълните зали в Пловдив са доказателство за любовта на феновете към сериала. За нас е вълнуващо да се срещнем на живо със зрителите и да разберем как са почувствали история, развиваща се вече шест сезона“, сподели Владо Карамазов, който издаде любопитни моменти от натоварения график и снимачния процес за актьорите.Сред най-често задаваните въпроси от публиката бяха как се подготвят актьорите за терминологията, обръщат ли се често към тях с имената на героите им в реалния живот, както и какво ще се случи с любовната история между Христо Карагьозов и Кая Райкова.„Многократно хора в реалния живот са се обръщали към мен като доктор Романова, преди време дори ми предложиха да асистирам като държа екартьори. Лекарската професия е огромна отговорност – благодарни сме за високата оценка на съсловието“, разказа Милена Живкова в отговор на благодарностите на лекари в залата за въздействащото представяне. Янина Кашева на свой ред сподели, че Асоциацията на педиатрите в България вече няколко години я кани за водещ именно заради ролята ѝ на педиатър в МБАЛ „Св. Кирил“.Поради огромния интерес към турнето, в Стара Загора на 21 ноември и Бургас на 28 ноември, ще бъдат отворени допълнителни кино зали за специалните прожекции на любимия български сериал.", "date": "2018.11.16", "title": "Стотици фенове се срещат на живо с актьорите от 'Откраднат живот'"}
{"url": "https://offnews.bg/protesti/poredna-vecher-na-protesti-v-stranata-blokiraha-magistrala-liulin-692117.html", "text": "Протести се проведоха и тази вечер в редица градове в страната. Перничани отново блокираха автомагистрала \"Люлин\". Те промениха първоначалното си намерение да стоят пред сградата на общината и се качиха на аутобана, съобщи БНР.Протестът беше разделен, като част от недоволните се отправиха от кв. \"Изток\" към центъра на града с автошествие, за което имат разрешение.Протестиращите отново се обявиха за по-висок стандарт на живот и срещу \"корупцията и ограбването на държавата\", като настояха за оставка на правителството. Протест се проведе и във Варна. Демонстрантите се събраха пред катедралата в града. Протестът протече мирно, нямаше затворени улици и булеварди. Протестно шествие се състоя и в Кюстендил. То започна от Гаровия площад в града. Участниците преминаха по пешеходния булевард \"България\", през централния площад \"Велбъжд\", по улиците \"Демокрация\" и \"Цар Освободител\", в квартал \"Върташево\" и достигнаха пътя за ГКПП \"Гюешево\", съобщи БТА.Сред основните им искания са промяна на управлението в полза на гражданите, повишаване на стандарта на живот, промяна на социалната политика, намаляване на броя на народните представители, увеличаване на минималната работна заплата и на пенсиите.Протестно автошествие премина по улиците на Сливен. Десетки изразиха недоволство от цените на горивата, данъците и ниския стандарт на живот в страната.", "date": "2018.11.16", "title": "Поредна вечер на протести в страната, блокираха магистрала 'Люлин'"}
{"url": "https://offnews.bg/temida/shefat-na-vks-lozan-panov-glavniat-prokuror-presledva-krititcite-si-i-692080.html", "text": "Председателят на ВКС Лозан Панов обвини главния прокурор, че преследва критиците си и поставя чадър над приятелите си, а освен това никой не осмелявал да инициира механизъм за неговия контрол.Изказването си Панов направи по време на форум, организиран от Съюза на съдиите в България, посветен на ролята на съдиите в обществената дискусия за върховенството на правото и проблемите с независимостта и натиска в съдебната власт, съобщи БТА.Панов добави, че това е само един от факторите, които показват, че съдебната система у нас е затънала в зависимости.Пред международния форум, в който участва и президентът на организацията \"Европейски магистрати за демокрация и свободи\" Филипе Маркес, Панов припомни, че участниците в злоупотребите в Софийския градски съд не са наказани, а самият той е бил на косъм от импийчмънт заради свое изказване. Председателят на ВКС припомни и развинтените болтове на автомобила на НСО, в който той се возеше, разказа за протеста с агнешки главички пред ВСС по време на предишния мандат на кадровия орган. И добави, че днес НАП тероризира неудобните на властта.В изложението си Панов се спря и на друг ключов момент - разказа, че миналата седмица е бил привикван от КПКОНПИ, което пък отваряло вратичка това да се случва с всички административни ръководители в съдебната власт. Освен това магистрати и семейства им били подлагани на медиен терор, което преобръщало животът им с краката нагоре, посочи той.Панов обяви и че не е съгласен с изводи в мониторинговия доклад на Европейската комисия. За да се говори за независима съдебна у нас, то трябва съдът да е този, който да казва дали има престъпление, а не прокуратурата, посочи той. \"В последно време чувам само своя глас, а в новия ВСС тишината дебне отвсякъде\", продължи Панов. Доскорошният председател на Съюза на съдиите в България Атанас Атанасов заяви, че атаките срещу съдебната система са проблем не само в България.Президентът на МЕДЕЛ Филипе Маркес потвърди, че има безпрецедентно увеличение на атаките в цяла Европа в тази насока и това е тревожно. Такива тенденции също има в Полша, Унгария и Румъния.(БТА)", "date": "2018.11.16", "title": "Шефът на ВКС Лозан Панов: Главният прокурор преследва критиците си и поставя чадър над приятелите си"}
{"url": "https://offnews.bg/ikonomika/mrrb-niama-da-se-sabirat-novi-taksi-za-mostove-i-tuneli-692084.html", "text": "След въвеждането на електронната винетка за леките автомобили и тол системата за тежкотоварните няма да се събират нови такси за сега действащите съоръжения по републиканската пътна инфраструктура като мостове, тунели или планински проходи, съобщи МРРБ. От министерството правят това уточнение по повод постъпилите запитвания във връзка с публикувания за обществено обсъждане проект на Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища.С проекта не се въвеждат нови такси. Чрез него подзаконовата нормативна уредба ще бъде приведена в съответствие с последните промени в Закона за пътищата.За ползване на отделни съоръжения по републиканските пътища, посочени в списък, приет с решение на Министерския съвет и обнародван в „Държавен вестник\", могат да се въвеждат такси за ползване. Такава възможност има и в момента – плащат се такси например за моста над река Дунав в посока Русе - Гюргево.Допълнителни такси няма да се начисляват за пътищата, за които ще се плаща тол такса.", "date": "2018.11.16", "title": "МРРБ: Няма да се събират нови такси за мостове и тунели"}
{"url": "https://offnews.bg/politika/ninova-vnasiame-30-000-podpisa-za-preizchisliavane-na-pensiite-692081.html", "text": "Внасяме 30 000 подписа в Народното събрание, събрани от „Съюз на пенсионерите – Хасково”, от цялата страна с искане за преизчисляване на пенсиите с новия средно осигурителен доход за 2017 г.Това каза председателят на ПГ на „БСП за България” Корнелия Нинова след среща с представителите на сдружението.Тя добави, че подписката продължава, а досега е подкрепена и от млади хора. „Отдавна настояваме всички пенсии да бъдат преизчислени. Затова внесохме предложения в бюджета, между първо и второ четене, за преизчисляване на всички пенсии със средноосигурителен доход за 2013 г.”, добави Нинова. Тя каза, че това ще струва на бюджета 800 млн. лв. и левицата е посочила от къде ще дойдат тези пари.„Провеждаме тази политика години наред, защото възрастните хора са най-ощетените в страната. Цените на ток, парно, вода и продукти растат нагоре, а пенсиите ще бъдат осъвременени само по швейцарско правило и то от първи юли догодина, когато увеличението ще бъде изядено от инфлацията”, коментира лидерът на БСП. Тя заяви, че левицата ще настоява за преизчисляването и добави, че се радва, че зад гърба си БСП има такава подкрепа. Представителите на сдружението обясниха, че хора от цялата страна са се включили в подписката, с надежда нещо да се промени в мизерното съществуване на пенсионерите. „Надяваме се да постигнем увеличение на пенсиите, за да имаме по-достоен живот”, казаха още те. ", "date": "2018.11.16", "title": "Нинова: Внасяме 30 000 подписа за преизчисляване на пенсиите"}
{"url": "https://offnews.bg/politika/na-parvo-chetene-prieha-zakonodatelni-merki-sreshtu-mrasnia-vazduh-692058.html", "text": "Депутатите приеха на първо четене поправки в Закона за чистотата на атмосферния въздух, които въвеждат норми за съдържание на сяра, пепел и влага в твърдите горива за битово отопление.Измененията са в изпълнение на решение на Съда на Европейския съюз и се правят, за да не бъдат налагани финансови санкции на страната.Основното притеснение на БСП беше, че така ще се вдигнат цените на въглищата и дървесината за огрев и то в началото на зимния сезон. Социалистите настояват закона да не бъде приеман сега. \"В навечерието на заявения утре грандиозен протест, управляващите са на път да довзривят българските граждани\", каза депутатът от БСП Иван Иванов.Друг социалист - Пенчо Милков, пък добави, че хората ползват евтини въглища, дърва, дори отпадъци от мебелно производство, гуми и други боклуци за отопление, защото са бедни.От БСП имаха и критики, че в законопроекта няма нито ред за това по какъв начин ще бъдат компенсирани българските граждани, които пряко ще бъдат засегнати от повишаване на цените на твърдите горива.\"Данъците вдигнаха, гражданската отговорност увеличиха, та стигнаха и до дървата. Тази зима какво ще правят хората?\", попита Иванов.Бившият министър на околната среда и настоящ депутат от ГЕРБ Ивелина Василева отхвърли обвиненията на социалистите.\"Този законопроект е много важен, за да дишаме по-чист въздух. Той бих казала, че има една основна характеристика, защото чрез него се изразява решимост – решимост за прилагането на реални и ефективни мерки за справянето с проблема\", каза тя.Друг депутат от ГЕРБ - Александър Ненков, обвини БСП, че изказванията им са популистки. \"Законопроектът за чистотата на въздуха може да е закъснял и притиснат от санкциите, но е добър\", каза той.Законопроектът предвижда още кметовете да са отговорни за осигуряване на чистотата на въздуха на територията на съответната община. Тази идея срещна остри критики от страна на ДПС. \"Чистотата на въздуха е комплексен проблем. Недопустимо е прехвърлянето на пълната отговорност само върху кметовете на общини. Те не контролират качеството на твърдите горива за битово отопление\", каза депутатът Джевдет Чакъров.\"В законопроекта за чистотата на атмосферния въздух кметовете нямат нито една нова отговорност\", отговори министърът на екологията Нено Димов.Измененията вменяват задължения на кметовете да разработват и изпълняват програми за намаляване нивата на замърсителите и за достигане на утвърдените норми и ежегодно до 31 март да внасят в общинските съвети отчет за изпълнението на програмите. Ако няма внесен отчет или някой кмет не изпълнява задълженията си ще има и глоби - от 1000 до 5000 лв.Глоби ще има и за кметове на общини, в които няма намаление на регистрирания брой превишения на нормите за вредни вещества или на средногодишните нива на замърсителите - от 5000 до 10 000 лв. при първо нарушение и два пъти повече при повторно. ", "date": "2018.11.16", "title": "На първо четене: Приеха законодателни мерки срещу мръсния въздух"}
{"url": "https://offnews.bg/futbol/uejn-runi-tova-be-prekrasen-nachin-da-zavarsha-karierata-si-za-natcio-692070.html", "text": "Бившият нападател на Манчестър Юнайтед и голмайстор номер 1 в историята на английския национален отбор Уейн Руни сподели, че няма да забрави последното си участие за \"Трите лъва\". Снощи той се появи от пейката и записа 120-и мач за тима, като бе изпратен подобаващо от феновете на стадион \"Уембли\".Англичаните победиха САЩ с 3:0 в контрола и въпреки че ветеранът не успя да се разпише прие случилото се много емоционално и бе силно развълнуван след двубоя.\"Да бъда на \"Уембли\", пред нашите фенове, които бяха страхотни и ме посрещнаха невероятно, е момент, който дълго ще помня.Това се случва за първи път и се надявам, че следващите години и други играчи ще изпитат това, което изпитах аз и ще бъдат почетени за кариерата си в националния отбор.Беше страхотно да съм с момчетата през тези дни. За съжаление не успях да вкарам, но въпреки това тимът игра отлично и това е прекрасен начин да завърша кариерата си за националния отбор.Вярвам, че така се показва голямо уважение към тези, които са оставили своя отпечатък в отбора и съм сигурен, че ще се случи отново. Помолих Хари Кейн да ми даде наградата и се надявам, че след 10 години аз ще бъда този, който ще му върне жеста\", каза Руни.Той игра на 6 големи турнира с Англия и макар и никога тимът да не успя да прескочи 1/4-финалите, той се превърна в най-добрия реализатор за отбора с 53 попадения.", "date": "2018.11.16", "title": "Уейн Руни: Това бе прекрасен начин да завърша кариерата си за националния отбор"}
{"url": "https://offnews.bg/politika/demokratichna-balgaria-vnese-zakonoproekt-kojto-da-svali-tcenite-na-g-692082.html", "text": "Лидерите на Демократична България Христо Иванов и Атанас Атанасов внесоха в парламента Законопроект за изменение и допълнение на Закона за данък върху добавената стойност, който ще позволи намаляване на цените на горивата. Предлаганият законопроект предвижда отмяна на т.нар. „Закон за горивата“ /добил гражданственост и като „Картелния закон за горивата“/ и отстранява някои сериозни недостатъци на приетите без сериозно обществено обсъждане промени в ЗДДС през лятото на 2016г. /ДВ бр. 60 от 2016 г./. С предлаганите промени се цели отмяна на лобистките законодателни промени, приети без задълбочено обществено обсъждане и в нарушение на парламентарните практики за приемане на секторен закон, в случая, който е в интерес на някои от най-големите участници на пазара на горива. Предлаганият законопроект търси и стимулиране на малките търговци на горива, с цел насърчаване на конкуренцията в бранша и постигане на по-ниски и пазарни цени. Предвижда се отмяна на въведено през 2016г. изискване за лица, които търгуват с течни горива и които не са лицензирани складодържатели по смисъла на ЗАДС, да предоставят свръхобезпечение за една година напред в размера на евентуално дължимия сбор от ДДС. Последното противоречи на принципа на данъчния неутралитет и на общностното право /в частта, в която се прилага по-облекчен режим при внос, спрямо ВОП/ и се явява квази двойно данъчно облагане на тези лица, тъй като всеки месец, наред с блокираните им оборотни средства за обезпечението, те ще внасят и дължимия ДДС за същия данъчен период. За последното вече е в ход и наказателна процедура срещу България от ЕК.Допълнително, по този начин от пазара на течни горива насила се изваждат редица по-малки търговци /тъй като само най-големите участници на пазара разполагат с данъчни складове-вж. секторния анализ на КЗК за пазара на горива от м.02.2016 г. и структурата на свръхконцентрацията на собственост при данъчните складове за горива за 2015г., оповестена след съдебен процес срещу МФ и решение на Върховния административен съд./Предлаганите промени в ЗДДС и отмяната на ЗАРИДНПНП запазват гаранциите за фиска срещу недобросъвестни и измамни практики, като обезпеченията обаче ще се предоставят на принципа на съразмерност и при съблюдаване на принципа на данъчния неутралитет. Така те вече ще съобразяват размера на предоставяното обезпечение с действително извършените доставки, като срокът за предоставяне на обезпечение е за месец напред, а не за цяла година.2. По нататък, през Преходни и заключителни разпоредби се предвиждат изменения и в Закона за акцизите и данъчните складове с цел облекчаване на регулационните режими и изискванията при издаване на лиценз за управление на данъчен склад. Настоящият ред, който изисква предварително влагане на значителен финансов ресурс за изграждане на данъчен склад, без гаранция, че впоследствие ще се получи лиценз в установения срок, се заменя с по-облекчена процедура за издаване на лиценз, като режима за отложено плащане на дължимия акциз ще може да се прилага едва след осигуряването на данъчен склад, изграден в съответствие с изискванията на закона. Законопроектът способства за подобряване на конкурентната среда и за противодействие на корупционните практики при търговия с акцизни стоки чрез прозрачност и допълнителна отчетност пред КЗК и митническите органи. Законопроектът не следва да има негативни финансови последици върху държавния бюджет, дори напротив - предлаганите мерки, свързани с изсветляване на някои икономически дейности, може да се очаква да доведат до по-висока събираемост на ДДС и акциз.Законопроектът се очаква да има траен положителен ефект върху крайните цени на пазара на горива, които да се формират много по-прозрачно, при силна конкуренция от много участници на пазара, което неминуемо води до намаляване на търговските надценки на големите участници на пазара, а оттам – до по-ниски цени за крайните потребители и бизнеса.", "date": "2018.11.16", "title": "Демократична България внесе законопроект, който да свали цените на горивата"}
{"url": "https://offnews.bg/obshtestvo/stroezhat-na-metroto-i-remont-na-tramvajni-relsi-promeniat-dvizhenieto-692088.html", "text": "До 16 април се забранява влизането на пътни превозни средства по крайна дясна пътна лента от южната страна на северното пътно платно на бул. \"Владимир Вазов\" между ул. \"Черковна\" и ул. \"Тодорини кукли\". Движението на ППС ще се извършва двупосочно в по една пътна лента в посока в същия участък, съобщи ЦГМ. Промените се налагат заради строежа на метро № 3. Във връзка с извършване на основен ремонт на релсовия път и съоръженията му в кръстовището на бул. “Княгиня Мария Луиза” и ул. “Опълченска” пък се въвежда временна организация на движението. Трамвайни линии № 1 и 7:От 04:30 до 24:00 часа на 18.11.2018 г. в посока съответно надлез Надежда и метростанция “Хан Кубрат”: от ж.к. Иван Вазов и ж.к. Борово по маршрутите до кръстовище бул. “Христо Ботев”/ул. “Струга”, надясно по ул. “Струга”, наляво по бул. “Княгиня Мария Луиза”, Централна гара и наляво по бул. “Христо Ботев” по маршрутите до ж.к. Иван Вазов и ж.к. Борово;в посока съответно ж.к. Иван Вазов и ж.к. Борово: от Централна гара по маршрутите до кръстовище бул. “Христо Ботев”/ул. “Алабин”, наляво по ул. “Алабин”, обръщане на посоката на движение на трамвайното ухо “Съдебна палата”, ул. “Алабин” и наляво по бул. “Христо Ботев” по маршрутите до ж.к. Иван Вазов и ж.к. Борово;От 04:30 часа на 19.11.2018 г. до 24:00 часа на 25.11.2018 г. (в посоканадлез Надежда и метростанция Хан Кубрат): от ж.к. Иван Вазов и ж.к. Борово по маршрутите до кръстовище бул. “Христо Ботев”/ул. “Струга”, надясно по ул. “Струга”, , наляво по бул. “Княгиня Мария Луиза”, Централна гара и наляво по бул. “Христо Ботев” по маршрутите до ж.к. Иван Вазов и ж.к. Борово двупосочно (при връщането към ж.к. Иван Вазов и ж.к. Борово мотрисите не се отклоняват през ТМ ухо “Съдебна палата”).Трамвайна линия № 6:От 04:30 до 24:00 часа на 18.11.2018 г.:в посока ж.к. Иван Вазов: от ж.к. Обеля 2 по маршрута до ул. “Скопие”, надясно по ул. “Скопие” (по маршрута на трамвайна линия № 11), ул. “Габрово”, бул. “Константин Величков”, наляво по бул. “Александър Стамболийски”, площад “Възраждане”, надясно по бул. “Христо Ботев” до ул. “Алабин”, наляво по ул. “Алабин”, обръщане на посоката на движение на трамвайното ухо “Съдебна палата”, ул. “Алабин” и наляво по бул. “Христо Ботев” по маршрута до ж.к. Иван Вазов;в посока ж.к. Обеля: от ж.к. Иван Вазов по маршрута до кръстовище бул. “Христо Ботев”/бул. “Александър Стамболийски”, наляво по маршрута на трамвайна линия № 8 през площад “Възраждане”, бул. “Александър Стамболийски”, надясно по бул. “Константин Величков” по маршрута на трамвайна линия № 11 по ул. “Габрово” и ул. “Скопие” до Триъгълника и по маршрута си до ж.к. Обеля 2;От 04:30 часа на 19.11.2018 г. до 24:00 часа на 25.11.2018 г. (в посока ж.к. Иван Вазов): от ж.к. Обеля 2 по маршрута до ул. “Скопие”, надясно по ул. “Скопие” (по маршрута на трамвайна линия № 11), ул. “Габрово”, бул. “Константин Величков”, наляво по бул. “Александър Стамболийски”, площад “Възраждане” и надясно по маршрута до ж.к. Иван Вазов двупосочно (при връщането към ж.к. Иван Вазов мотрисите не се отклоняват през ТМ ухо “Съдебна палата”).Трамвайна линия № 10 – линията се разделя на два маршрута:Трамвайна линия № 10: ж.к. Западен парк по маршрута Централна гара (до кръстовище бул. “Княгиня Мария Луиза”/бул. “Христо Ботев”), наляво по бул. “Христо Ботев”, наляво по ул. “Струга” и надясно по бул. “Княгиня Мария Луиза” по маршрута.Трамвайна линия № 10-А: от кв. Илиянци по маршрута до транспортен възел Триъгълника и надясно до метростанция “Хан Кубрат” двупосочно.", "date": "2018.11.16", "title": "Строежът на метрото и ремонт на трамвайни релси променят движението"}
{"url": "https://offnews.bg/politika/ombudsmanat-do-deputatite-ne-dopuskajte-retcidiv-pri-narushavaneto-na-692089.html", "text": "Омбудсманът Мая Манолова изпрати днес в Народното събрание отворено писмо, в което призовава депутатите да не допускат поредно неспазване на разпоредбите от Изборния кодекс, в частта за машинното и електронното дистанционно гласуване. Повод за писмото са постъпилите в институцията на омбудсмана жалби на граждани и сигнал от Движение „България на гражданите“, в които се изразява тревога, че за 2019 г. не са предвидени средства по бюджета на Централната избирателна комисия, които да осигурят и обезпечат провеждането на машинно и електронно дистанционно гласуване.„Тя обръща внимание, че до момента, „в разрез с императивните разпоредби на Изборния кодекс, освен неосъщественото машинно гласуване, не е проведено и експериментално дистанционно гласуване, независимо от проведените през 2018 г. два частични избора за кметства, при които се е гласувало в 11 населени места“.„", "date": "2018.11.16", "title": "Омбудсманът до депутатите: Не допускайте рецидив при нарушаването на изборни права"}
{"url": "https://offnews.bg/temida/d-r-nenkov-izgubi-deloto-sreshtu-nap-692051.html", "text": "Бившият зам. здравен министър Мирослав Ненков изгуби делото срещу Националната агенция по приходите (НАП),  миналата година.Повод за делото стана проверка, при която мобилен екип на агенцията се сезирал, след като видял доктора да кара Мерцедес от 1998 година. След приключване на проверката е установено, че Ненков не укрива приходи. Ненков обаче е недоволен от това, че от НАП не го уведомили, че исканите за проверката документи може да бъдат предоставени и по служебен път. Вместо това докторът трябвало в работно време да изисква от банкови институции справките, които му търсили от НАП. За това той завел претенции за направените разходи и изгубеното време. \"Този служител на НАП, който извършва проверката, не си е направил труда да каже, че аз мога да подпиша една декларация и да не обикалям 4 дена по банки и да плащам банкови такси за сведения какво се е случило пет години назад с моите сметки. Считам това за несправедливо, нямам проблем с проверката - подчертавам, всеки може да бъде проверяван и трябва да бъде проверяван от НАП\", коментира пред Дарик радио Ненков.Решението на Административен съд София - град обаче не е в полза на доктора. Съдът е съгласен с доводите му, но в нормативните документи, регламентиращи работата на НАП, никъде не пишело, че агенцията трябва да уведомява проверяваните, че има и по-лесен начин да се осъществи проверката. \"Тоест служителят на НАП може да ми каже, но може и да не ми каже. Тоест всеки един от нас, който е проверяван от НАП, трябва внимателно да прочете данъчно-процесуалния кодекс, за да може да бъде информиран\", коментира Ненков, който се отказва да обжалва делото на втора инстанция.\"НАП е твърде мощна структура, за да може такъв като мен нещастник да се изправи срещу толкова мощна държавна структура. Аз не се чувствам удовлетворен, защото наистина не е справедливо, заради това, че не съм използвал тази възможност, съм загубил и пари, и време. Но съдът спазва думата на закона, той няма избор. Съдът е съгласен с мен, но не може да постанови нещо, което го няма в правния мир\", коментира още докторът.", "date": "2018.11.16", "title": "Д-р Ненков изгуби делото срещу НАП"}
{"url": "https://offnews.bg/temida/spetcprokuraturata-iska-da-spre-domashnia-arest-na-ivancheva-692093.html", "text": "Специализираната прокуратура протестира незабавно определението на Специализирания наказателен съд, с което днес, мерките за неотклонение на подсъдимите за корупция Десислава Иванчева и Биляна Петрова бяха изменени в по-леки - \"Домашен арест\". В протеста бе изразено категорично несъгласие с извода на съда за влошено здравословно състояние на двете подсъдими. Становището на прокуратурата се основава изцяло на заключенията на представените и приети по делото съдебно-медицински експертизи. В експертизата за здравословното състояние на Биляна Петрова е посочено, че към настоящия момент то е подобрено, в сравнение с предходното изследване. Вещите лица са посочили конкретни показатели в тази посока.Освен протест, прокуратурата внесе в съда и искане да се спре предварителното изпълнение на мерките за неотклонение \"Домашен арест\" на Иванчева и Петрова до произнасяне на въззивната съдебна инстанция. Товаискане е направено с оглед предотвратяване на възможността подсъдимите да се укрият и да извършат ново престъпление. ", "date": "2018.11.16", "title": "Спецпрокуратурата иска да спре домашния арест на Иванчева"}
{"url": "https://offnews.bg/medii/dazd-kam-mediite-badete-etichni-kogato-otraziavate-detca-zhertvi-na-692078.html", "text": "Председателят на Държавната агенция за закрила на детето (ДАЗД) д-р Елеонора Лилова отправи призив към медиите да бъдат етични, морални и нравствени, когато отразяват случаи на деца, подложени на сексуално или друг вид насилие.Днес д-р Лилова откри дискусия на тема \"Ролята на медиите за предотвратяване на сексуална злоупотреба с деца\" във Факултета по журналистика и масова комуникация (ФЖМК) на Софийския университет \"Св. Климент Охридски\".Двудневният форум, организиран от ДАЗД съвместно с Детския фонд на ООН - УНИЦЕФ България, Асоциацията на европейските журналисти и ФЖМК, има за цел да обучи журналистите как етично да отразяват казуси с деца, станали жертва на насилие. В него се включиха юристи, представители на медиите и психолози.Д-р Джейн Муита, представител на УНИЦЕФ в България, посочи, че насилието над деца има широка дефиниция. Сексуалното насилие може да се упражни чрез физическа сила, но има и други \"меки\" форми, които също оставят трайни последици върху детето.Тя разказа за случай, с който се е сблъскала в работата си - бебе на 1 месец, което е било подложено на сексуално насилие, причинило смъртта му.Д-р Муита каза, че децата от 10- до 19-годишна възраст са най-честите жертви на насилие. Насилниците обикновено са близки до детето - роднини, приятели на семейството. Децата обаче често не знаят към кого да се обърнат за помощ, затова е важно журналистите не само да отразят случая на насилие, но и да ги посъветват.Според представителя на АЕЖ Иван Радев е важно журналистите да си дадат сметка за значимостта на проблема със сексуалното насилие върху деца:Деканът на журналистическия факултет на СУ \"Св. Климент Охридски\" доц. Теодора Петрова каза, че се опитват да учат студентите си на определени стандарти и етика. \"Има нужда да говорим и да извеждаме проблема\", допълни тя.В дискусията се включи и д-р Весела Банова - дългогодишен детски психолог. Тя посочи, че последиците върху децата, станали жертва на сексуално насилие, могат да бъдат трайни и трудно заличими. Например, може да бъде нарушена връзката на детето със собственото му тяло.", "date": "2018.11.16", "title": "ДАЗД към медиите: Бъдете етични, когато отразявате деца жертви на насилие"}
{"url": "https://offnews.bg/sviat/zaev-dobrovolno-li-e-napusnal-gruevski-makedonia-ili-e-bil-otvlechen-692095.html", "text": "Публично поставям въпроса дали Груевски е напуснал доброволно Македония, преди да бъде потвърдена присъдата му затвор, или може би е бил отвлечен. Това заяви македонският премиер Зоран Заев по повод бягството на бившия премиер Никола Груевски, преди да влезе в затвора за 2 години. Едно е ясно, че Никола Груевски е избягал с дипломатическа кола на Унгария. Започнало е двойно разследване, което трябва да установи как е избягал. Щом завърши разследването, МВР ще съобщи всички подробности, каза Заев, цитиран от агенция МИА и БТА.Знаем, че Груевски е в Будапеща и тук няма дилеми. Очакваме да бъде екстрадиран и тук да изтърпи присъдата си затвор, допълни той.Уверявам гражданите, че ще направим всичко, което е от нашите компетенции Груевски да бъде екстрадиран и да изтърпи наказанието си в Македония. Няма да спрем, докато това не стане, подчерта Заев.Той каза още, че ЕС ще бъде информиран за разследването и Македония очаква сътрудничество от страните членки и преди всичко спазване на международното право.Според Заев с бягството си в Унгария Груевски е признал вината си за делата, по които е обвинен и осъден.Вчера стана ясно, че Груевски е избягал за Унгария през Албания и Черна гора с дипломатически автомобил на унгарското посолство в Тирана.", "date": "2018.11.16", "title": "Заев: Доброволно ли е напуснал Груевски Македония, или е бил отвлечен"}
{"url": "https://offnews.bg/politika/menda-stoianova-14-godishna-kola-s-evro-4-shte-plashta-po-malko-ot-se-692059.html", "text": "14-годишен автомобил с Евро 4 ще плаща по-малко, основната тежест при увеличение на данък за замърсяващите коли ще е върху по-мощните на 19-20 години. Това обясни председателят на бюджетната комисия в НС Менда Стоянова по БНТ. Промяната в закона за местните данъци и такси е политика за въвеждане на екологичен коефициент, допълни тя. Стоянова обясни, че чрез въвеждането на таван върху обезщетенията при смърт на пътя за широк кръг близки, застрахователите няма да повишат стойността на застраховката „гражданска отговорност“, с която да поемат допълнителния финансов товар.Ако се оттегли предложението ми обаче, „Гражданска отговорност“ ще скочи два пъти, категорична бе Менда Стоянова. ", "date": "2018.11.16", "title": "Менда Стоянова: 14-годишна кола с евро 4 ще плаща по-малко от сега с новия данък"}
{"url": "https://offnews.bg/futbol/na-gerena-trenirat-zdravo-predi-kontrolata-s-montana-692053.html", "text": "Левски продължава подготовката си по време на паузата за националните отбори. Старши треньорът Славиша Стоянович може да разчита на голяма група футболисти.Вчера наставникът натовари максимално възпитаниците си. Единствено Иван Горанов и Илия Димитров тренираха на облекчен режим, а заради ангажименти с националния отбор отсъства нападателят Станислав Костов, информира \"Тема Спорт\".Капитанът на Левски все още изпитва болки в областта на бедрата, заради което отпадна от сметките на селекционера Петър Хубчев. Той се очаква да бъде на линия за домакинството на Ботев (Враца) идната седмица. Нападателят Илия Димитров тренира на пясък, за да натовари максимално мускулатурата си след контузията.На \"сините\" им предстои контрола с втородивизионния Монтана утре. Срещата на стадион \"Георги Аспарухов\" ще стартира в 11:30 часа, а двубоят ще може да се наблюдава единствено от сектор А при свободен вход.Очаква се сред 11-те да започне Луан Виана.", "date": "2018.11.16", "title": "На \"Герена\" тренират здраво преди контролата с Монтана"}
{"url": "https://offnews.bg/politika/stazhanti-ot-programata-stani-deputat-za-1-mesetc-za-parvi-pat-v-par-692062.html", "text": "Стажантите от програмата на Младежкото обединение в БСП - София \"Стани депутат за 1 месец\" посетиха за първи път Народното събрание. След като се разходиха из сградата с помощта на гид и гледаха заседание на парламента, стажантите участваха в дискусия със зам.-председателите на ПГ на \"БСП за България\" Драгомир Стойнев, Крум Зарков и Антон Кутев. Гости на дискусията бяха и народните представители Георги Стоилов, Ирена Анастасова и Пенчо Милков, съобщиха от БСП - София. С тях те проведоха дискусия за работата на Народното събрание и как една идея се превръща в добре изготвен законопроект, който трябва да премине през всички механизми на парламентарната демокрация.През другата седмица предстоят индивидуални срещи между стажантите и техните ментори, както и посещения на различни парламентарни комисии, както и дискусии и обсъждания на различни политически актуални теми.Младежкото обединение в БСП - София даде старт на второто издание на стажантската програма \"Стани депутат за 1 месец\" в началото на седмицата. През следващия месец 50 младежи от цяла България ще имат възможността да се запознаят отблизо с работата на Народното събрание и да комуникират на 4 очи с народните представители от ПГ на \"БСП за България\".Официалното откриване на програмата се състоя в централата на БСП. Участниците бяха приветствани от Габриел Вълков, който е секретар \"Обучения и стажантски програми\" в ръководството на столичната младежка организация на БСП, както и Мина Кутева - зам.-председател на Младежкото обединение в БСП - София.Петко Димитров, председател на Младежко обединение в БСП – София и символичен домакин на откриването, изрази своята радост от това, че вижда толкова много млади хора, които имат силно изразена гражданска позиция. \"Важно е да покажем, че младите можем да вземем активно участие в политическия и обществения живот на страната. Трябва да се борим за място на масата, на която се взимат решения за самите нас и нашите поколения\", сподели още той.Гост на откриването беше и Николай Бериевски, председател на Младежко обединение в БСП. \"Щастлив съм, че виждам толкова много млади хора, които се интересуват от политика. Това ми вдъхва вяра и надежда и опровергава всички клишета, че младите в България са аполитични. Всички виждате в какво състояние се намира страната ни и до каква степен ескалира общественото недоволство\", заяви той пред участниците.Събитието уважи и Корнелия Нинова, председател на БСП, която приветства стажантите и им каза, че идват в най-активния месец от работата на Народното събрание, тъй като през идните седмици следва обсъждането и гласуването на бюджета за 2019 година.Участниците имаха възможност да се запознаят с техните ментори – народните представители от ПГ на \"БСП за България\", както и да си поговорят с тях на актуални политически теми. ", "date": "2018.11.16", "title": "Стажанти от програмата \"Стани депутат за 1 месец\" за първи път в парламента"}
{"url": "https://offnews.bg/sviat/prodadoha-snimka-na-koiato-hitler-tceluva-dete-s-baba-evrejka-692086.html", "text": "Снимка, на която се вижда, че Хитлер целува дете, чиято баба е еврейка, бе продадена за 11 520 долара на търг на аукционна къща \"Александър хисторикъл окшънс\" в Чесапийк сити, Мериленд, съобщава Асошиейтед прес.Малкото момиченце Роза Бернил Нинау е представяно като любимото дете на Хитлер. Снимката е направена през 1933 г. в планинската резиденция на фюрера в Бергхоф, Германия. По това време фотографията била използвана като пропаганда по времето, когато нацисткият лидер е бил представян пред света като благ човек.Интересен е фактът, че момиченцето и Хитлер са родени на една и съща дата - 20 април. Много от хората дори го наричали „Детето на Фюрера“. Според в „Вашингтон пост“ черно-бялата снимка е направена от Хайнрих Хофман и е подписана от Хитлер с тъмносиньо мастило. Личният фотограф на нацисткия лидер често правил снимки на двамата, в които се държат за ръце, целуват се по бузата или просто се усмихват един на друг.Когато Хитлер разбира, че бабата на момиченцето е еврейка, той решава да пренебрегне този факт.Момиченцето било 6-годишно, когато била направена снимката, и умряло от полиомиелит през 1943 г.Андреас Корнфелд, вицепрезидент по продажбите на \"Исторически аукциони\", казва, че е зашеметен от историята на фотографията. По думите му това е едно от най-уникалните неща, които е виждал през своята практика. „Виждал съм снимката и преди, но никога нямаше да ми хрумне историята, която стои зад нея и е умопомрачителна“.Пътят на изображението към аукционната къща в Мериленд е мистериозен, както и самоличността на купувача. Андреас Корнфелд отказва да назове или опише лицето, изпратило снимката на аукционната къща, и лицето, което е направило печелившата оферта. Той дори отказва да каже пола му.Според аукционната къща, Бернил и овдовялата й майка са били там, за да отпразнуват рождения ден на Хитлер. Момиченцето и \"чичо Хитлер\", както го е наричала, са поддържали контакт чрез писма и са се виждали писма до 1938 г.", "date": "2018.11.16", "title": "Продадоха снимка, на която Хитлер целува дете с баба еврейка"}
{"url": "https://offnews.bg/tenis/balgaria-sas-seriozni-shansove-za-uchastie-v-nov-tenis-turnir-na-atr-692090.html", "text": "Мъжката тенис асоциация и Tennis Australia официално представиха турнира ATP Cup, който ще открива мъжкия тенис календар от 2020 година.Надпреварата ще се провежда в три австралийски града в рамките на 10 дни (3 до 12 януари). ATP Cup ще има награден фонд на стойност 15 милиона долара и ще носи 750 точки за ранглистата на победителите.Добрата новина за България е, че облагодетелствани са страните, които имат първа ракета с ранкинг сред първите 24 в света. Това означава, че ако Григор Димитров участва, с него ще има и друг български тенисист, който ще има възможност за сериозно израстване в ранглистата при успех на страната ни.Сърбия, Испания, Швейцария, Аржентина, Германия, Южна Африка, Австрия, Япония, САЩ, Русия, Италия, Великобритания, Гърция, Канада, България, Грузия, Белгия, Южна Корея, Франция, Австралия, Унгария, Чили, Словакия.Иначе новият сезон 2019 в тениса още е далеч, но Григор вече започна подготовката си за него в резиденцията си в Монте Карло.Българинът пусна в социалната мрежа Инстаграм клипове и снимки от тренировките си във фитнеса под зоркото око на Себастиен Дюран, който отговаря за физическата му подготовка.Засега е ясно, че Димитров ще започне кампанията си по традиция в Бризбън, като е потвърдил участие и на демо турнира FAST4. Преди дни той посети и академията на бившия си наставник Патрик Муратоглу.", "date": "2018.11.16", "title": "България със сериозни шансове за участие в нов тенис турнир на АТР"}
{"url": "https://offnews.bg/obshtestvo/national-geographic-s-kampania-v-balgaria-planeta-ili-plastmasa-obes-692092.html", "text": "National Geographic поставя началото на кампанията „Планета или пластмаса?“ и в България. Целта на инициативата е да разгласява за проблема, да образова за възможните решения и да подтиква към лична съпричастност. Съмишлениците на National Geographic ще могат да дадат публично  в социалните мрежи и с конкретни действия да допринесат за ограничаването на замърсяването. Всяка година в океаните попадат над 9 млн. тона пластмасови отпадъци. Изследвания твърдят, че тази пластмаса остава в океаните в продължение на над 450 години и проблемът се задълбочава с всяка изминала година. За да противодейства на тази тенденция National Geographic призовава зрителите и феновете си да направят своето  да намалят употребата на пластмаса за еднократна употреба в ежедневието си. Всеки човек, дал подобно  става част от глобално общество, което обединява сили, за да спре вълната от пластмаса, която залива реките, моретата и океаните ни.  е част от цялостната кампания, която има за цел да информира и приобщава потребителите към идеята в дългосрочен план и включва както дейности и събития, така и данни и информативно съдържание.„В продължение на 130 години National Geographic осигурява на световната общественост задълбочен поглед към красотата и чудесата на нашата планета, както и към нейните проблеми“ споделя Гари Нел, изпълнителен директор на National Geographic Partners. “Всеки ден нашите учени, изследователи и фотографи стават свидетели на ужасяващите щети, които безконтролното изхвърляне на пластмасови отпадъци причинява, като положението става все по-критично. Чрез кампанията „Планета или пластмаса?“ искаме да разкажем историята на тази криза, както и да намерим научно решение на проблема и едновременно с това да разясним на зрителите вредата, която всеки от нас, макар и несъзнателно, причинява на планетата, използвайки пластмасови изделия“ казва още Нел.На глобално равнище National Geographic призовата потребителите си да предотвратят попадането на 1 милиард пластмасови предмета в океана, като до момента са достигнати впечатляващите 116 834 495 бр.", "date": "2018.11.16", "title": "National Geographic с кампания в България: Планета или пластмаса? Обещай!"}
{"url": "https://offnews.bg/tenis/federer-gleda-kam-polufinalite-v-london-sled-kategorichna-pobeda-nad-a-692063.html", "text": "Швейцарската легенда в мъжкия тенис Роджър Федерер спечели последния си мач от групата \"Лейтън Хюит\" на финалите на АТР в Лондон. Той се наложи над Кевин Андерсън с 6:4, 6:3 и стигна до полуфиналите на надпреварата.Това е общо пета победа от шест мача за Маестрото срещу южноафриканеца досега. В полуфиналите Федерер ще играе срещу завършилия на второ място в група \"Гуга Куертен\".Има вариант Федерер да се изправи срещу Новак Джокович, но за целта сърбинът трябва да загуби от Марин Чилич, а Джон Иснър да надиграе Александър Зверев в тази вечер.В кариерата си Федерер 15 пъти е достигал полуфиналите на финалния турнир, а след него по този показател е Иван Лендъл с 12 участия. От своя страна Андерсън също се класира напред.Не преди 16:00 часа: Александър Зверев - Джон Иснър; не по-рано от 22:00: Новак Джокович - Марин Чилич", "date": "2018.11.16", "title": "Федерер гледа към полуфиналите в Лондон след категорична победа над Андерсън"}
{"url": "https://offnews.bg/obshtestvo/dumi-na-deputat-ot-nfsb-za-detcata-s-uvrezhdania-otnovo-predizvikaha-v-692061.html", "text": "Изказване на депутат от НФСБ/\"Обединени патриоти\" за децата с увреждания отново предизвикаха възмущение.Този път техен автор е Петър Петров.Пред \"Дарик\" той е заявил: \"Тези деца, е моето дълбоко убеждение, че трябва да бъдат дадени в домове, където с тях да се занимават специалисти.\"Аз самият съм виждал това чудо как тези деца, ненормални, нали... изобщо, във всяко едно отношение,... как тези деца изнасят концерти, как те рисуват, и туй нещо аз съм го видял с очите си. Сега не може да ми дойде на акъла как се казваше един завод за телове до Мездра, между Мездра и Луковит, не мога да се сетя. Но моето дълбоко убеждение е, че тези деца трябва да бъдат дадени в домове, където специалисти да се занимават с тях и да ги развиват, казва той в интервюто за радиото.Малко по-късно депутатът обясни, че не е бил правилно разбран и не искал да каже, че деца с увреждания трябва да бъдат оставяни в домове. \"Като кажа думичките деца, училища, домове, родители, свободно време, работа и да направиш от всичко това изречение, моля ви се\", коментира Петров. \"Казах, че е правилно това, което в момента се прави - децата да бъдат гледани от родителите си, но държавата да поеме задълженията си\", коментира Петров.Той обясни, че искал да каже, че децата е добре да бъдат в ръцете на специалисти, които да се занимават с тях, да им организират времето и да дават възможност на родителите да се трудят. \"Тези майки, които получават достатъчно помощи, докато децата им са до 18 години, те трябва да го кажат и това да е ясно на обществото\", допълни депутатът.Днес депутати от НФСБ определиха като фалшива новина информацията, че Петър Петров е казал, че децата с увреждания трябва да бъдат в домове.В позиция на народните представители от НФСБ, разпространена от пресцентъра на партията, се заявява, че грижата и отговорността към децата с увреждания е обща - тя е както на семейството, така и на държавата, на близките на детето и на специалистите. \"Споделяйки усилията на семейството, не подценявайки родителската грижа към всяко едно дете с увреждане, смятаме, че специалистите са тези, чиито квалифицирани услуги спомагат за неговото по-добро развитие. За нас това е отговорната позиция към децата с увреждания - а именно общата грижа на семейството, но и на държавата към тях. Всички останали интерпретации са опити за създаване на фалшиви новини, търсене на евтини спекулативни внушения и насаждане на напрежение в българското общество\", пише в позицията.Председателят на ПГ на ГЕРБ Цветан Цветанов коментира, че не е чул коментара на депутата от НФСБ Петър Петров за децата с увреждания, но се извинява \"за неудобствата, които създаваме\". \"Мога да кажа, че подобни изказвания не бих направил, нито пък колега от нашата парламентарна група. И в тази насока мога само да се извиня за тези неудобства, които създаваме, и всички тези противоречия, които могат да възникнат в обществото. Така е в политиката – трябва по някой път да се извиняваш за други грешки“, каза Цветанов.Лидерът на ДПС Мустафа Карадайъ коментира, че национализмът е най-големият враг на патриотизма. Според него в случая никакви извинения не вършат работа. Колегата Петър Петров просто се раздаде! „Ненормални във всяко едно отношение деца“ е определение, което в контекста на депутата Петров е отношение към деца с увреждания. Бих приел това за обикновена некомпетентност, ако просто бяхме спрели до тук. Както се казва, той човекът толкова си може. Веднага след това се появи обаче ясната констатация, че въпросните деца „ненормални във всяко отношение…“ „трябва да бъдат дадени в домове“, очевидно с презумпцията, че там ще се грижат за тях по-добре от майките им. Депутат от мнозинството говори това, което утре ще внесе като законопроект, а вдруги ден ще гласува. Това, което говори колегата, не е безобидно. Днес този колега е един от вас и от вас зависи дали ще остане там. Вие днес сте отговорни за поведението му, защото той очевидно не съзнава нито какво е казал, нито какво е мястото му в обществото. Как ще понесете тази отговорност, пак зависи от вас, обяви Антон Кутев от БСП за България. ", "date": "2018.11.16", "title": "Думи на депутат от НФСБ за децата с увреждания отново предизвикаха възмущение"}
{"url": "https://offnews.bg/izvan-terena/bobo-vieri-stana-bobo-dj-692068.html", "text": "Италианската футболна легенда Кристиан Виери смени рязко попрището. Звездата на калчото застана зад пулта и се изяви като DJ. Това стана в престижния \"Грей Клуб\" във Фрозиноне, южно от столицата Рим.От заведението публикуваха снимки на отказалия се през 2009 година бивш национал на Италия. Виери вече си има и псевдоним. Тъй като DJ Bobo вече е заето, той си е избрал да бъде Вово DJ.Стилът му ретро - той набляга на ремикси от 70-те години, като пуска музика от Бари Уайт до АВВА.", "date": "2018.11.16", "title": "Бобо Виери стана Bobo DJ"}
{"url": "https://offnews.bg/obshtestvo/na-tri-mesta-v-stolitcata-niama-da-imat-voda-692038.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на ул. „Нишава“ в жк „Бели брези“ налага спиране на водоподаването от 10:00 до 14:00 ч. на ул. „Нишава“ от ул. „Дойран“ до ул. „Проф. Димитър Атанасов“.Във връзка с подмяна на уличен водопровод на ул. „Капитан Димитър Списаревски“ в жк. „Дружба-1“ се налага спиране на водоподаването от 10:00 до 19:30 ч. на бл. 191 и бл. 192.Реконструкция на уличен водопровод на ул. „Васил Левски“ в с. Негован налага спиране на водоподаването от 9:30 до 18:30 ч. на ул. „Васил Левски“ №33, 34, 36, 38, 40, 42, 44, 46.", "date": "2018.11.16", "title": "На три места в столицата няма да имат вода"}
{"url": "https://offnews.bg/obshtestvo/otvariat-ofertite-za-prodazhbata-na-kashtata-na-iavorov-692040.html", "text": "Днес ще бъдат отворени офертите за продажба на къщата на Яворов.Частен съдебен изпълнител я предложи на търг заради неуредени финансови отношения на сегашния ѝ собственик, припомня БНР.Досега е известно, че освен общината още трима души имат интерес за купуването на къщата, но не е ясно дали са подали документи за участие в търга.  Преди месец общината заяви намерение или те, или държавата да купят къщата, чиято обявена стойност е 1 628 758 лева. Но в четвъртък кметът на София Йорданка Фандъкова обясни, че редица пречки спират общината да го направи. Сред тях са делото по къщата на Яворов, стоящи вписани възбрани и разминавания в документите за собственост.", "date": "2018.11.16", "title": "Отварят офертите за продажбата на къщата на Яворов"}
{"url": "https://offnews.bg/obshtestvo/ministri-kmet-i-chinovnitci-slizat-ot-kolite-dnes-za-da-davat-primer-692041.html", "text": "Очаква се днес държавни служители, начело със столичния кмет и членове на правителството да оставят служебните си автомобили и да ползват обществения транспорт. Инициативата \"Ден за по-чист въздух\" ще се проведе днес в София, а от общината призоваха столичани да последват примера им и да сляат от колите си.Целта на кампанията е да бъдат привлечени колкото се може повече хора, които да променят ежедневните си навици – като отказ от автомобили, разделно събиране на горими отпадъци, преминаване на екологично отопление и така да подпомогнат подобряването на качеството на атмосферния въздух.Днес парламентът ще разгледа промени в Закона за чистотата на атмосферния въздух. ", "date": "2018.11.16", "title": "Министри, кмет и чиновници слизат от колите днес, за да дават пример"}
{"url": "https://offnews.bg/politika/protestirashtite-v-nedelia-s-petitcia-do-prezidenta-kontrol-nad-medii-692042.html", "text": "Петиция с искания до президента Румен Радев разпространяват във фейсбук протестиращите, които ще блокират с автомобили от цялата страна центъра на София в неделя. Те искат Радев да обяви извънредно положение, контрол над медиите, принуда на НПО да декларират източниците си на финансиране, нова Конституция, която да бъде одобрена от народа с референдум, след като бъде приета от ВНС. То трябва да бъде обявено до 6 месеца, след като президентът вземе властта.В петицията се иска още БНБ да бъде на подчинение на министерството на финансите, да се преразгледат концесионните договори, както  и народен контрол върху работата на държавните служители и депутатите, които да могат да бъдат отзовавани по всяко време. Избирателната система в България трябва да стане изцяло мажоритарна, пише още в петицията, подписана до тази сутрин от 123 души.ПетициятаОбявяване на извънредно положение от Президента и незабавна оставка на компрометирания кабинет на ГЕРБ и обединените патриоти, с цел извършването на спасителни за България и народа ни действия.Премахване на възможността за всякакво външно управление на обществените и икономически процеси в България, осъществявано през наддържавни обединения и институции, през банки (Световната банка, ЕЦБ и МВФ, определящи решенията на БНБ, която трябва да премине на подчинение на министерство на финансите), през чужди медии и през масонски организации, лобиращи за чужди интереси, директно върху политици и държавни чиновници. Проплатените от вън НПО-та да излязат на светло, чрез законова принуда да декларират публично източниците си на финансиране.Връщане на държавността в България! Тоест основната функция на държавата да стане грижата за развитието на обществото и личността, а не трупането на печалба и изнасянето и извън страната.Приемане на законови механизми възпрепятстващи изнасянето на ресурси (финансови, енергийни, природни и човешки) от страната ни и преразглеждане на неизгодните за страната концесионни договори.Деофшоризация и принуждаване на бизнеса, със законови средства, да инвестира част от печалбата си в обществено полезни национални инфраструктурни проекти.Свикване на Велико народно събрание до 6 месеца, за приемане на нова конституция. Като до тогава се провеждат широки обсъждания и се свикват серия от всенародни референдуми. В тях народът ще избере своите правила за начин на живот в България и нов безпартиен модел на управление. Великото народно събрание, ще бъде принудено да се съобрази с народното решение при съставянето на конституцията, която след това отново трябва бъде одобрена от народа с референдум.Реализиране на система на народен контрол за качеството на работата на държавните служители и народни избраници, с търсене на отговорност и отзоваването им по всяко време, при взети решения в ущърб за обществото ни.Приемане на улеснена процедура по предизвикване на всенародни и местни референдуми. Смяна на изборната система с изцяло мажоритарна и достоверна, използваща блок-чейн технология.Контрол над медиите, чрез български обществени рейтингови агенции, за обективност, всеобхватност, нравственност и неманипулативно представяне на информацията, за пресичане на деградиращото им влияние върху обществото ни, и с търсене на наказателна отговорност и налагане на глоби при установяване на умишлено-манипулативно и изкривено информационно въздействие.Съд за всички виновни управляващи, които превърнаха с решенията си 30 годишния преход в геноцид за ликвидация на народа ни и разрушаване на жизнената икономическа база в България.Недопускане, в никакъв случай, на подписване на убийствения за България пакт за миграция.", "date": "2018.11.16", "title": "Протестиращите в неделя с петиция до президента: Контрол над медиите, власт на народа"}
{"url": "https://offnews.bg/sviat/sniag-paralizira-niu-jork-video-692043.html", "text": "Първият за тази есен снеговалеж парализира работата на наземния транспорт в Ню Йорк, предадоха Асошиейтед прес и ТАСС, цитирани от БТА.Мокрият сняг и силните пориви на вятъра прекършиха клони. Полицията препоръча на хората да не излизат и да избягват пътищата. Заради лошото време автобусите трудно стигаха до централния автобусен терминал в Манхатън и той се оказа претъпкан от хора. Имаше закъснения и в извънградските влакове. Катастрофа с няколко автомобила пък задръсти моста \"Джордж Вашингтон\".", "date": "2018.11.16", "title": "Сняг парализира Ню Йорк (видео)"}
{"url": "https://offnews.bg/sviat/dzhulian-asandzh-s-obvinenia-v-sasht-692044.html", "text": "Създателят на  е бил обвинен в САЩ, съобщиха от международната социална мрежа, предаде БГНЕС.Прокурорите са разкрили наличието на запечатан обвинителен акт в съдебно дело по несвързан случай, твърдят още от \"Уикилийкс\".Точният характер на обвиненията срещу Асандж все още не е съобщено.Доскоро Асандж се укриваше в посолството на Еквадор в Лондон, където намери убежище през 2012 година, след като срещу него бяха повдигнати обвинения за изнасилване в Швеция, а властите поискаха екстрадирането му. Опасенията на Асандж бяха, че ако бъде арестуван ще бъде екстрадиран в САЩ и предаден на съд за публикуването през 2010 г. на военни и дипломатически секретни документи.През 2017 г.  за изнасилване.Междувременно Асандж получи еквадорско гражданство. Малко по-късно британското министерство на външните работи се противопостави на опита на еквадорската страна да предостави дипломатически статут на Асандж, който е роден в Австралия.", "date": "2018.11.16", "title": "Джулиан Асандж с обвинения в САЩ"}
{"url": "https://offnews.bg/temida/obraha-orazheen-magazin-v-stolichnia-kvartal-druzhba-692045.html", "text": "Неизвестни обраха оръжеен магазин в столичния квартал „Дружба”, съобщава bTV.Крадците са успели да разбият металната щора, поставена след вратата на магазина, и са задигнали касата.От пресцентъра на полицията потвърдиха информацията. Все още не е ясно каква сума е взета. Знае се обаче, че не става дума за въоръжен грабеж.От МВР уточняват, че обирът е станал рано тази сутрин. Около 6.00 часа тази сутрин в полицията е получен сигнал за взломна кражба от склад в ж.к. \"Дружба\". Предприети са издирвателни действия. На мястото се извършва оглед.", "date": "2018.11.16", "title": "Обраха оръжеен магазин в столичния квартал Дружба"}
{"url": "https://offnews.bg/politika/gorivata-mozhe-da-poevtineiat-s-poveche-ot-5-st-na-litar-spored-tomi-692048.html", "text": "Понижаването на цените на бензина и дизела може да е с повече от 5 стотинки на литър, ако бъдат предприети достатъчно мерки. Това када в интервю за Нова тв вицепремиерът Томислав Дончев, в коментар за протестите срещу високите цени на горивата.По думите му има пет различни предложения за намаляване на цените на горивата са били обсъдени на срещата между Дончев и петролната асоциация. Част от идеите предполагали законодателни промени и тепърва ще се анализират, посочи той.„Обяснения има всякакви. Но при тази ситуация, при която исканията, питанията и недоволството са насочени срещу цените на бензина, аз поканих Петролната и газовата асоциация, която обединява вносители, производители и търговци на горива да проведем разговор. Ако има истинска конкуренция, това означава, че цените са реални”, обясни Дончев.По думите му акцизът на горивата в България е минимален, а \"ставката на ДДС не е от високите в Европа\", а цената на горивата не зависела от благосъстоянието на съответната държава. \"Факт е, че на бензиностанциите цената е по-ниска, отколкото в редица други държави членки на ЕС. Наред с това е факт, че очакванията на българите са при ниски ставки на акциза и на ДДС цените да са още по-ниски”, коментира още вицепремиерът.Ако не се въведе данъкът за старите коли, няма да се случи нищо фатално, каза още Дончев, тъй като очакваните от него постъпление не са \"някаква впечатляваща сума\" - под 20 млн. лв. на година, като тези пари ще отиват в общинските бюджети.Вицепремиерът коментира и протестите. Той подчерта, че всеки има право да изрази мнението си и гнева си, но не трябва да се нарушава конституционния ред: „Ние трябва да изберем какво искаме. Искаме ли малко повече сигурност на пътя, искаме ли да предприемем някакви мерки въздухът да е по-чист. Този данък няма да реши проблемите сам по себе си. Необходими са комплексни мерки. С учудване забелязвам как може да има два паралелни протеста – дните да протестират срещу данъка, а на една седмица отстояние да се протестира за чистия въздух. Данъкът не е само приход, той е и стимул. Димът от един стар дизелов автомобил е директно вреден за здравето. Там има канцерогенни компоненти”.Дончев коментира още, че в момента няма предпоставка за оставка на правителството и предсрочни избори. „От гледна точка на парламентарна аритметика – предпоставки за предсрочни избори няма. За мен лично изпълнението на задълженията в Министерски съвет е доколко има полза и доколко има смисъл. Аз лично ще работя, докато усещам полза и смисъл от работата си”, каза Дончев.", "date": "2018.11.16", "title": "Горивата може да поевтинеят с повече от 5 ст. на литър, според Томислав Дончев"}
{"url": "https://offnews.bg/analizi-i-komentari/protestat-kato-politicheski-piar-692060.html", "text": "Пак да кажа – няма добра власт, но има безконтролна власт и власт под контрол, който ограничава лошите ѝ практики.Известни са два, впрочем свързани, типа контрол върху властта – медиен и граждански. По отношение на първия у нас отдавна няма кой знае какви очаквания, напоследък обаче като че ли губи значение и вторият, и то в най-радикалната си форма – протестите. Не че няма такива, напротив, през седмицата в около 30 точки в страната активно се протестираше. Но какво от това? Очертава ли се някаква различна политическа перспектива, повдига ли се нивото на солидарност в обществото, раждат ли се нови лидери на общественото мнение? С всеки изминал ден протестите сякаш се банализират, превръщат се в демократичен декор на една публична среда, в която думата „демокрация” все по-рядко се чува, включително от устата и на самите протестиращи.Обезценяването на колективното недоволство тръгна още с въвеждането на негативния етикет „протестъри” и то за гражданите в политическия смисъл на понятието, които преди пет години излязоха на улицата в защита не на собствените си интереси, а на демократичните ценности. За да се стигне днес до протести без или поне с трудно различим граждански фокус. Исканията на част от тях фактически са пряко адресирани към премиера Бойко Борисов, който гледа да ги удовлетвори и така да ги превърне в нещо като „площаден пиар” на правителството. Някои искания пък са толкова рамкови – като справянето с бедността, например, че не стават за друго, освен за партийна пропаганда. Обикновено тук първа е БСП и лично Корнелия Нинова, но и президентът Румен Радев няма нищо против да се качи на тази лодка, колкото да създаде „решетникови подозрения” за намеса от Изток.Протестът на майките на деца с увреждания е особен казус. И той започна с конкретни искания, които предизвикаха законови промени – доколко адекватни, е отделен въпрос. Но след „изцепката” на Валери Симеонов се превърна в най-голямата заплаха за управляващата коалиция, тъй като удовлетворяването на искането за оставката на хлевоустия патриот може да я разпадне. Майките обаче се борят за по-човешки живот на децата си и нито убедено са заявили, нито вероятно искат да събарят правителството. Това би било „колатерална щета” от протеста им, която да напомни за общата смътност на целите и ефектите от уличния натиск днес, за прекъсната връзка между тях.Да протестираш, не е лесна работа и не е достатъчно да си недоволен, а още по-малко да си политически подкрепен, необходимо е гражданско умение да властваш върху властта. Иначе сблъсъкът вместо с нея става между протестиращи и непротестиращи. Както се случи по магистралите, блокирани от недоволните заради цената на бензина, върху които се нахвърлиха изнервените шофьори, а жандармерията трябваше да ги разтървава. В такива случаи резултатът е 1:0 за рефера.Клипът за кастинг и реклама на студентската телевизия „Алма матер”, създаден от директора ѝ Башар Рахал, предизвика скандал, но някак безславен. Заваляха упреци в пошлост и сексизъм и като изключим самия директор, почти никой друг не го защити. А стилистиката му очевидно искаше да припомни славното студентско предаване „Ку-ку” от началото на прехода и да продължи младежката контракултура, която то създаде. Защо не се получи?Първо, защото „Ку-ку” се роди от новопридобитото тогава право да прекрачваш общоприетите норми, което днес звучи анахронично и инфантилно. Второ, защото „Ку-ку” излъчваше смелост и воля за съпротива, а директорът Башар демонстрира самодоволство и изисква подчинение. Трето, защото, независимо че не приехме Истанбулската конвенция, обществото е развило далеч по-голяма чувствителност към мачисткото поведение, особено пък университетските среди. Четвърто, защото с похотливата си закачливост клипът попада в чалга-матрицата, която влиза в непримиримо противоречие с академичния дух, а една студентска телевизия, иска или не, трябва да се съобразява с него. И т.н.Ако не друго, клипът беше тест какво може и главно какво не може да си позволява оттук насетне телевизия „Алма матер”. И фактът, че той сравнително бързо беше свален от сайта ѝ, е доказателство, че тестът работи.***", "date": "2018.11.16", "title": "Протестът като политически пиар"}
{"url": "https://offnews.bg/obshtestvo/zhiveete-na-barzi-oboroti-euandme-690424.html", "text": "Живеете на бързи обороти?Знаете ли, че ЕС подкрепя устойчивите видове транспорт?Евросъюзът инвестира 2,7 милиарда евро в устойчиви и високотехнологични проекти за обществен транспорт, включително за електрически трамваи или изследвания на алтернативни горива. Законодателството на ЕС става все по-строго към замърсителите на въздуха, като целта е опазване на живота и подобряване на здравето на европейците. За две десетилетия емисиите на серен диоксид – основният причинител на киселинни дъждове – са намалели с почти 80%.Научете повече на .", "date": "2018.11.16", "title": "Живеете на бързи обороти? #EUandME"}
{"url": "https://offnews.bg/temida/rumen-nenkov-ima-reshenia-na-ks-koito-sa-iztcialo-politicheski-692050.html", "text": "За съжаление, има решения на Конституционния съд, които са изцяло политически. Такива примери за решенията за Истанбулската конвенция и по делото \"Пеевски\". Това коментира в сутрешния блок на  бившият конституционен съдия Румен Ненков.Начина, по който се е водило делото за Истанбулската конвенция, според него поражда сериозни съмнения за това, че има политическо влияние.„Същото беше и по делото „Пеевски”. Нямам никакво лошо отношение към него, нито му познавам бизнеса. Знам само едно – народен представител, който и за един миг изпадне в несъвместимост и тази несъвместимост не е министър, не може повече да се върне в Народното събрание. Това пише в българската Конституция”, каза Румен Ненков.„Никога не съм бил политически зависим”, подчерта той. „Искаха да ме изкарат покрай професията на големия ми син, който е депутат от ГЕРБ”, каза Румен Ненков и изтъкна, че е табу двамата да говорят за политика. „Никога момчето не е казвало: „Абе, тате, виж това дело”(...) Майка му работеше в общината, когато кмет беше Бойко Борисов и той тогава фактически го е харесал. Предполагам, че това е било”, коментира още той.„Има много решения, в които съм гласувал против законодателни актове на ГЕРБ”, посочи бившият конституционен съдия.", "date": "2018.11.16", "title": "Румен Ненков: Има решения на КС, които са изцяло политически"}
{"url": "https://offnews.bg/112/mazh-e-bil-ubit-s-nozh-vav-vlak-kraj-vakarel-692056.html", "text": "50-годишен мъж е починал, след като е бил намушкан във влак в района на Вакарел, съобщи ОД МВР-София.Трагедията е станала около 8 ч тази сутрин. Тогава е получен сигнал от началник гара Вакарел за намушкан мъж. Влакът е спрян в района на гарата. Незабавно са изпратени служители на районното управление в Ихтиман и екип на Спешна помощ.Пострадалият е починал в линейката на път към болничното заведение.По първоначална информация той е бил ранен при възникнала свада във влака.Продължава работата по установяване и задържане на извършителите и изясняване на всички факти около случая. По информация на БНР полицията издирва жена във връзка с престъплението.", "date": "2018.11.16", "title": "Мъж е бил убит с нож във влак край Вакарел"}
{"url": "https://offnews.bg/futbol/bivsh-as-na-levski-pred-dogovor-v-treta-liga-692052.html", "text": "Доскорошният нападател на Арда (Кърджали) Димитър Макриев може да заиграе в Трета лига през пролетта. Той е провел принципни разговори с ръководството на Хебър (Пазарджик) и треньора Николай Митов. Макриев е дал дума, че ще подсили пазарджиклии в амбициите им да се класират за втория ешелон, информира \"Тема Спорт\".Това ще се случи, ако таранът не успее да си намери клуб в чужбина. Поне на този етап индикации и сериозно предложение няма и е доста вероятно Макриев да заиграе в Хебър през пролетния дял.34-годишният нападател бе привлечен през лятото в Арда, като подписа до края на есенния дял. Той вкара 6 гола в 11 участия във Втора лига, но сам реши да напусне клуба от Кърджали. Раздялата стана факт на 9 ноември. Последният мач, в който Макриев попадна в групата, бе гостуването на Поморие (1:1). Той обаче остана резерва. Титуляр на върха на атаката бе Венцислав Христов, а в хода на срещата на негово място влезе Ахмед Осман, който преди това имаше само 37 минути през сезона заради контузия.Макриев се завърна в България след 4-годишно прекъсване. През 2013/14 г. той бе част от Левски. След това игра в Саут Чайна (Хонгконг), унгарския Печ и три сезона в кипърския Неа Саламина. Макриев имаше успешен период и в израелския Ашдод.Хебър иска да се подсили с голямо име за атаката на Втора лига през следващия сезон. Пазарджиклии и в момента изглеждат като изявен фаворит. \"Гробарите\" водят с 2 точки на Оборище (Панагюрище) в Югозападната Трета лига. Именно панагюрският тим е другият по-амбициозен в първенството.", "date": "2018.11.16", "title": "Бивш ас на Левски пред договор в Трета лига"}
{"url": "https://offnews.bg/obshtestvo/mazh-strelia-s-gazov-pistolet-na-protesta-v-pernik-692054.html", "text": "Младеж откри стрелба с газов пистолет по част от протестиращите снощи в Перник, съобщи . Няма пострадали.Той е задържан по-късно в София след преследване.Стрелецът е 24-годишен студент в Американския университет в Благоевград. Той избухнал, защото бил блокиран на пътя в автомобила си, докато чакал да приключи протестът на гражданите на Перник. Сбил се е с един от протестиращите, извадил газов пистолет и произвел 5 или 6 изстрела, допълва БНР. Според някои източници изстрелите са били във въздуха, а според други - по посока на протестиращите.След стрелбата извършителят е пробил колоната от протестиращи и избягал в посока София, а по пътя предизвикал и ПТП с друг автомобил.По случая е образувана преписка. ", "date": "2018.11.16", "title": "Мъж стреля с газов пистолет на протеста в Перник"}
{"url": "https://offnews.bg/futbol/chuzhdenetc-poema-shkolata-na-tcska-692055.html", "text": "Ръководството на ЦСКА е стартирало преговори с чуждестранен консултант, който да започне работа в детско-юношеската школа на клуба, пише \"Тема спорт\".Името на специалиста не е известно, но е сигурно, че става въпрос за методист от Западна Европа, който се очаква да въведе нови иновативни методи в ДЮШ. В момента при \"червените\" тази дейност се изпълнява от Йордан Христов, който има повече от 20 години опит в областта, като е работил в Австрия и арабските страни.За промените в школата намекна легендата Димитър Пенев преди седмица, като подчерта, че ръководството не е доволно от работата и липсата на качествени попълнения от юношите.Междувременно стана ясно, че ЦСКА ще изгради още един терен на базата в Панчарево. Това ще се случи догодина, след като новият Закон за спорта влезе в сила.Припомняме, че той беше гласуван на второ четене и обнародван в \"Държавен вестник\" на 18 октомври и се очаква да влезе в сила в средата на януари. В момента на базата на \"червените\" вече има изградени три терена. Централният е с капацитет 1000 зрители и има осветление, на вторият се провеждат както тренировки, така и някои от мачовете на юношите на клуба, а на третия само занимания. Новият ще бъде с изкуствена настилка и ще се използва от децата в школата на ЦСКА. ", "date": "2018.11.16", "title": "Чужденец поема школата на ЦСКА"}
{"url": "https://offnews.bg/temida/advokat-banevi-ne-iskat-da-se-vrashtat-u-nas-nad-2-sedmitci-sa-s-edn-692047.html", "text": "Семейство Баневи не иска засега да се връща в България. Те са добре, като се има предвид, че са за първи път в затвора. Оптимисти са, но децата им липсват. Неприятно е, че от две седмици са с едни и същи дрехи. Това заяви адвокатът на Евгения и Николай Баневи - Венсан Пенар, пред . Той уточни, че ги е видял за последно на 14 ноември в Апелативния съд в град Ех ан Прованс. Баневи бяха арестувани в Ница. Когато ги задържат на летището, идва техен познат да вземе децата им. Имало е много полицаи на ареста, била е подготвена акция. Няма насилие, агресия, но Баневи са задържани пред много хора и пред децата им. Сложили са им белезници, такава е френската процедура, уточни защитникът.Ролята на френския съд в момента не е да се занимава с това дали Баневи са виновни или не. Това не е неин проблем, каза още Пенар. А моята е да предам становището на клиентите ми - те не са съгласни с искането за връщане на българските съдебни власти и го заявяват пред френските. Първата ми цел е да получа всички документи около Европейската заповед за арест и да проверя дали са изрядни, както и да потърся дали има причини френският съд да каже: „Отказвам да върна семейство Баневи на българските власти, обясни адвокатът. Той изтъкна два мотива в работата си като защитник - първият свързан с процедурата около заповедта, а вторият – да проверя дали няма други причини, освен заявените от българските власти, за да поискат връщане на Баневи.Проблемът е, че Баневи са задържани в момент, в който се връщат в България. Нормално, полицейските и съдебни власти в България и във Франция са във връзка, за да знаят къде са Баневи и какво правят. Мисля, че България е знаела, че те се връщат. Логичен е въпросът защо са задържани във Франция, след като се връщат в България, която ги издирва, уточни адвокатът.Имаме максимум 100 дни от момента на ареста до момента на предаването. Ако следствието или Апелативният съд не приемат искането за предаване, процедурата просто се прекратява. И тогава задържаните няма да бъдат предадени на българските власти, стана ясно от думите на Пенар. ", "date": "2018.11.16", "title": "Адвокат: Баневи не искат да се връщат у нас, над 2 седмици са с едни и същи дрехи във френския арест"}
{"url": "https://offnews.bg/obshtestvo/kashpi-sas-zelenina-smeniha-kolite-pred-stolichna-obshtina-snimki-692065.html", "text": "Кашпи със зеленина са заели местата за паркиране на улица \"Московска\" пред Столична община. Поводът е денят за по-чист въздух, в който служители на Столична община и Столичния общински съвет се присъединиха към призива на кмета Йорданка Фандъкова и не ползват личните си и служебни автомобили.  Целта на кампанията е да бъдат привлечени колкото се може повече хора, които да променят ежедневните си навици – като отказ от автомобили, разделно събиране на горими отпадъци, преминаване на екологично отопление и така да подпомогнат подобряването на качеството на атмосферния въздух, каза зам.-кметът по екология Йоана Христова по бТВ. Тя уточни, че от миналата седмица са започнали масирани проверки за нерегламентирано изгаряне на отпадъци на открито. ", "date": "2018.11.16", "title": "Кашпи със зеленина смениха колите пред Столична община (снимки)"}
{"url": "https://offnews.bg/politika/borisov-obsazhda-zhp-vrazka-solun-ruse-v-gartcia-692069.html", "text": "Министър-председателят Бойко Борисов обсъди транспортната свързаност между България и Гърция с министъра на инфраструктурата, транспорта и мрежите Христос Спирдзис.Фокус на разговорите беше поставен върху развитието на железопътната връзка “Солун-Кавала-Александруполис-Бургас-Варна-Русе“.Българският премиер е на посещение в Гърция, където участва в Третата среща на високо равнище в Солун, която тази година е посветена на европейската перспектива, свързаността, индустриалното развитие и сътрудничеството със Западните Балкани.На срещата участва и министърът на транспорта, информационните технологии и съобщенията Росен Желязков. Обсъдени бяха още възможностите за по-нататъшно развитие на транспортния коридор, чрез изграждане на автомагистрала или скоростен път между Александруполис и Бургас, както и за удължаване на коридора от Солун до пристанище Патра, за да има възможност за връзка по море и към Италия и Испания.Възможностите за енергийна свързаност между България и Гърция - интерконекторната връзка между двете страни и терминала за втечнен газ в Александруполис, обсъди Борисов с представители на компании, работещи в сферата на природния газ в Гърция.„Българското участие в проекта за изграждане на терминал за втечнен природен газ край Александруполис е стратегически важно за диверсификацията и сигурността на енергийните доставки\", заяви министър-председателят Борисов и подчерта, че този проект ще осигури нови количества газ за снабдяване на пазарите в региона. Ключовият очакван източник на газ чрез този терминал е с произход от САЩ, Катар и други големи производители на втечнен природен газ като това ще доведе до допълнителни източници на природен газ за европейския газов хъб „Балкан\". Премиерът припомни и че изграждането на нов LNG терминал е класифицирано от Европейската комисия като проект от общ интерес.На срещата участва и изпълнителният директор на „Булгартрансгаз\" ЕАД Владимир Малинов. Той изрази готовност „Булгартрансгаз\" да предприеме стъпки по придобиване на акции в проектната компания, която осигурява развитието на проекта за изграждане на новия LNG терминал в Александруполис. ", "date": "2018.11.16", "title": "Борисов обсъжда жп връзка Солун - Русе в Гърция"}
{"url": "https://offnews.bg/snukar/balgarski-talanti-shte-igraiat-sreshtu-mark-uiliams-i-dzhon-higins-692072.html", "text": "Четирима българи под 21 години ще имат честта да излязат заедно с Джон Хигинс и Марк Уилямс на снукър масата другата седмица по време на реванша помежду им в София.Както е известно, двамата световни шампиони ще изиграят два двубоя в София (20 ноември) и Пловдив (21 ноември) в повторение на финала от Световното първенство.Пловдив и София са двата основни центъра на снукъра в България, от където са повечето играчи в ранглистата на българска снукър федерация. Този уикенд в Пловдив в клуб „Утопия“ ще се проведе първия за сезона турнир на 6 червени.Четиримата най-добре класирали се играчи под 21-годишна възраст и от двата региона, ще имат честта да играят на двойки с Джон Хигинс и Марк Уилямс. Двамата най-добре класирали се в турнира от региона на София ще бъдат част от двубоя на 20 ноември в зала „Универсиада“.Двамата най-добре класирали се от региона на Пловдив ще излязат с големите майстори на щеката на 21 ноември в „Колодрума“.Джон Хигинс и Марк Уилямс ще изиграят по един фрейм смесено с българските таланти, които ще имат шанс да се докоснат до двама от най-великите играчи в историята на снукъра.", "date": "2018.11.16", "title": "Български таланти ще играят срещу Марк Уилямс и Джон Хигинс"}
{"url": "https://offnews.bg/politika/ninova-kam-borisov-koga-shte-ni-podkrepite-da-zamrazim-zaplatite-mo-692046.html", "text": "Намираме се в най-бедния регион на страната - Северозападна България. Намираме се и на прага на приемане на уж \"най-социалния бюджет\" на Борисов. Искам да ви попитам вас, тук в залата, с какво този бюджет ще подобри живота ви? Виждам младо семейство - правителството на Борисов замрази обезщетението за отглеждане на детето ви между една и две години. Отвън видях пушачи - ГЕРБ и Обединени патриоти решиха от първи януари да ви се увеличи акцизът. Сигурно много от вас са дошли на срещата със стари коли - Борисов иска да плащате нов данък. На вас пенсионери - увеличение на пенсиите чак от 1.07. 2019 с 5%, когато вече всички цени ще са го “изяли.Това заяви във Видин на среща с граждани председателят на БСП Корнелия Нинова. Тя попита как този бюджет ще помогне да не фалира болницата в Белоградчик или да се ремонтираТ пътищата в община Брегово.Никак. Но ще ви кажа как този бюджет ще помогне на \"социално слабата” политическа класа. И как никой не иска да си мръдне пръста да променим една несправедливост.Нашите заплати и догодина ще растат автоматично с ръста на средната за страната. Слушам премиерът Борисов да казва какъв популизъм било да се замразят заплатите на министрите му, неговата, на депутати, на президент, омбудсман и конституционни съдии. Притиснат от водещия най -накрая, с половин уста, Борисов каза, че ще го направят. Е сега го чакам да нареди на депутатите си да подкрепят нашето предложение да си замразим заплатите. Три пъти поставям въпроса в парламента. Три пъти ме очернят отгоре до долу, каза още председателят на левицата.Тя припомни, че депутатите от БСП са внесли законодателно предложение. “В отговор управляващите извадиха от девет кладенеца вода и не, та не. Политиците трябвало да получават високи заплати, за да не са корумпирани. Откога заплата се плаща не за труд, а заради подкупи? В коя икономическа теория го пише това?”, попита Нинова. Тя заяви с усмивка, че премиерът държи на думата си, никога не се отмята , загрижен е за народа и за справедливостта и затова всеки ден ще го пита -кога ще нареди на Цветанов депутатите от ГЕРБ да изпълнят искането на БСП и да си замразим заплатите. След малко ще ви представя нашата Визия за България. Този пример е част от модела на прехода, чиято смяна искаме С нея. Самозабравила се, откъсната от живия живот политическа върхушка, която щом се добере до властта започва да се интересува преди всичко за собственото си благополучие и облаги,а не за вашите тегоби”, каза още Нинова.Заедно с нея във Видин бяха и зам.-председателите на ПГ на „БСП за България“ Георги Свиленски и Христо Проданов, както и народните представители от левицата проф. Анелия Клисарова, Стоян Мирчев, Манол Генов, Филип Попов и Явор Божанков и председателят на БСП-Видин Димитър Велков. Посещението им е част от обиколките в страната за обсъждане на проекта “Визия за България” и разширяването й с нови предложения.Представителите на левицата проведоха срещи още в Лом, Медковец, Якимово, Брусарци, Брегово, Димово, Чупрене, Грамада, Дунавци, Бойница, Белоградчик, Ново село, Неговановци, Винарово, Макреш. Амбицията е от националния проект да се направят конкретни за всеки регион, в това число и “Визия за Видин”. ", "date": "2018.11.16", "title": "Нинова към Борисов: Кога ще ни подкрепите да замразим заплатите - моята, вашата, на президента..."}
{"url": "https://offnews.bg/ikonomika/elektronni-vinetki-mogat-da-se-kupuvat-onlajn-ot-17-dekemvri-692066.html", "text": "От 17 декември потребителите ще могат онлайн да закупуват електронна винетка, съобщава АПИ.В същото време всички, купили винетка, ще могат да проверят на сайта  дали тя е валидна.В момента за целта се разработват сайт и мобилно приложение.Електронният портал ще може да издържа 10 хил. едновременни посещения, което според предварителните анализи ще бъде достатъчно да поеме първоначалният наплив от потребители, обяви пред телевизия „Блумбърг“ тази сутрин Антон Антонов, директор на „Националното тол управление“ на Агенция „Пътна инфраструктура“.Той обясни, че шофьорите, които имат стикер винетка, валидна и през 2019 г., ще могат да я преобразуват (конвертират). Преобразуването от хартиена в електронна винетка ще се извършва през сайта bgtoll.bg и на гише. Информацията ще се подава директно към системата. Потребителите ще трябва да въведат регистрационен номер и валидност на хартиената винетка.Цените на електронните винетки остават същите, за всичките видове винетки. От първи януари ще има нов вид винетка – уикенд, чиято цена се предлага да бъде 10 лв. Тя е предназначена за хората, които по-рядко пътуват. За тежкотоварните автомобили винетките ще бъдат валидни до 15-ти август. От 16-ти август автомобилите над 3,5 т. ще трябва да заплащат тол такса. Улеснение за потребителите е, че няма да има нужда да носят бележка или разписка за купена винетка, отпада и лепенето на хартиен стикер.„Терминалите за самотаксуване ще бъдат 500 на брой и предстои да бъдат инсталирани. Ще бъдат разположени в търговските обекти по протежение на пътната мрежа, предимно в бензиностанциите“, обяви още Антонов. Плащанията през терминалите ще се извършва чрез дебитна, кредитна карта или чрез карта за гориво. Друг вариант за плащане на пътни такси ще бъде на гише в търговските обекти. Банковите плащания също ще бъдат възможни. Важно е шофьорите да знаят, че както при други банкови плащания, така и в случай на закупуване на винетка, трябват един или два дни, за да бъде отразено плащането в системата. Всички, купили винетка, ще могат да проверят на сайта bgtoll.bg дали тя е валидна.Тол системата е една от най-модерните ИТ системи, заяви Антонов. Всички връзки са криптирани със специални устройства и намесата на хакерски атаки е максимално ограничена.650 души ще бъдат назначени в „Националното тол управление“, които ще осъществяват тол контрола, съобщи Антонов. Те ще ползват 105 автомобила и ще работят денонощно на три смени. Всички коли ще имат правоприлагащи функции, част от колите ще бъдат оборудвани с камери, които ще засичат чрез регистрационния номер на автомобила дали е нарушител. Нарушителят ще има възможност да заплати компенсаторна такса на място чрез карта или в 14-дневен срок по банков път. Антонов обясни, че нарушението няма как да бъде изтрито от системата от служителите на тол контрола и даде за пример, че дори и да имаш приятел в банка, той няма възможност да ти заличи кредита. Ако в този срок таксата не бъде заплатена, налага се глоба в размер на 300 лв.Антонов уточни, че стойността на таксите може да бъде променена. Нарушителите, напускащи границата на България, ще заплащат компенсаторна такса на митницата, единствено там ще може да се заплаща и в брой. „Освен контролиращите коли, по протежение на Републиканската пътна мрежа, ще бъдат разположени около 300 камери, които чрез номерата на автомобилите ще засичат нарушителите“, обясни Антонов. Така контролът ще се увеличи няколкократно. Антонов информира, че разработването на тол таксите се извършва успоредно с електронната винетка.Разработването на тол системата върви по график и тя ще бъде въведена на 16 август.", "date": "2018.11.16", "title": "Електронни винетки могат да се купуват онлайн от 17 декември"}
{"url": "https://offnews.bg/temida/pusnaha-desislava-ivancheva-pod-domashen-arest-692071.html", "text": "Бившият кмет на \"Младост\" Десислава Иванчева и заместничката й Биляна Петрова излизат от ареста.Съдия Иво Хинов от Специализирания наказателен съд промени мярката им за неотклонение под стража в домашен арест.Освобождаването на Иванчева и Петрова трябва да се изпълни незабавно, обяви съдията. Третият подсъдим по делото за подкуп - Петко Дюлгеров, бе освободен е под домашен арест в края на октомври. Това е втори опит на същия съдебен състав да пусне под домашен арест двете жени. Първият път съдия Хинов отложи изпълнението на решението си до произнасянето на втора инстанция, а Апелативният спецсъд отмени определението му.Иванчева и Христова ще бъдат конвоирани от съдебна охрана до домовете им. Двете прекараха седем месеца в ареста. Те бяха зрелищно арестувани на 17 април пред Спортната палата в София, а Дюлгеров - в Градската градина. ", "date": "2018.11.16", "title": "Пуснаха Десислава Иванчева под домашен арест"}
{"url": "https://offnews.bg/politika/prezidentat-za-protestite-na-stranata-na-grazhdanite-sam-692077.html", "text": "Гражданите виждат, че не са приоритет за сегашното управление и то губи тяхното доверие. Българите ясно осъзнават, че всички действия и извинения на властта оттук нататък имат една цел – да не загубят властта, с която са се сраснали. Това заяви президентът Румен Радев. Държавният глава посочи, че всяка власт, независимо дали настоящата или следващата, трябва ясно да разбере, че няма да може да управлява по досегашния начин. „Българите все по-решително и организирано ще търсят правата си, защото се измерват не само с миналото, а и с държавите около нас“, заяви държавният глава. Той посочи, че има дълбок проблем с управлението и решението трябва да се търси от Народното събрание. Президентът не може да иска оставки на когото и да е. Но в тази ситуация аз винаги ще бъда на страната на гражданите, категоричен беше Румен Радев. Помолен да коментира твърдения, че е „подстрекател“ на гражданските протести, президентът определи подобни изказвания като ирелевантни. „Протестите са закономерни и основателни и никой закон не забранява организирането им“, отбеляза Румен Радев.На въпрос защо държавният глава е отклонил среща с представители на ГЕРБ, но е приел лидера на БСП Корнелия Нинова, Румен Радев призова да не се бърка „закон“ с „визия“. Няма как президентът да обсъжда с депутати закони, които са в процес на изготвяне, защото той е накрая на законодателната верига, посочи Румен Радев и допълни, че Корнелия Нинова като лидер на БСП е поискала да го запознае с проекта на партията „Визия за България“. „Аз съм готов да приема лидера на партия ГЕРБ - г-н Борисов, и да изслушам неговата визия за справянето с корупцията по високите етажи на властта, за прекратяването на катастрофалния срив на инвестициите, за икономическото догонване на държавите от Централна и Източна Европа, които се откъснаха далеч напред по темпове на икономически растеж и по качество на живот“, заяви още Румен Радев. Страната ни не бива да подписва Глобалния пакт на ООН за миграцията, смята държавният глава.  по бТВ. ", "date": "2018.11.16", "title": "Президентът за протестите: На страната на гражданите съм"}
{"url": "https://offnews.bg/obshtestvo/vremeto-v-petak-prevaliavania-ot-dazhd-i-sniag-i-nov-spad-na-temperat-692039.html", "text": "Очаква се днес в някои райони на страната да падне сняг, а температурите да се понижат още.Над по-голямата част от страната ще бъде предимно облачно. В Северна България и източните райони ще има превалявания от слаб дъжд, в Предбалкана и Североизточна България от дъжд и сняг.По-значителни разкъсвания на облачността ще има над Югозападна България и Горнотракийската низина. Със слаб, в Източна България умерен вятър от север-североизток в страната ще продължи да прониква по-студен въздух.Максималните температури в повечето райони ще са между 5° и 10°, в Североизточна България по-ниски. По Черноморието ще бъде предимно облачно, на места със слаби валежи от дъжд. Ще духа умерен север-северозападен вятър. Максималните температури ще са между 6° и 8°. Температурата на морската вода е 15°. Вълнението на морето ще бъде 3-4 бала.В планините ще има значителна облачност и на отделни места ще превали слаб сняг. Ще духа умерен северен вятър. Максималната температура на височина 1200 метра 2°-3°, на 2000 метра – около минус 5°. ", "date": "2018.11.16", "title": "Времето в петък: Превалявания от дъжд и сняг и нов спад на температурите"}
{"url": "https://offnews.bg/politika/upravliavashtite-ogranichavat-mashinnoto-glasuvane-zabaviat-elektronn-692085.html", "text": "Няколко месеца преди евровота управляващите предлагат промени в Изборния кодекс. Измененията са внесени от депутати от ГЕРБ и от \"Обединените патриоти\" днес в деловодството на Народното събрание.С тях се ограничава машинното гласуване и се отлага въвеждането на електронното такова. Според действащия закон машинно гласуване трябваше да има във всички секции след президентските избори през 2016 година. Такова обаче нямаше и законът беше нарушен няколко пъти. Централната избирателна комисия (ЦИК) дори беше осъдена да въведе машини във всяка секция, но това така и не се случи. Малко преди предсрочните парламентарни избори от комисията обявиха поръчка за изпълнител. На нея се яви само една фирма, която обаче от ЦИК дисквалифицираха и машините отново не бяха във всяка секция.За да няма поредно нарушение на закона за предстоящите догодина избори, с поправките се предвижда ЦИК да решава в колко секции да има машинно гласуване, но те трябва да са не по-малко от 1000. За сравнение, общият брой на секциите е около 12 500. Устройства ще има само в секции с повече от 300 избиратели. В предложението е записано, че машинното гласуване се \"въвежда поетапно\", но не и дали някога ще го има във всички секции.Решението къде и колко да има машини ще трябва да се взима най-късно до 10 дни след обявяването на датата на изборите. Законопроектът предвижда още за изработването на машини вече да не се правят отделни поръчки преди всеки вид избори. Сега вече за това ще отговаря \"Информационно обслужване\" АД, която по необходимост може да използва и подизпълнител.Според действащия Изборен кодекс на предстоящите евроизбори трябваше да има и електронно гласуване, но то се отлага за неопределено време, а поправките в закона са написани така, че може то никога да не бъде въведено. В сегашния закон е записано, че:Управляващите отлагат въвеждането на електронното гласуване, като премахват от този текст думите \"на изборите за членове на Европейския парламент от Република България през 2019 г.\".Според закона експериментално електронно гласуване трябваше да има след 1 януари 2018 година, но такова не беше проведено на частичните местни избори, които се провеждат периодично в различни населени места. Така на практика беше нарушен законът. Сега обаче управляващите решиха проблема, като махнаха от кодекса датата.Освен това с проекта се премахват номерата пред партиите, коалициите и инициативните комитети в интегралната бюлетина. Идеята е така да се избегне феноменът \"15/15\" - когато избиратели погрешка гласуват с преференция за кандидата от листата, чийто номер съвпада с този на партията.", "date": "2018.11.16", "title": "Управляващите ограничават машинното гласуване, забавят електронното и махат номерата на партиите"}
{"url": "https://offnews.bg/obshtestvo/10-sm-sniag-na-shipka-patiat-za-buzludzha-e-zatvoren-692057.html", "text": "Около 10 см сняг е паднал на прохода \"Шипка\", шофьорите трябва да се движат с особено внимание. Панорамният път Шипка - Бузлуджа е затворен. Спряно е движението и по пътя към Паметника на Свободата, заради снега и лошите условия. Още през нощта е започнало почистването на прохода „Шипка” и днес няма проблеми при преминаването, съобщи Нова тв. в петък сутринта няма проблеми при преминаването на прохода.Директорът на Национален парк-музей „Шипка-Бузлуджа\" д-р Чавдар Ангелов обясни в ефира на „Здравей, България\", че най-вероятно бариерата към Паметника на свободата ще остане затворена до края на зимния сезон. „Достъпът до монумента ще се осъществява единствено и само по пешеходния път\", добави той.", "date": "2018.11.16", "title": "10 см сняг на Шипка, пътят за Бузлуджа е затворен"}
{"url": "https://offnews.bg/bojni/sevda-asenova-s-pobeda-na-svetovnoto-v-india-692073.html", "text": "Севда Асенова започна с победа световното първенство по бокс за жени в Делхи, Индия.В кат. до 48 кг европейската ни шампионка от София 2016 спечели с пълното единодушие на съдиите (5:0) мача си от първия кръг срещу австралийката Марине Кармело Угарте. На 1/8-финалите българката ще срещне японката Мадока Уада.Асенова донесе втора победа за България на световното в Индия, след като вчера с успех тръгна и Габриела Димитрова (51).В следобедната сесия днес на ринга ще се качи и Деница Елисеева, която ще боксира срещу Райкона Кодирова от Узбекистан във втория кръг на кат. до 60 кг.", "date": "2018.11.16", "title": "Севда Асенова с победа на световното в Индия"}
{"url": "https://offnews.bg/politika/upravliavashti-i-opozitcia-otstapvat-za-popravkite-v-zakona-za-veroizp-692064.html", "text": "Управляващи и опозиция правят отстъпки в готвените поправки в Закона за вероизповеданията, които предизвикаха критиките на Светия синод и на Мюфтийството.Това се разбра след среща на председателя на групата на ГЕРБ в парламента и лидерът на ДПС Мустафа Карадайъ.Законопроектите, които бяха приети на първо четене, бяха два - един на ГЕРБ, ДПС и БСП и един на \"Обединените патриоти\". Едно от критикуваните предложения в тях беше идеята как да се финансират различните религии. Текстовете предвиждаха държавна субсидия да се предоставя на вероизповеданията, към които принадлежи не по малко от 1% от населението на страната на база на самоопределението от последното преброяване. Предвиждаше се тя да се разпределя на базата на това колко хора са се самоопределили като изповядващи даденото вероизповедание и да е по на 10 лв на човек, но сумата не можеше да бъде повече от 15 млн. лева. От Светия синод бяха против тавана на субсидията, защото без него биха им се полагали 43 741 350 лева.Сега вносителите на проекта са готови на отстъпка - всички вероизповедания ще получават финансиране, а моделите за това ще са различни.Първоначалните текстове предвиждаха още вероизповеданията да декларират пред Сметнала палата всяко дарение или наследяване на имущество от юридически лица. Според Светия синод \"даренията в Църквата са дълбоко личен акт\". Между двете четения обаче ще бъде направено така, че да се запази анонимността на дарителите.Друга отстъпка, която ще бъде внесена преди окончателното приемане на текстовете, е към чуждите вероизповедания.\"Темата за духовните лица на различните вероизповедания и чужденците е приключена, още повече има и решение на Конституционния съд, с които трябва да се съобразим. Няма да можем да направим първоначалната забрана\", обясни Цветанов.Той подчерта, че сега трябва да се изчака писменото становище на Светият Синод, че е съгласен с поправките между първо и второ четене. „И тогава и аз, и председателят на ДПС Мустафа Карадайъ ще положим подписа си, за да може действително да изпълним ангажимента си\", каза Цветанов.", "date": "2018.11.16", "title": "Управляващи и опозиция отстъпват за поправките в закона за вероизповеданията"}
{"url": "https://offnews.bg/drugi/razvrazkata-na-tenis-atp-finals-v-london-e-aktcentat-v-uikend-programa-692074.html", "text": "Последният турнир за сезон 2018 г. в света на тениса – ATP Finals в Лондон, ще короняса своя шампион тази неделя. Осемте най-добри тенисисти за календарната година се събраха за поредна година в столицата на Великобритания, а вече се знаят и имената на първите двама полуфиналисти – Роджър Федерер и Кевин Андерсън.Най-вероятно компания на швейцареца и южноафриканеца в Топ 4 ще прави и сръбската звезда Новак Джокович, който е и големият фаворит за спечелването на титлата, завоювана през миналия сезон от българина Григор Димитров. Полуфиналните битки са в събота от 16:00 часа и 22:00 часа, а големият финал – в неделя от 20:00 часа, като всички двубои ще се излъчат Сезонът в MotoGP официално ще приключи тази неделя със състезанията за Гран при на Валенсия. В Кралския клас Марк Маркес вече завоюва поредната си титла, с което влезе в историята като най-младия петкратен шампион в Кралския клас. Последният старт за сезона е в неделя от 12:00 часа, а началото на състезанието в клас MotoGP е в 15:00 часа. Всичко най-интересно от уикенда за Гран при на Валенсия ще можете да проследите пряко по MAX Sport 1.След 36 състезания настъпи моментът, който всички фенове на моторните спортове очакват с нетърпение – кой ще е шампионът в NASCAR за сезон 2018. Тази неделя от 21:30 часа Джоуи Лугано, Кайл Буш, Мартин Труекс-младши и Кевин Харвик ще влязат в директен спор за титлата на Homestead Miami Speedway. Последното решаващо шоу в NASCAR за сезон 2018 ще се излъчиСлед почти цяла година извън октагона заради контузия, намиращият се в отлична серия Сантияго Понсинибио се завръща пред родна публика в Аржентина. Съперник на местния герой в UFC Fight Night 140 от Буенос Айрес ще е опитният американец Нийл Магни. Освен битката между двамата в полусредна категория, феновете на бойните спортове ще се насладят и на мача в категория „перо” между Рикардо Ламас и Дарън Елкинс. UFC Fight Night 140 ще може да се проследи пряко в неделя от 05:00 часа по MAX Sport 2.", "date": "2018.11.16", "title": "Развръзката на тенис ATP Finals в Лондон е акцентът в уикенд програмата на спортните канали на A1"}
{"url": "https://offnews.bg/volejbol/rusia-shte-bade-domakin-na-mondial-2022-po-volejbol-692067.html", "text": "Русия ще бъде домакин на световното първенство по волейбол през 2022 г., информираха от международната федерация (FIVB), цитирана от БГНЕС. Това стана ясно, след като страната бе избрана от FIVB на конгреса в Канкун, Мексико.Сред конкурентите, с които Русия се пребори, бяха Мексико и Катар. Това ще бъде третият път, в който Русия домакинства, след като вече два пъти е приемала Световното по волейбол – през 1952 и 1962 година, но като СССР.Въпреки че приеха изминалия Мондиал по футбол, руснаците не бяха в центъра на световния спорт след допинг скандала през 2015 година. Като причина за избора на Русия бе посочено златното им отличие на Летните олимпийски игри в Лондон през 2012 г.След избирането на Русия, президентът на Международната федерация по волейбол Ари Граса заяви, че решението е взето след много сериозна конкуренция и разговори. „Русия е най-добрата кандидатура за глобалното развитие на волейбола. Нямаме никакви съмнения, че страната ще осигури едно събитие от световна класа, по време на което FIVB ще представи най-новите технологии и постижения за развлечение за фенове\", каза още Граса.", "date": "2018.11.16", "title": "Русия ще бъде домакин на Мондиал 2022 по волейбол"}
{"url": "https://offnews.bg/112/mazh-i-zhena-sa-zadarzhani-za-ubijstvoto-vav-vlak-kraj-vakarel-692094.html", "text": "Мъж и жена са задържани за убийството на 50-годишен мъж във влак, извършено тази сутрин край Вакарел, обяви ОДМВР-София.Единият задържан е на 38 години и е криминално проявен. Другият е 47-годишна жена, която също има криминални прояви.Двамата са арестуван във Вакарел, като са се опитали да избягат. Намерено е и оръжието на престъплението евентуалните извършители са се опитали да го скрият.Инцидентът е станал в купе на влака след свада.Полицията моли всички пътници във влака, които не са установени от полицията и имат данни за това тежко престъпление, да се свържат с най-близкото подразделение на МВР или на телефон 112, за да дадат допълнителни сведения.", "date": "2018.11.16", "title": "Мъж и жена са задържани за убийството във влак край Вакарел"}
{"url": "https://offnews.bg/sviat/bulka-za-tri-minuti-v-iran-692097.html", "text": "„Три минутен „халала“ брак“ продават ирански жени, за да могат да имат сексуални отношения с ергени или разведени мъже, пише вестник „Сън“.Някои от венчавките могат да се удължат и до месец, ако участниците са готови да платят добре.Жените в Иран са готови да заплатят големи суми на непознат, който да се ожени за тях, за да преспят заедно. След седмица те се развеждат, пише още изданието. В консервативния Иран шиитските мюсюлманики могат да получат до 100 удара с камшик, дори на обществено място, ако имат взаимоотношения, без да са омъжени. По този начин те заобикалят закона и не го нарушават.Мъжете, готови да платят повече, могат да имат бракове за кратко време, тъй като в Иран имат право на четири съпруги. В помощ на тяхното търсене са и социалните мрежи, в които жените се продават за дни или месеци. В помощ на мъжете е и сайтът „Hafezoon”, в който мъжете могат да изберат следващата си “булка“.", "date": "2018.11.16", "title": "Булка за три минути в Иран"}
{"url": "https://offnews.bg/politika/ot-balgaria-marin-lio-pen-obiavi-es-za-naj-strashnia-vrag-na-evropa-692096.html", "text": "\"Ние сме европейци, ние вярваме в Европа и смятаме, че ЕС е най-страшният враг на Европа.\"Това каза лидерът на френските националисти от \"Национален сбор\" Марин льо Пен, която днес беше в Народното събрание по покана на председателя на \"Воля\" Веселин Марешки. В началото на съвместната им пресконференция Марешки беше представен погрешно като председател на българския парламент.Тя обясни, че партия „Воля“ е била избрана за партньор на евроскептиците в България след задълбочени проучвания. Самият Марешки пък се обяви за ренесанс на истинския патриотизъм. По думите му френския президент Еманюел Макрон е бил детрониран от \"от Марин льо Пен, нашата приятелка\". Тя върна жеста като също го нарече приятел.\"Знам колко вие, българите, сте свързани с вашата независимост, вашата идентичност, вашата свобода. Българската нация е една от най-старите на континента, пример сте за всички, най-вече за нас, французите\", каза още тя.Марин льо Пен обяви още, че иска нов модел в Европа и промяна на ЕС за по-голяма справедливост към отделните народи.", "date": "2018.11.16", "title": "От България Марин льо Пен обяви ЕС за най-страшния враг на Европа"}
