{"url": "https://offnews.bg/sviat/otkriha-narkotunel-ot-izostaven-restorant-kfc-v-sasht-do-kashta-v-meks-686829.html", "text": "Американската полиция откри таен тунел, свързващ изоставен ресторант KFC в Аризона с къща в Мексико. Тунелът е с дължина около 180 метра. Полицията забелязала тайния проход, след като започнала да следи собственика на изоставената сграда, съобщи Би Би Си.Той е бил арестуван, след като в колата му са открити наркотици на обща стойност над 1 млн. долара - 118 кг метамфетамини, 6 кг кокаин, 3 кг фентанил и 19 кг хероин. След ареста му полицията направила обиск в дома му и в притежаваната от него изоставена сграда, където е открит входът към тунела.Според полицията наркотиците са били издърпвани през тунела с въже. Все още не е ясно кога е прокопан тунелът. Знае се само, че арестуваният е купил сградата през април тази година. Снимка: Би Би Си", "date": "2018.08.24", "title": "Откриха наркотунел от изоставен ресторант KFC в САЩ до къща в Мексико"}
{"url": "https://offnews.bg/112/malak-samolet-se-razbi-na-letishteto-v-balchik-pilotat-e-zaginal-686834.html", "text": "Двуместен самолет Cirrus SR22 се е разбил на летище Балчик, съобщиха от транспортното министерство. Самолетът е излетял в 17.45 часа от летище Лесново. Летял е в неконтролирано въздушно пространство на височина 3100 метра, след което е преминал през въздушното пространство на летище Варна и в 18.54 часа е предаден за кацане на летище Балчик.Пилотът е потвърдил, че е осъществил контакт с летището и се е насочил за кацане.При кацането самолетът се ударил силно в пистата, преобърнал се и се запалил.Пилотът е загинал на място.Екип на Звеното за разследване на авиационни произшествия към Министерството на транспорта, информационните технологии и съобщенията ще започне разследване на инцидента.", "date": "2018.08.24", "title": "Малък самолет се разби на летището в Балчик, пилотът е загинал"}
{"url": "https://offnews.bg/sviat/amerikanskiat-senator-dzhon-makkejn-spira-lechenieto-si-sreshtu-mozach-686831.html", "text": "Американският сенатор републиканец Джон Маккейн е решил да преустанови лечението си срещу агресивна форма на мозъчен тумор.Това съобщи днес семейството му, година след като ветеранът от Виетнамската война обяви за болестта си, цитирано от Ройтерс и БТА.\"Джон надмина очакванията за преживявяне с болестта\", каза семейството му и добави, че болестта напредва и възрастта на Маккейн - 81 години, го е накарала да спре лечението на \"агресивен глиобластом\".\"С обичайната сила на волята си, сега той реши да спре лечението\", казаха близките на сенатора, който е видна фигура на американската политическа сцена, а през 2008 г. беше кандидат за президент.Маккейн е сенатор от щата Аризона.", "date": "2018.08.24", "title": "Американският сенатор Джон Маккейн спира лечението си срещу мозъчен тумор"}
{"url": "https://offnews.bg/sviat/minisreshtata-na-varha-na-es-zavarshi-bez-sporazumenie-za-migrantite-n-686832.html", "text": "Срещата на десет страни от ЕС в Брюксел завърши без намиране на решение къде да дебаркират мигрантите от италианския кораб \"Дичоти\", които са блокирани в италианско пристанище, предаде Ройтерс, цитирана от БТА.По-рано днес Италия заплаши да спре да плаща вноските си в бюджета на ЕС, ако други страни не приемат мигрантите от \"Дичоти\".\"Италия натискаше за решение за \"Дичоти\", но за други това не беше най-важното, те искаха по-скоро да обсъждат структурни решения за корабите в Средиземно море. Така че споразумение за \"Дичоти\" няма\", каза дипломатически източник.Сто и деветдесет мигранти бяха спасени преди седмица от \"Дичоти\". Тринадесет души, които се нуждаеха от медицинска помощ, бяха свалени на брега, а корабът с останалите 177 е на пристан в Катания.Под натиска на хуманитарни организации италианският вицепремиер и вътрешен министър Матео Салвини позволи в сряда 27 деца да слязат на брега. За останалите мигранти обаче той каза, че ще останат на кораба, докато не бъдат поети от другите страни от Европейския съюз.", "date": "2018.08.24", "title": "Минисрещата на върха на ЕС завърши без споразумение за мигрантите на кораб \"Дичоти\""}
{"url": "https://offnews.bg/obshtestvo/detskiat-radiohor-ostava-s-liubimia-si-dirigent-686813.html", "text": "Напрежението в Детския радиохор на БНР бе туширано след среща ръководството на радиото и родители на хористите, организирана от Съвета за електронни медии (СЕМ).Така децата ще продължат да пеят под ръководството на любимия си диригент маестра Венеция Караманова. Отстраняването ѝ от хора предизвика недоволството на хористите и техните родители и те започнаха протести с искане Караманова да бъде възстановена като диригент.На срещата в СЕМ директорът на БНР Александър Велев се ангажира да бъде изготвена стратегия за развитието на Радиохора. Формацията минава на подчинението на генералния директор, а не на Музикалната къща, както беше досега.\"Аз смятам, че човек, когато минава през такива неща, трябва да излезе по-силен и по-мъдър и би следвало да извадим поуки от цялата ситуация. Много се радвам, че и госпожа Караманова, и госпожа Димитрова са тука и надявам се и за в бъдеще да бъдат така – от лявата ни и от дясната ни страна, за да можем да работим заедно за благото на хора. Това, което взехме като решение и вчера и Управителният съвет подкрепи това решение, е да продължим да работим заедно, по нов начин. Най-важното за мен е спокойствието на децата и другото е сигурността на децата\", каза генералният директор, цитиран от БНР.Досегашният ръководител Венеция Караманова ще продължи да работи с хористите като главен диригент, докато децата изградят отношения на доверие и сплотеност с новия диригент Теодора Димитрова.", "date": "2018.08.24", "title": "Детският радиохор остава с любимия си диригент"}
{"url": "https://offnews.bg/futbol/balgaria-u16-s-vazhno-remi-sreshtu-sarbia-u16-686830.html", "text": "Юношеският национален отбор на България по футбол (родени 2003 година) завърши 1:1 с връстниците си от Сърбия във втори мач от турнира \"Звезден Път\" в Москва, организиран в памет на легендата на Торпедо (Москва) и руския футбол Валентин Иванов.На старта момчетата на селекционера Любомир Божанков отстъпиха на домакините от Русия с 0:1, което беше реално първи техен мач като национален отбор. Днес младите български футболисти играха много по-агресивно, много по-борбено, много по-активно и непримиримо. Сърбите откриха резултата в 9-ата минута, когато удар от над 20 метра на Никола Станкович не беше посрещнат от нашите и изненада българския вратар.Момчетата на Божанков подобриха играта си през второто полувреме и създадоха няколко добри възможности. След като удар от фаул на Мартин Смоленски беше спасен от сръбския вратар, в 78-ата минута нападателят на ЦСКА се разписа след подаване от дясно.По-късно през деня играят Русия и Израел. В другата среща от първия кръг сърбите разбиха израелския отбор с 6:2. В неделя са последните два мача от турнира. От 15:30 часа излизат Израел и България, а от 17.00 часа ще спорят Сърбия и домакините от Русия.", "date": "2018.08.24", "title": "България (U16 ) с важно реми срещу Сърбия (U16)"}
{"url": "https://offnews.bg/sviat/vulkanat-etna-izhvarlia-stalbove-dim-i-lava-na-150-m-visochina-686836.html", "text": "С бучене от вулкана Етна на италианския остров Сицилия започна зрелищна вулканична дейност с изхвърляне на стълбове пепел и лава, предаде Асошиейтед прес, цитирана от БТА.Италианският национален институт по геофизика и вулканология съобщи, че вулканът, който първоначално се \"събуди\" в края на юли, е започнал да изригва снощи, изхвърляйки почти непрекъснато горяща лава на височина до 150 метра.Днес институтът съобщи, че вулканичната дейност продължава с изхвърляне на стълбове пепел на неколкостотин метра височина над кратера.Засега няма евакуация на селища по склоновете на Етна.Сицилианците обработват плодородната земя по склоновете на вулкана.Той е и популярен обект за туристи на средиземноморския остров.", "date": "2018.08.24", "title": "Вулканът Етна изхвърля стълбове дим и лава на 150 м височина"}
{"url": "https://offnews.bg/ikonomika/parvi-blok-na-leningradskata-aetc-2-e-gotov-za-promishlena-eksploatatc-686820.html", "text": "В Ленинградската АЕЦ 2 приключиха комплексните изпитания на Първи енергоблок с реактор ВВЕР-1200 от най-новото технологично поколение „3 плюс“. Той премина целия период на проверките на номинално ниво на мощност без забележки. В продължение на 15 денонощия оборудването и системите му функционираха безопасно, ефективно и в пълно съответствие с проекта.„Резултатите показват устойчива съвместна работа на цялото основно и спомагателно оборудване, системите за безопасност на енергоблока и пълната му готовност да издържа на стабилно натоварване в съответствие с проекта. Тази задача ние изпълнихме два месеца по-рано от установения срок и смятаме това за голям успех за екипа“, коментира Перегуда.На 9 март 2018 г. най-мощният и най-съвременен енергоблок на Ленинградската АЕЦ 2 бе включен за първи път към единната енергийна система на Русия и започна да подава първия ток за Северозападната част на страната. За изминалата половин година в процеса на усвояване на пълната мощност при етапите на енергиен пуск и опитно-промишлена експлоатация енергоблокът премине през стотици различни тестове и проверки на системите и оборудването за потвърждаване на тяхната надеждност и безопасност.До завършването на опитно-промишлената експлоатация, Първи енергоблок на Ленинградската АЕЦ 2 изработи повече от 2,2 милиарда киловатчаса електроенергия. По предварителни оценки, след въвеждането му в промишлена експлоатация ще има допълнителен икономически ефект за бюджета на Ленинградска област ще бъде над 3 милиарда рубли годишно.Първи енергоблок на Ленинградската АЕЦ 2 отразява всички т. нар. постфукушимски изисквания за безопасност и отговаря на международните стандарти за сигурност на МААЕ. Първият аналогичен енергоблок от най-новото поколение „3 плюс“ бе пуснат през 2016 г. в Нововоронежката АЕЦ 2. АЕЦ от поколение „3 плюс“ по проект ВВЕР-1200 имат редица предимства в системите за безопасност и подобрени икономически характеристики. Главната особеност на проекта ВВЕР-1200 е съчетанието на пасивни и активни системи за безопасност, които гарантират на централата максимална устойчивост при редица вътрешни и външни форсмажорни обстоятелства. Енергоблоковете от поколение „3 плюс“ използват т. нар. „уловител на стопилката“, което представлява революционно устройство за локализиране на течове от активната зона в случай на евентуална авария.", "date": "2018.08.24", "title": "Първи блок на Ленинградската АЕЦ 2 е готов за промишлена експлоатация"}
{"url": "https://offnews.bg/ikonomika/ryanair-shte-taksuva-i-rachnia-bagazh-686815.html", "text": "Нискотарифният превозвач Ryanair въвежда такса за ръчния багаж на пасажерите.Така компанията ще сложи край на практиката всеки пътник да може да качи безплатно на борда до 10 килограма багаж.От ноември авиопревозвачът ще таксува ръчния багаж с между 6 и 10 евро. Пътниците все пак ще имат право на една \"малка чанта за лични нужди\", за която няма да плащат, ако се побира под предната седалка. Размерите ѝ могат да са малко по-големи от стандартна чанта за лаптоп.За багажите до 10 кг ще се плаща 6 до 8 евро, за да бъдат качени на борда и превозени в багажното отделение над седалките или 8 до 10 евро, за да бъдат чекирани.Авиокомпанията заявява, че въвежда промяната, тъй като самолетите ѝ се бавят, защото пътниците носят твърде много ръчен багаж. Това би спестило около 25 минути за обслужването на всеки полет.Новите такси няма да важат на пасажерите, платили за услугата Priority Boarding. От 1 ноември те ще могат да пътуват с две чанти ръчен багаж без допълнителна такса, като по-голямата (до 10 кг) ще бъде вземана на гейта и натоварвана в багажното отделение.Rуаnаіr изчислява, че пpoмянaтa щe зaceгнe 40% oт пътницитe, ĸoитo дoceгa нe ca зaĸyпyвaли Prіоrіtу Bоаrdіng и ca пътyвaли c гoлям pъчeн бaгaж. Дpyги 30% зaĸyпyвaт ycлyгaтa Priority Boarding, a ocтaнaлитe 30% пътyвaт caмo c мaлъĸ pъчeн бaгaж. Aвиoĸoмпaниятa твъpди, чe пpoмянaтa щe cпecти пapи нa ĸлиeнтитe, тъй ĸaтo тe щe мoгaт дa чeĸиpaт ĸyфapи до 10 кг зa 8 eвpo, a нe caмo 20-ĸилoгpaмoви зa 25 eвpo, ĸaĸвaтo e eдинcтвeнaтa тapифa зa чeĸиpaн бaгaж в мoмeнтa.", "date": "2018.08.24", "title": "Ryanair ще таксува и ръчния багаж"}
{"url": "https://offnews.bg/sviat/pozhar-plamna-v-tcentralnata-banka-na-rusia-v-moskva-686835.html", "text": "Пожар пламна в сградата на Централната банка на Русия в Москва, съобщи ТАСС, като се позова на източник от спасителните служби.\"В един от корпусите на Централната банка на Русия на улица \"Неглинная\" има пожар на петия етаж\", заяви източникът, цитиран от ТАСС и БТА.Ситуацията вече е овладяна. От министерството на извънредните ситуации потвърдиха за инцидента, като посочиха, че пожарът е вече напълно потушен. Пожарът се е разгорял на площ от 30 квадратни метра, в един от кабинетите на петия етаж. ", "date": "2018.08.24", "title": "Пожар пламна в Централната банка на Русия в Москва"}
{"url": "https://offnews.bg/politika/targovskiat-registar-niama-da-zaraboti-do-kraia-na-sedmitcata-686833.html", "text": "Търговският регистър няма да заработи до края на седмицата, както предрече премиерът Бойко Борисов. Системата ще бъде тествана от експертите в събота и неделя, за да се избегнат нови технически проблеми, съобщи БНТ. Очаква се регистърът все пак да заработи другата седмица, но не се знае точно кога. Търговският регистър се срина напълно на 10 август. Официалното обяснение е, че това се дължи на дефектиране на четири диска с общо 25 терабайта информация. Досега няма обяснение защо точно са отказали дисковете. Във вторник Народното събрание прекъсна лятната си ваканция и проведе извънредно изслушване на премиера Бойко Борисов, като една от темите беше именно кризата с регистъра.Тогава Борисов обяви, че Търговският регистър трябва да заработи до края на седмицата. \"Видяхте - в най-развити държави им се сринаха системите. Сега, диск е - скапал се е, паднал е. Всичките работим с компютри и програми, знаете, че някой път се бъгват. Това се случи и тук\", беше коментарът на премиера.Преди това пък той твърдеше, че това ще се случи още в сряда.Все още не е ясно дали експертите, които работят по системата, ще успеят да възстановят всички данни. ", "date": "2018.08.24", "title": "Търговският регистър няма да заработи до края на седмицата"}
{"url": "https://offnews.bg/ikonomika/obshtinarite-ot-gerb-razreshiha-da-se-lee-beton-na-silistar-686822.html", "text": "Общинските съветници в Царево са дали одобрение за изработване на план за застрояване парцел от 22 169 кв. м в местността Силистар, съобщиха \"Дневник\".Предложението на кмета Георги Лапчев бе да се изработи подробен устройствен план за поземлен имот на дружеството \"Ню Билдинг Естейтс\" ЕООД, който, според информация на сайта \"Бивол\", да му позволи да го застрои с вилни сгради.Предложението на Лапчев е получило подкрепа от деветима от местните парламентаристи. 8 от тях са от партия ГЕРБ, а другият - от партията на Валери Симеонов НФСБ. Трима са гласували против - двама съветници на БСП и един от обединение \"Народен съюз\" (Демократическата партия и Български земеделски народен съюз).По-рано днес от коалицията „За да остане природа в България\" се обърнаха към министъра на околната среда и водите Нено Димов и главния прокурор Сотир Цацаров да предприемат необходимото да бъде спазено българското и европейско законодателство. Ако Община Царево действително приеме това решение днес, очакваме двете институции да обжалват решението й в съда в най-кратки срокове, заявиха екоактивистите.Според тях решението за застрояването на Силистар е незаконно, тъй като местната община все още не е приела Общ устройствен план, като това не позволява одобряването на частични подробни устройствени планове.", "date": "2018.08.24", "title": "Общинарите от ГЕРБ разрешиха да се лее бетон на Силистар"}
{"url": "https://offnews.bg/obshtestvo/sastoianieto-na-dvamata-piloti-na-padnalia-kraj-shumen-samolet-ostava-686826.html", "text": "Тежко остава състоянието на двамата пилоти от падналия край Шумен самолет.Пострадалите са баща и син. 62-годишният Валери Димитров продължава да е с опасност за живота в интензивното отделение на шуменската болница, съобщи bTV. Мъжът е с тежка гръдна травма, в критично състояние.27-годишният му син Александър е в стабилно състояние, но с тежки фрактури на ръката и бедрото.След извършения вчера специализиран оглед на падналия самолет, машината вече е премахната от местопроизшествието.По случая с падналия самолет тече разследване. ", "date": "2018.08.24", "title": "Състоянието на двамата пилоти на падналия край Шумен самолет остава тежко"}
{"url": "https://offnews.bg/politika/borisov-naredi-na-kmeta-na-tcarevo-da-ne-izpalniava-reshenieto-na-obsh-686827.html", "text": "Премиерът и лидер на ГЕРБ Бойко Борисов нареди на кмета на Царево Георги Лапчев, който е от ГЕРБ да не изпълнява решението на Общинския съвет по казуса \"Силистар\". Общинските съветници в Царево дадоха одобрение за изработване на план за застрояване парцел от 22 169 кв. м в Силистар.Предложението на кмета Георги Лапчев бе да се изработи подробен устройствен план за поземлен имот на дружеството \"Ню Билдинг Естейтс\" ЕООД, който, според информация на сайта \"Бивол\", да му позволи да го застрои с вилни сгради.Борисов обаче възложил на кмета да не изпълнява решението \"до пълното убеждаване на обществеността в правотата на това решение на Общински съвет – Царево\", съобщиха от пресцентъра на ГЕРБ.", "date": "2018.08.24", "title": "Борисов нареди на кмета на Царево да не изпълнява решението на общинарите за Силистар"}
{"url": "https://offnews.bg/sviat/tuit-na-denia-ruskoto-posolstvo-v-london-zahapa-sikret-sarvis-za-sluc-686819.html", "text": "Официалният Туитър акаунт на руското послство във Великобритания публикува предупреждение до руските граждани, които планират да пътуват до Стоунхендж или Солсбъри:\"Съвет към руските граждани: когато планирате пътувания до Стоунхендж и Солсбъри, помислете за риска от неволно привличане на вниманието на британските тайни служби, които се опитват да произведат доказателства за руското участие в отравянето на Скрипал.\"Именно в Солсбъри бяха отровени с невропаралитичен агент бившият руски шпиони Сергей Скрипал и неговата дъщеря Юлия Скрипал. Аферата \"Скрипал\" стана повод за тежка криза в отношенията между Великобритания, нейните съюзници и Русия. Великобритания настоява, че за отравянето е ползван агентът \"Новичок\", произведен в Русия.", "date": "2018.08.24", "title": "Туит на деня: Руското посолство в Лондон захапа Сикрет сървис за случая 'Скрипал'"}
{"url": "https://offnews.bg/zvezdi/dzhim-parsans-e-prichinata-za-kraia-na-teoria-za-golemia-vzriv-otka-686817.html", "text": "Причината за прекратяването на комедийния сериал „Теория за Големия взрив“ е звездата на шоуто Джим Парсънс, съобщава \"Хъфингтън поуст\".Актьорът, който играе д-р Шелдън Купър, е пожелал да продължи развитието на кариерата си в друга посока, вместо да заснеме още серии за ситкома. CBS информира, че екипът се е опитал да преговаря с актьора за още два сезона от сериала. Той отказал въпреки предложената премия от 50 млн. долара. Парсън сподели снимка на екипа на „Теорията за Големия взрив“ след новините, че е отхвърлил сумата.„Трудно е (почти невъзможно) да приемем, че това е снимка на първия от последните 24 епизода, които ще заснемем за „Теория за Големия взрив“. Чувствам се много щастлив, че имаме още 23. Надявам се, че те ще ми помогнат да осъзная края на сериала“, пише Парсънс в Instagram.От Warner Bros. Television обявиха в сряда, че . Той има 279 излъчени епизода.", "date": "2018.08.24", "title": "Джим Парсънс е причината за края на 'Теория за Големия взрив', отказал $50 млн."}
{"url": "https://offnews.bg/kultura/iskate-li-da-razkazhete-na-film-svoiata-istoria-za-es-uchastvajte-v-k-686675.html", "text": "Искате ли да разкажете своята интересна история на тема #EUandME (Европейският съюз и аз)? Чувствате ли се готови да напишете сценарий и бленувате ли да го реализирате с помощта на известен европейски режисьор? Мечтаете ли да видите как идеята Ви оживява на екрана?Ако отговорът е да, включете се в конкурса за млади филмови режисьори #EUandME!Можете да разкажете за обучение, пътешествие, сърфиране в интернет или спасяване на света. Или за някоя за някоя от останалите възможности, които ЕС дава на младите хора.Конкурсът е част от кампанията EUandME. Кандидатите трябва да заснемат късометражен филм, не по-дълъг от 5 минути, свързан с влиянието на Европейският съюз върху всекидневния живот на хората.Навярно сте неуморен пътешественик, вдъхновен от правата, които ЕС Ви гарантира като пътник? Или сте изтънчен познавач на регионалната кухня, който не може да се насити на местните деликатеси, защитени от ЕС? Независимо какъв принос има ЕС във Вашия живот, Европейската комисия Ви приканва да направите късометражен филм, с който да го ознаменувате. Филмът трябва да отразява една от петте теми на кампанията #EUandME: „Дигитални технологии“, „Мобилност“, „Умения и бизнес“, „Устойчиво развитие“ и „Права“.Петимата победили ще получат парична помощ от 7500 евро всеки, за да реализират идеята си.За участие в конкурса са нужни:- Две резюмета от по 500 думи за предлагания от Вас филм – едното на английски, другото – на родния Ви език.- Два видеоклипа по 60 секунди, направени с Вашия смартфон, в които обяснявате идеята на филма си. Единият видеоклип трябва да е на английски език, а другият – на родния Ви език.- Линк към късометражен филм, който сте направили през последните 5 години.Крайният срок за кандидатстване е 31 октомври 2018 г., 12:00 ч централноевропейско време.", "date": "2018.08.24", "title": "Искате ли да разкажете на филм своята история за ЕС? Участвайте в конкурс за млади режисьори"}
{"url": "https://offnews.bg/sviat/mladezh-otkradna-linejka-blasna-motor-i-izletia-ot-patia-v-sasht-686825.html", "text": "13-годишно момче открадна линейка в Роуд Айлънд, САЩ, след което блъсна мотор и излетя от пътя, съобщи CBS. Медиците били извикани, за да прегледат момчето. То обаче седнало на шофьорското място и подкарало линейката. С автомобила момчето блъснало моторист, след което линейката паднала в дълбока канавка. При инцидента са пострадали 13-годишният младеж и пожарникар, като нараняванията и на двамата са леки. Линейката обаче е пострадала ще се наложи да бъде ремонтирана. От полицията обясняват, че според протокола ключовете на линейката се оставят винаги на таблото, което в случая е улеснило младежа. По първоначални данни момчето е със заболяване от аутистичния спектър.", "date": "2018.08.24", "title": "Младеж открадна линейка, блъсна мотор и излетя от пътя в САЩ"}
{"url": "https://offnews.bg/tenis/dimitrov-zapochva-sreshtu-vavrinka-na-us-open-686797.html", "text": "Българската звезда на световния тенис Григор Димитров ще се изправи срещу Стан Вавринка в първи кръг на US Open 2018.Двамата играха един срещу друг и на Уимбълдън, когато швейцарецът спечели в 4 сета. Вавринка участва в турнира с „уайлд кард“. Победителят от този мач ще има труден път пред себе си, защото в трети кръг е възможен двубой с Милош Раонич, а в четвърти – с Джон Иснър.Стан и Григор се намират в четвъртината на третия поставен Хуан Мартин Дел Потро, който открива срещу квалификант, а в трети кръг може да играе с Анди Мъри; близо до Кулата от Тандил е и Стефанос Циципас. Тази секция е в горната половина на схемата, където е и топ поставеният Рафаел Надал.Испанецът стартира турнира с двубой срещу своя сънародник и добър приятел Давид Ферер, с когото са играли общо 30 пъти до този момент (световният №1 води с 24-6 победи), а в неговата четвъртина са още Доминик Тийм и Кевин Андерсън. В трети кръг е възможна среща с Карен Хачанов, а на осминафиналите – с Кайл Едмънд или представителя на домакините Джак Сок. Една от шестте победи на Ферер над Надал бе именно на US Open преди 11 години.Новак Джокович попадна в четвъртината на Роджър Федерер и мач между двамата големи е възможен още на четвъртфинал. Федерер би могъл да има тежка задача в трети кръг срещу Ник Кирьос, ако здравословното състояние на австралиеца му позволи да участва пълноценно в турнира. Джокович пък може да срещне стария си познайник Ришар Гаске в трети кръг и Лука Пуй или Пабло Кареньо Буста в осминафиналите. Първият противник на сърбина е Мартон Фучович, докато Федерер ще срещне Йошихито Нишиока от Япония.В третата четвъртина очакваният четвъртфинал е между Александър Зверев и Марин Чилич, но тук са още Давид Гофен и финалиста от 2014 – Кей Нишикори.", "date": "2018.08.24", "title": "Димитров започва срещу Вавринка на US Open"}
{"url": "https://offnews.bg/politika/vmro-g-n-sakskoburggotski-proiavete-blagorodstvo-otkazhete-se-686798.html", "text": "От партията на вицепремиера Красимир Каракачанов ВМРО обявиха, че приветстват поредното решение на български съд в полза на българската държава срещу претенциите на Симеон Сакскобургготски. В четвъртък състав на Софийския градски съд отсъди, че дворецът „Врана\" е собственост на държавата, а не на Сакскобургготски и роднините му. Решението подлежи на обжалване пред апелативна инстанция, но още веднъж потвърждава общата воля на българските съдилища от 2012 г. насам, когато стана ясно, че върховна инстанция отказа реституция на чифлика „Кричим\". Въпросното решение тогава трасира пътя на поредица последващи съдебни решения.Преди година се появиха идеи за споразумение между държавата и Сакскобургготски. Още тогава ВМРО се противопостави на тези идеи. Премиерът Борисов се вслуша в тази позиция на Патриотите от ВМРО и се отказа от подобни постъпки. От онзи момент насам вече във второ дело се потвърждава правотата на тази позиция, категорични са от малката управляваща партия.От ВМРО заявяват, че уважават историческата роля на монархическата институция в България и че въпреки многото съдбоносни грешки в новата история, царската институция е символ на българската независимост във вековете.От ВМРО призовават Симеон Сакскобургготски \"да прояви благородството, за което претендира, и да се откаже от по-нататъшни претенции спрямо България\".Според ВМРО Сакскобургготски още преди десетилетия оставил българите с грешното впечатление, че няма да има никакви претенции към страната си, но сега картината се оказала съвсем различна.Затова ВМРО още веднъж се обръща към него: господин Сакскобургготски, призоваваме Ви да продължавате да намирате начини да бъдете полезен на България, както неведнъж сте го правили, а не да бъдете полезен само на себе си, завършва позицията на воеводите.", "date": "2018.08.24", "title": "ВМРО: Г-н Сакскобургготски, проявете благородство, откажете се"}
{"url": "https://offnews.bg/sviat/za-deseti-pat-otkazaha-pomilvane-na-ubietca-na-dzhon-lenan-686795.html", "text": "На убиеца на Джон Ленън - Марк Дейвид Чапман, бе отказано за десети път помилване, предадоха световните агенции, цитирани от БТА.Така той ще остане зад решетките за най-малко още две години.Съд в Ню Йорк постанови, че освобождаването на убиеца \"няма да е в интерес на безопасността на обществото и ще подцени сериозното естество на престъплението, което той е извършил, а също така ще подкопае и уважението към правната система\".Чапман е на 63 години. Той застреля Ленън пред апартамента му в Манхатън на 8 декември 1980 г. Чапман излежава 20-година присъда в затвор в западен Ню Йорк.", "date": "2018.08.24", "title": "За десети път отказаха помилване на убиеца на Джон Ленън"}
{"url": "https://offnews.bg/nashite-avtori/tehnikata-ubiva-liubovta-686792.html", "text": "Чакайте да видите каква история ще ви разкажа сега. Свети Серафим Саровски си е другарувал с мечките, яли са от ръката му. Други такива праведни хора са били големи приятели с животните. Понеже, когато са създадени те от Бога, им е вменено да се подчиняват на човека. Но поради неговите натрупвания човешки някои от животните му стават почти врагове. В началото всички животни са принадлежали на Адам, той им е бил началник, дал им е имена. Тоест, състоянието, за което ще ви говоря, е естествено и по подразбиране.Издадох се още с първите изречения, трябваше малко да ви помъча. Да ви заблудя, че ще ви говоря за днешната техника и за това как компютрите и смартфоните убиват човешкото общуване, но тая тема вече ми е банална, а моята нова история е удивителна.Яни, съседът ми на село, само чака да си ида, и сядаме вечерта край масата да разнищваме някои общи въпроси. (Някой ден ще издам книга с такова заглавие - \"По някои общи въпроси\"). Щото, казва ми, с Ганчо Чалъка такива важни теми не мога да обсъждам, на оня му дай само за кози и прасета да говори. Яни често гледа научнопопулярните ТВ канали за животни и природа и после ми преразказва чудесата, които е чул и видял. Радвам се как все още се удивлява на тия години, той е младеж на 73. Дай му по цял ден да се грижи за растенията си в двора и да се възхищава на техния растителен разум. Стигаме до еволюционните въпроси и този път, много ясно. Чарлз Дарвин ни е любим автор, нищо, че не сме го чели достатъчно. Следващия път ще го донеса и направо ще му го цитирам, докато ми налива втората ракия. Пърформанс да видите вие тогава!И така, началник ли е човекът или не е? Аз му съобщавам библейските доводи. А той ми вика: сега ще ти разкажа едно време на пчелина какво ми се случи. Имах пчелин извън село, в едно диво място. Там си спях и живеех през лятото. Веднъж намирам под сушината един неголям смок-стрелец, целият оплетен безвъзвратно в някакъв прокъсан чувал от картофи. Беше почти безпомощен и готов за оня свят. Освободих го, намокрих го с вода, посвестих го. Оставих го в един кашон, докато се възстанови. И станахме приятели. Живееше си на виличката, някъде наоколо. Мишки, колкото искаш, храна има. Щом се появя аз отнякъде, изниква и той. Лежи си до мен. Мръдна аз из двора, той след мен. На няколко крачки така, но ми позволяваше и да го погаля. И си му говоря, както сега говоря на котарака. Здравей, как си, всичко наред ли е… Голяма любов се завърза. Но това му изигра лош номер. Толкова ме беше заобичал, че още щом чуеше москвича, отдалече изпълзяваше и идваше да ме посрещне. Не съм го и усетил как съм минал през него напряко. Гръбнакът му не беше строшен, още мърдаше, но явно ребра и други органи са били увредени. Вдигнах го от пътя, пуснах го на двора, той се пораздвижи, не беше мъртъв, но някак посърна. Никога повече не го видях.Ето така техниката често убива любовта. А знаете ли вие, че птиците преди зимата, преди да падне голям сняг, си събират камъчета. Те им помагат за храносмилането във воденичката. Винаги предусещат времето. И се запасяват. Ако оставите кокошките без камъчета, те умират. Яни ми ги разказва тези мъдрости. Предусещат също така и земетресенията, това съм го виждал. А на филм съм виждал и как предусещат бомбардировка. Мъдрост има у тях. „Ъндърграунд“ на Кустурица започва с този момент. Животните в белградския зоопарк полудели, преди още да чуят бръмченето на английските и американски самолети през Втората световна. После по разрушените улици на града се разхождали лъвове и слонове. А неотдавна пък един слон спасил детенце от цунами няколко часа преди да залее острова. Взел го с хобот, вдигнал го във въздуха и го отнесъл на няколко километра навътре. Всички други хора на брега били отнесени… А покръстеният помак Емир – Неманя често показва животни, които са по-човечни от човеците – маймуни, гъски, змии. В тоя последния си филм „На Млечния път“ не ни го казва така тихо като преди, а направо го изкрещява… Дотам я докарахме, наистина, братя и сестри. Зверовете ни надминаха по добрина.", "date": "2018.08.24", "title": "Техниката убива любовта"}
{"url": "https://offnews.bg/obshtestvo/pazardzhik-se-bori-s-nashestvie-ot-gasenitci-686800.html", "text": "Пазарджик се бори с нашествие от гъсеници на американската бяла пеперуда. Тя е вредител, който напада над 200 дървесни видове. Освен по дърветата обаче, гъсениците плъзват и по блоковете и дори в домовете, оплакват се граждани.Заради нашествието общинската администрация започна обработване с биоциден препарат. Първото пръскане е било в края на май, а сега се пръска срещу второто поколение.Смята се, че разпространението на гъсениците е следствие на влажното лято. Такова нашествие в града не е имало в последните 13 години.Заявки за обработка на улици и площи гражданите могат да подадат в Центъра за информация и услуги на гражданите в Община Пазарджик и на телефон 034 402 242, 034 / 96 96 96.", "date": "2018.08.24", "title": "Пазарджик се бори с нашествие от гъсеници"}
{"url": "https://offnews.bg/obshtestvo/na-kaliakra-otkriha-super-drebni-moneti-na-tcar-ivan-aleksandar-686790.html", "text": "Изключително приятна изненада поднесе на екипа, открил съкровището на Калиакра, втората по големина група монети, която е съставена от български сребърни аспри, отсечени от Цар Иван Александър (1331-1371), съобщават от Националния исторически музей. Те попълват около 25 % от проверената част. Монетите са запазени добре, но тяхното качество е било влошено още при самото укриване. При съкровището „Татарска плячка“, откриваме най–малките по диаметър и грамаж български монети от този владетел, които достигат до 0,6/0,5 г. Кризата във Второто българско царство се е усещала най–добре по техните разменни единици. Лично за нас, като учени, тези данни са много ценни. В находката присъстват монети, отсичани след смъртта на Цар Иван Александър и то извън Търново.Друг интересен факт, който ни предостави тази извадка, е наличието на макар и малко екземпляри на Видинския управляващ Йоан Срацимир. Монетите са общо 9, при тях се наблюдава този инфлационен ефект от намаляване на диаметъра и грамажа.Tова е добър пример как самите български монети участват в един общ поток и какви са взаимодействията между тях в големите търговски центрове като Kалиакра, обслужващи стотици търговски сделки.Разбира се, неизменно в този тип големи съкровища откривани по крайбрежието е логично да има парични знаци на византийската империя. Представени са 20 хиперперона - едни от последните златни имперски монети. Те са толкова орязани и с намалено златно съдържание, че биват трудно идентифицирани. Тези които са разчетени са на Йоан V и регент Ана Савойска, Йоан VI Кантакузин, Андроник II и Андроник III.Открити са и 8 златни венециански монети. Наричани „зечино д’оро“ те тежат 3,5 г и са с изключително висококачествено злато от 23,5 карата. Разчетени са дожовете Марко Корнаро (1365-1368) и Андреа Дандоло (1343-1354). След като окончателно спира отсичането на златни емисии, Византийският Константинопол преминава към сребърен стандарт. Най-едрият номинал става половин сребърен хиперперон - едра сребърна монета наричана от нас „ставратон“ и неговите малки нуминали. Находката от Калиакра съдържа няколко и от тези редки екземпляри.Разбира се, присъстват и влашки монети с кирилски надписи и една татарска, но те са неизменен пълнеж към паричните оборотни средства, с които пазарите в тези времена работят.В този малък съд са събрани множество златни и сребърни монети и предмети. Съкровището се откроява със своя блясък, но покорява и с количество и многообразие от информация, която може да ни предостави.", "date": "2018.08.24", "title": "На Калиакра откриха супер дребни монети на цар Иван Александър"}
{"url": "https://offnews.bg/futbol/zlatinski-podpisa-sas-stiaua-bukuresht-686801.html", "text": "Българският полузащитник Христо Златински премина в румънския вицешампион Футболен клуб Стяуа Букурещ (ФКСБ).33-годишният Златински вчера разтрогна договора си с Университатя (Крайова) след три успешни сезона в отбора( 9 гола и 13 асистенции в 112 мача), за да премине в столичния гранд.\"Взех Златински, след като го освободиха от Крайова. Заплатата му е 120 хиляди евро на година. Винаги съм го харесвал като футболист и се страхувах от него, когато играехме срещу Крайова. За мен те направиха грешка, че го пуснаха\", коментира президентът на ФКСБ Джиджи Бекали.Златински през този сезон започна като титуляр само в мача за Суперкупата на Румъния на 14 юли, загубен от Университатя с 0:1 от шампиона ЧФР Клуж, а след това записа и едно участие като резерва в първенството.През миналата кампания халфът записа 37 участия за тима от Крайова с 1 гол и 1 асистенция и помогна на отбора да спечели националната купа и да стигне до бронзовите медали в шампионата на чисто новия си стадион.Христо Златински е роден на 22.01.1985 г. в Благоевград. Юноша е на Пирин, с който подписва първи професионален договор през 2001 г. След това играе за Локомотив (Пловдив), Локомотив (София) и Лудогорец (Разград). През 2015 г. той премина в Университатия (Крайова).", "date": "2018.08.24", "title": "Златински подписа със Стяуа (Букурещ)"}
{"url": "https://offnews.bg/medii/palna-promiana-v-sutreshnia-blok-na-bnt-obnovenata-programa-tragva-ot-686788.html", "text": "От 10 септември БНТ поетапно ще започне да излъчва предавания от обновената си програмна схема. Промени се очакват както в актуалните предавания, така и в развлекателните, за които телевизията пусна конкурс. Почти напълно трансформиран - с нови водещи и формат - ще е сутрешният блок, обявиха за OFFNews от телевизията.Промяна в новините няма да има. Емисиите запазват часовете си на излъчване - в 8,00, 12:00, 16:00, 18:00, 20:00 и 23:00.Със същия начален час - 9:10, остава и културният слот. От септември той ще е с ново име - \"Култура.бг\" вместо досегашното \"Денят започва с култура\".Сутрешният блок ще се излъчва както досега от 6:00, но с нови водещи и декори. В него много по-застъпена ще е лайфстайл тематиката. Ще има двойки водещи, прослушванията за които все още не са приключили. Според запознати е много вероятно като лице на блока да видим Ели Гигова, която е добре позната на зрителите. По-актуалната част от блока ще приключва в 8:15, а след нея, всеки делничен ден, БНТ ще излъчва предаването \"100% будни\" с водещ и продуцент Мария Андонова. Зрителите я познават като лице на здравното предаване на телевизията. Андонова ще има и ководещ, с когото ще разискват теми, обсъждани в социалните мрежи. Екипът ще добавя гледната точка на специалисти и популярни личности, а зрителите ще имат възможност да бъдат активна страна в дискусиите. Сред темите на едночасовото предаване ще бъдат потребителски въпроси, новости и модни тенденции, свързани със здравословния начин на живот, човешките взаимоотношения и психологията, истории за успеха на млади и талантливи хора, обясняват от БНТ.При публицистиката не се очаква промяна. Своето време и място запазват познатите предавания формати „Още от деня“ (от 18:15 ч.), „История.бг“, „Референдум“ и „Панорама“ от 21,00 часа.На 10 септември на екран се завръща играта \"Стани богат\" с начален час 19:00 в делничните дни. БНТ пуска и друга игра на спортна тематика, водещ на която ще е Мис България Славена Вътова.Новият проект на „Бързо, лесно, вкусно“ – „Храна за душата“ вече стартира в ефир на 6 август и ще се излъчва от понеделник до петък в 13:30 часа, а повторенията на епизодите зрителите ще имат възможност да гледат от 10:15.Запазват се предаванията „България от край до край“ (автор и водещ Йордан Димитров), „Извън играта“ (автор и водещ Люба Пашова), „Вяра и общество“ (автор и водещ Горан Благоев), „Иде нашенската музика“, „Бразди“, „Открито“, „Отблизо с Мира“, „Библиотеката“ и др. В новата схема ще има продукции за откритията в науката, за пътешествия, за класическа музика, джаз и рок. От септември БНТ1 ще излъчва в съботния следобед и популярно шоу на Греъм Нортън. Гости в предаването ще са и филмови и музикални звезди като Хю Джакман, Гари Олдман, Райън Гослинг, Рийз Уидърспуун, Кейт Уинслет, Колин Фарел и др.Очаква се да бъдат обявени победителите в конкурса за вътрешни продукции. Първият етап от него мина, а събралите достатъчно висока оценка проекти трябваше да минат на събеседване. Комисията класира до този етап 8 предложения плюс още 4 под условие. От БНТ съобщиха, че след сключване на договорите с всеки продуцент ще изнесат обобщена информация за спечелилите конкурса.", "date": "2018.08.24", "title": "Пълна промяна в сутрешния блок на БНТ, обновената програма тръгва от 10 септември"}
{"url": "https://offnews.bg/obshtestvo/slanchevo-i-toplo-no-pak-s-golemi-valni-na-moreto-686781.html", "text": "Днес ще е слънчево и топло, показва прогнозата за времето на НИМХ на БАН.След обяд ще се развива предимно купеста облачност и до вечерта само на изолирани места, главно в планините ще превали.Вятърът ще е слаб до умерен от изток-североизток.Максималните температури отново ще са между 28 и 33 градуса.Температурата на морската вода е 26-27 градуса. Вълнението на морето най-често ще е 3 бала.", "date": "2018.08.24", "title": "Слънчево и топло, но пак с големи вълни на морето"}
{"url": "https://offnews.bg/kultura/preporachvame-vi-10-i-mindia-rok-fest-686764.html", "text": "За десети път във великотърновското село Миндя ще свирят легендарни рок и блус музиканти.Основен организатор на Миндя рок фест проф. Евгений Дайнов.Десетото издание на фестивала ще се състои на 24 и 25 август на традиционната открита сцена в центъра на селото. Своите авторски парчета ще забият хедлайнерите през годините - Васко Кръпката и \"Подуене Блус Бенд\", Милена Славова, \"Blues Traffic\" и сърбите от \"Cotton Pickers\".За първи път Ния, тазгодишният победител от \"Гласа на България\", заедно със музикалния си партньор Явор, ще са гости на фестивала.За 10-ия рожден ден на Миндя рок фест ще свирят и великотърновските музиканти от \"the Drivers , както и рокаджиите от \"Delta Roosters\", \"Рестарт\", \"Асамбленд\" и \"Магистри\".Идеята за фестивала се ражда през 2009 година, когато на центъра на селото се срещат потомственият миндювчанин Евгений Дайнов и новозаселилите се британци Ан и Том. Заедно им хрумнало, че в полите на Балкана могат да се съберат хора на свободния дух, обединени от любовта си към хубавата музика.Първото издание е било финансирано от англичаните, второто от българите, а след това - всяко следващо издание от спонсори и доброволци.Десетият фестивал ще се осъществи с финансовата подкрепа на община Велико Търново, отбеляза Борислав Мавродиев, председател на фондация \"Миндя рок фест\".Според него фестивалът в Миндя е преживяване, което хора от цялата страна и от чужбина очакват с нетърпение. В навечерието на десетотото издание в Миндя са резервирани всички къщи за гости, заявени са места за обособените палаткови лагери и зони за каравани, а голяма част от гостите отсядат в хотелите във Велико Търново, Елена и околността.По традиция освен музика около площада ще бъдат разпънати шарени павилиони за книги, музикални дискове, ръчно изработени бижута и пластики.Десетте години са традиция и устойчивост, която показва, че чистият въздух, съчетан с рок и блус като музика на свободата могат да обединят хората без значение от техния език, произход и статус, отбеляза Дайнов. Според него тази формула е \"заквасила\" още десетки фестивали, създадени през тези години в други български села.През годините във фестивала са участвали чуждестранни рок групи от Русия, Турция, Сърбия и Беларус. Преди няколко години британският вестник \"Дейли Мейл\" публикува статия за българския Уудсток в Миндя. ", "date": "2018.08.24", "title": "Препоръчваме ви: 10-и Миндя рок фест"}
{"url": "https://offnews.bg/tehnologii/soft-unit-conference-razkriva-vazmozhnostite-za-realizatcia-v-tehnolog-686793.html", "text": "На 28 и 29 септември в София Ивент Център предстои да се проведе първото издание на Soft Unit Conference. Фокусът на събитието е потенциалът на човека като най-важната единица във всяка икономика. Ето защо организаторите в лицето на една от най-големите и уважавани образователни институции в България SoftUni, в партньорство с FlyEvents, имат за цел да срещнат бизнеса с хората, търсещи професионално развитие в България. Тази среща ще предложи обмен на знания и насоки, полезни и за двете страни.Soft Unit Conference е насочена както към млади таланти, така и към експерти, които търсят професионално развитие в сферата на софтуерните разработки (software development), дигиталния маркетинг, предприемачеството, блокчейн технологиите. Събитието ще има изключително практическа насоченост, като ще даде възможност на участниците да се включат в разрешаването на казуси и задачи, поставени им от някои от най-модерните технологични компании на българския пазар. Тези уъркшопи ще дадат възможност на всеки да предизвика себе си и да покаже знания и умения.Своя опит, знания и съвети ще споделят над 25 български и международни лектори. В рамките на двата дни от конференцията посетителите ще могат да чуят истории за успех и бизнес предизвикателства от първа ръка и да научат каква е действителността в технологичния сектор. Финалът на конференцията ще бъде отбелязан с афтър парти с участието на DJ Doncho и Тита. То ще даде възможност на хората със сходни интереси и мислене да се срещнат в неформална обстановка и да обменят идеи и въпроси, както и да дискутират добрите практики в тяхната сфера на дейност.Soft Unit Conference има кауза да допринесе за развитието на българските специалисти, които да прилагат своите знания и умения на родно ниво. Това е причината конференцията да инициира кампания с мотото “Останете тук, където вашата история има значение!”. Тя цели да включи и отличи компаниите, които осъзнават нуждата от нова гледна точка и различен подход към младите хора, така че те да имат причина да останат в България и да бъдат основен двигател на технологичната промяна, която се случва у нас. Организаторите са водени от философия, според която, за да продължи иновационният подем на страната ни и да затвърди позицията си на технологичен център на Източна Европа, трябва да има модерен подход към новите кадри. За тази цел обучението, наемането и развитието им трябва да се случва в крак с най-актуалните световни тенденции. Талантливите и качествени професионалисти трябва да са запознати с многобройните възможности, които съществуват в технологичния сектор у нас и да знаят, че ще могат да растат, да се развиват и не само да следят, но и да участват в създаването на иновации в световен мащаб.Актуални новини около лекторите и програмата на Soft Unit Conference може да следите на  и във фейсбук страницата на конференцията:  Събитието се провежда с подкрепата на Столична община, Парадайс център, Вистеон България и Аетърнити Венчърс.------------Повече за SoftUni", "date": "2018.08.24", "title": "Soft Unit Conference разкрива възможностите за реализация в технологичния сектор у нас"}
{"url": "https://offnews.bg/obshtestvo/top-tcentarat-na-sofia-ostava-bez-voda-686761.html", "text": "Във връзка с днешната реконструкция на уличен водопровод на ул. „Йордан Бакалов - Стубел“ кв. „Манастирски ливади“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Стефанов“ ъгъла с ул. „Тодор Джебаров“.Заради подмяна на уличен водопровод на ул. „Граф Игнатиев“ Център, се налага спиране на водоподаването от 08:00 до 18:00 часа на клиентите на „Софийска вода”, живеещи в района на:При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Граф Игнатиев“ на кръстовището с ул. „Георги С. Раковски“.Подмяната на уличен водопровод на ул. „Народно хоро“ кв. „Овча купел“, налага спиране на водоподаването от 09:00 до 21:00 часа на клиентите на „Софийска вода”, живеещи в района на:При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ на кръстовището с ул. „Брезов рид“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!", "date": "2018.08.24", "title": "Топ центърът на София остава без вода"}
{"url": "https://offnews.bg/obshtestvo/advokat-na-simeon-darzhavata-ne-e-dala-i-edin-lev-za-dvoretca-vrana-686785.html", "text": "\"Няма един лев, вложен от държавата в покупката на имението „Врана”. Това заяви в сутрешния блок на Нова телевизия Валя Гигова, адвокат на семейството на Симеон Сакскобургготски по делото за имотите.По думите й Фердинанд е купувал сам парцел по парцел спорните територии: \"Дворецът \"Врана\" е резултат от окрупняване на множество малки имоти, които постепенно в годините цар Фердинанд е закупувал от различни продавачи\".В четвъртък Софийският градски съд реши, че държавата е собственик на двореца и парка \"Врана\". Симеон Сакскобургготски и сестра му са осъдени да върнат на държавата в лицето на Регионалното министерство владението и прилежащите му 14 по-малки сгради. Освен това двамата ще трябва да платят над 6 милиона лева обезщетение за неправомерно ползване.Запитана защо няма документ, който да потвърждава собствеността на Фердинанд поименно, тя поясни:\"Правната теза, която застъпваме ние, е че Интендантството на Цивилната листа е държавна институция\", контрира адвокатът на държавата по делото Ирен Савова.По думите й дори ако съдът беше приел, че Интендантството е частна институция, то законът от 1947-а година отнема в полза на държавата цялото лично имущество на царя и неговите наследници:\"Правата, които черпят Симеон и Мария Луиза, идват от едно решение на Конституционния съд, което казва, че законът от '47-а година е противоконституционен\", допълни тя.", "date": "2018.08.24", "title": "Адвокат на Симеон: Държавата не е дала и един лев за двореца Врана"}
{"url": "https://offnews.bg/ikonomika/zhiveem-v-prenaseleni-domakinstva-a-v-sashtoto-vreme-1-2-mln-zhilish-686791.html", "text": "Българското население живее в пренаселени домакинства, а в същото време 1 220 416 жилища са необитаеми, сочат данни на регионалното министерство.Те бяха обявени в сутрешния блок на  от зам.-министъра на регионалното развитие Малина Крумова.През 2011 г. населението на страната ни е било 7 327 224 души, живеещи в 3,3 милиона жилища, сочат данните на НСИ. Празните жилища в градовете са 25,45%, а тези в селата – 42,96%. Процентът на празните жилища в Софийска област е много висок – 48,2%. За Перник той 44,9%, а в Бургаска област – 43,7%.„Причините да са празни са много. Често те са наследствени и съществуват спорове, които не се уреждат, като междувременно апартаментите стоят празни”, обясни зам.-министър Крумова. Другата причина е, че има много хора, които са заминали за чужбина и не отдават, нито продават жилищата си.Около 40% от домакинствата в страната ни са пренаселени, коментира още Крумова. Държавата предвижда данъчни стимули за отдаването или продажбата на празните апартаменти, но това може да бъде направено едва след адекватно разглеждане на жилищния проблем.Парадоксът е, че по показателя \"осигуреност с жилища\" България е поставена добре с 550 жилища на всеки 1000 души от населението. Затова по време на планираното за 2021 година ново националното преброяване ще се съберат и повече данни за жилищата.От разговора стана ясно, че бъдещата стратегия на държавата за жилищната политика предвижда по-прозрачен пазар за имоти, стандартизиране на имотните оценки и предоставяне на по-ясна информация за възможностите на пазара. Законодателни промени се очакват и за по-голяма защита на наемодателите, които сега често са принудени да плащат стари сметки на некоректни наематели и ги отказва да дават жилищата си под наем.Предстои държавата да обяви и новите условия за саниране на жилищни сгради. То ще е с държавна подкрепа, но собствениците ще участват и със свои финанси, напр. с нисколихвени кредити.", "date": "2018.08.24", "title": "Живеем в пренаселени домакинства, а в същото време 1,2 млн. жилища пустеят"}
{"url": "https://offnews.bg/analizi-i-komentari/su-e-dupka-v-koiato-zagubih-4-godini-ot-zhivota-si-686780.html", "text": "Статията, че , не ме изненада, но най-сетне ме накара да разкажа за своите премеждия с ВУЗ-а. Ако не ви се чете докрая, запомнете само това: Никога не следвайте в български университет, изучете се в чужбина и се върнете! Но, ако все пак имате една цигара време, моля:Годината е 2012, дръзко отхвърлям идеята да следвам в чужбина, защото за мен Софийският университет винаги е бил Светая Светих на образованието, дори вече не помня защо: дали заради криворазбрано родолюбство, или толкова ми е разбирала главата. Приеха ме с първо желание Връзки с обществеността („престижна специалност“) във Факултета по журналистика и масова комуникация, а конспектът пращеше от гръмки обещания, че ще науча широк спектър от дисциплини – от ВО и реклама, през журналистика и социология, до психология и т.н.Червените лампички замигаха, когато на първата ни изобщо лекция с „доайена“ на PR-а у нас – Здравко Райков – ни беше казано, че по предмета ще трябва да учим само от неговите книги, които той услужливо може да ни продаде. Те бяха общо 5 на брой за около 70-80 лв., а курсът малко над 60 души, повечето от които си ги закупиха. Аз обаче не бях сред тях, тъй като две от книгите, които той се опита да ни пробута, бяха озаглавени „Вино за здраве“ и „Сън за здраве“ и нямаха нищо общо с предмета.През следващите седмици потресът ми от правописната, пунктуационна и техническа грамотност на различните преподаватели растеше обратнопропорционално на актуалността на техните лекции, които дори преди 20 години е било комплимент да наречеш „овехтели“. По Компютърно-опосредствена комуникация (КОК, голям майтап, знам) учехме по учебник от 90-те години на миналия век, в който се казваше, че “chat rooms” са бъдещето на интернет комуникацията.По Писане за ВО имахме графа как се пускат телеграми, по Редактиране ни изпитваха на коректорски знаци, нещо, което след скромните ми 6 години като журналист още не съм видял да се ползва дори в чужбина.Това обаче не беше особено голяма болка за умиране, тъй като в много от случаите преподавателите дори не се появяваха за лекции, а когато го правеха, от предвидените 3-4 часа стояхме един, пряко сили два, след което отвисявахме няколко часа по кафетата до следващата лекция, ако изобщо се проведеше. Така още в началото, след като две поредни седмици 60 души бихме път за лекция, на която Райков просто не се появи и дори не си направи труда да предупреди, аз спрях да ходя. Подобни примери бол; Георги Лозанов повече от веднъж не се вясна на лекция, а на самия изпит дойде, написа темите на дъската и си тръгна с думите, като сме готови, да съберем листовете си на един чин и той щял да се върне в някой неопределен момент в бъдещето, за да ги събере.Комуникацията с повечето преподаватели беше само теория: телефон не можеш да намериш, на електронната си поща рядко отговаряха, а приемното им време беше по-скоро пожелателно. Аз дори подозирам, че част от тях не можеха да боравят добре с техника, след като поне два пъти наблюдавах различни лектори да стигат до ръба на отчаянието в опит да включат лаптопа си или проектора. А тези, които все пак успяваха, не впечатляваха с PowerPoint презентациите си на ниво 10-и клас. Но това не бива да ви изненадва, тъй като средната възраст на лекторите сигурно беше 50-60 години. За Бога, Минка Златева и Здравко Райков се познаваха от времето, когато са работили заедно във в. „Работническо дело“. Тук може би започвам да звуча злобно и дребнаво, но няма да се съглася с вас. Да, моите собствени майка и баща не могат да включат компютъра, но те не са преподаватели във Факултета по журналистика и МАСОВА КОМУНИКАЦИЯ, където се предполага, че да си в крак с технологиите е част от характеристиката.В тази връзка, намирането на материали, по които да учиш, ставаше почти апокрифно – ще вземеш от някой колега в по-горен курс лекции, ще преснимаш от друг страниците на едно от общо двете копия в цялата страна на едия-коя-си книга, ще надраскаш надве-натри записките, които преподавателят каканиже, гледайки от ръчно написания си лист хартия, нищо, че Гутенберг още през 15-и век е измислил печатането. Практиката в нормалните университети материалите, по които да учиш, да ти бъдат лесно и достъпно предоставени в електронен формат или поне разпечатани и раздадени преди/след лекцията е блян. Вместо това, преди да започне да учи и без това безумните глупости и алабалистики, студентът преминава през приключение в търсенето им, сравнимо с това на Индиана Джоунс, само че в случая Храмът на обречените се нарича Софийски университет.След ученето, разбира се, идваха изпитите, голяма част от които бяха просто скандални. При страшилището на ФЖМК – Бондиков – никой и досега не може да каже критериите, по които оценяваше. Един колега преписва със слушалка на неговия изпит едно към едно от лекциите по предмета и въпреки това едва получи тройка. Мен ме къса може би 4-5 пъти по общо два предмета. След последната поправка с няколко колеги дори го видяхме как хвърля през прозореца листовете от изпита ни (не се ебавам). Подозрението е, че пишеше оценки за присъствие. Същият беше случаят с Райков, при когото няколко души три години подред предавахме едни и същи курсови работи и всеки път получавахме тройки. Същото беше и при Абаджимарионова, Фъртунова и кой ли още не. Слава на Помагало.ком. Положението беше такова: те ни преподаваха колкото да не заспим, ние учехме колкото да не ни скъсат. След всички премеждия и небивалици последните две години от следването си не стъпих на нито една-единствена лекция, дори на някои изпити не отидох. Към този момент аз и още доста колеги отдавна бяхме загрели накъде отиват нещата и се бяхме ориентирали към професионално развитие. На защитата на дипломната ми работа реших да съм малко по-креативен и вместо PowerPoint да използвам онлайн софтуера Prezi. Видите ли обаче, интернет в залата нямаше. Минутата, в която излязох от защитата, хвърлих всички копия на дипломната си работа в най-близката кофа и си обещах, че кракът ми повече няма да стъпи в български университет като студент.Дори няма да отварям дума за бумащината и безкрайното редене на всякакви тъпи опашки сякаш сме Зимбабве, а онлайн администрацията е мираж от прогнилия западен капитализъм. За общежитията не мога да говоря, от София съм, но след малкото ми посещения в Студентски съм се къпал с „Мистър Пропър“ и „Райд“. Колкото до колегите... в началото на първи курс проведох анкета за една статия, от която се разбра, че около половината дори не знаеха коя е Людмила Живкова, а няколко откровено не виждаха смисъл от това да се изучава история изобщо.Виждате ли, сблъсъкът с цяла учебна система, която сякаш е скроена по най-неудобния начин за студента, арогантните и морално остарели преподаватели, колегите, събрани от кол и въже, след 4 години оставят у теб дълбоко чувство на обида и отчаяние. И знам от мои приятели и роднини, че положението не е по-различно в повечето факултети и специалности на Софийския. , а НСА, Господи, НСА каква порнография е. Бедна ми е фантастиката какво е положението в останалите университети и университетчета.И не е въпрос на пари, пичове и дами, колко струва да си набереш лекциите на компютър и да ги разпратиш до студентите? Колко струва да сканираш нужната глава от книга? Колко му е да пратиш един мейл, че утре няма да проведеш лекцията или да следиш няколко онлайн международни журнала по специалността си, за да не се излагаш като кифладжия? Струва усилието да си вдигнеш глутеус максимуса и да свършиш малко работа, вместо да лежиш на стари лаври, ако бъдем достатъчно щедри и предположим, че такива някога е имало. И ако все пак ще си говорим за пари, нека да попитаме:  Нима не можеха тия пари да се вкарат в направата на сносен сайт, на нови общежития, оборудване, пропускателна система? Можете ли да си представите какви колосални суми пари са прилапани от администрацията и преподавателското тяло... не, туловище на Софийския за последните 20 години!И се чудите защо няма достатъчно студенти. Аз се чудя как изобщо има и един студент. Да, попаднах и на преподаватели като Нели Огнянова, Христо Кафтанджиев, Николай Михайлов, Искра Баева, Мария Николова, за които не мога да кажа и една лоша дума и от чиито професионални качества съм останал впечатлен, но дори няколко птички пролет не правят.Крайно време e да признаем, че царят е гол и да си кажем право, куме, в очи истината, вместо да мълчим гузно, защото всички участваме в заверата. Може би това е една от причините да си мълча досега, защото не е като да съм бил мечтаният студент. Имал съм своите прегрешения и заставам с името си зад тях, затова и си позволих да назова поименно редица преподаватели – както с лошо, така и с добро – за да понесат отговорността за своите дела. За това, че прахосват най-хубавите години в живота на едни деца, за това, че опропастяват бъдещето им с мързела и глупавите си брътвежи, за това, че предават едно от най-отговорните призвания и обричат родината си на гибел. Но и за да признаем, че повечето от нас допринасят със своето мълчаливо съгласие за кочината, в която живеем. Е, аз няма да си мълча повече. На мен ми писна да съм прасе. ", "date": "2018.08.24", "title": "СУ е дупка, в която загубих 4 години от живота си"}
{"url": "https://offnews.bg/ikonomika/prez-borika-shte-se-plashtat-tol-taksite-i-elektronnite-vinetki-686782.html", "text": "Агенция „Пътна инфраструктура“ стартира обществена поръчка за обслужване на картови плащания на такси за ползване на републиканската пътна мрежа, наредени чрез виртуално терминално устройство ПОС или чрез терминални устройства ПОС и изграждане на интерфейсна връзка (host to host). По този начин се осигурява свързване на изчислителната система (host-system), обслужваща ПОС устройствата на АПИ и изчислителната система на БОРИКА за обслужване на плащания с платежни карти на територията на България. Процедурата е по договаряне без предварително обявление по ЗОП - чл.18 ал.1 т. 8, тъй като поръчката може да се реализира само от „Борика“ АД, въз основа на изключителните права на дружеството, съгласно издаден от БНБ лиценз.Индикативната стойност на поръчката е 7,2 млн. лв. без ДДС и е за срок от 3 години.", "date": "2018.08.24", "title": "През БОРИКА ще се плащат тол таксите и електронните винетки"}
{"url": "https://offnews.bg/112/kradetc-na-darva-opita-da-pregazi-s-gazka-politcaj-i-gorski-v-selo-dre-686789.html", "text": "На 23 август полицай от РУ-Белоградчик оказал съдействие на двама горски служители и към 10.30 часа в землището на село Дреновец спрели товарен автомобил „ГАЗ” със софийска регистрация, съобщават от МВР Видин.При последвалата проверка установили, че превозното средство управлявал 40-годишен от село Медовница.В товарния отсек имало около 8 кубика дърва без контролна горска марка. Водачът, който представил само личната си карта, започнал да пречи на униформените да изпълнят служебните си задължения, изхвърляйки метровки от каросерията.Отдадено било разпореждане за прекратяване на разтоварването. Мъжът не го изпълнил, качил се в газката и потеглил, направил опит да прегази проверяващите и напуснал местопроизшествието.Предприети били издирвателни действия за установяване на местонахождението му. Тази сутрин, 40-годишният крадец на дърва, придружаван от адвокат, се е явил в РУ-Белоградчик. Работа по случая продължава, образувано е досъдебно производство.", "date": "2018.08.24", "title": "Крадец на дърва опита да прегази с газка полицай и горски в село Дреновец"}
{"url": "https://offnews.bg/sviat/bivshata-prezidentka-na-iuzhna-koreia-shte-lezhi-25-godini-v-zatvora-686784.html", "text": "Апелативен съд в Южна Корея постанови наказание от 25 години затвор на бившата президентка Пак Гън-хе по дело за корупция, предадоха Ройтерс и Асошиейтед прес, цитирани от БТА.През април съд от по-низша инстанция постанови наказание от 24 години затвор на Пак за подкупи, изнудване, злоупотреба с власт и други престъпления.Миналата година тя беше отстранена от президентския пост заради корупционен скандал.Сеулският висш съд увеличи присъдата на Пак на 25 години затвор, след като стигна до заключението, че тя е взела по-големи подкупи, отколкото се е смятало първоначално.През юли бившата президентка беше осъдена на още 8 години затвор по друго дело, свързано със същия скандал, по което беше призната за виновна в причиняване на загуба на държавни средства и намеса в парламентарни избори през 2016 г.Тя отрича да е извършила нещо нередно и казва, че е жертва на политическо отмъщение.", "date": "2018.08.24", "title": "Бившата президентка на Южна Корея ще лежи 25 години в затвора"}
{"url": "https://offnews.bg/obshtestvo/turisti-vnimavajte-kraj-shabla-pet-dni-shte-ima-vazdushni-strelbi-686805.html", "text": "Летателни екипажи от състава на Военновъздушните сили ще проведат от 27 до 31 август 2018 г. полети за стрелби по въздушни мишени в района на Зенитен полигон „Шабла“, съобщават от Министерство на отбраната.При тяхното провеждане в периода 08:30 ч. на 27 август до 19:00 ч. на 31 август (резервен период от 3 до 5 септември 2018 г.) се активират временно опасни зони, намиращи се в района на зенитния полигон на ВВС и прилежащата акватория на Черно море, в границите на акваторията, заключена между нос Карталборун, нос Калиакра и линията, отстояща на 55 мили (100 км) успоредно на бреговата ивица и в пространството над тях до височина 20 000 метра.Режимът на корабоплаване в посочените граници по време на стрелби е особен.През указания период над населените места източно от град Добрич ще се извършват полети с военни самолети и вертолети, някои от които на малки височини.", "date": "2018.08.24", "title": "Туристи, внимавайте: Край Шабла пет дни ще има въздушни стрелби"}
{"url": "https://offnews.bg/nashite-avtori/silistar-mast-daj-686806.html", "text": "Силистар мъст дай, дами и господа. Силистар е отживелица. Пясък и вода, но липсва бетон. Морето разкрива истинските черти в човека. Солта размива предразсъдъците. Освобождава скритите страсти. Затова хомо туристикус ( според някои учени хомо кретеникус) се чувства свиня. А свинята има нужда от свинарник.Най-новия такъв ще се застрои на плажа Силистар. Ами крайно време беше. Стига с тези еко тъпотии. Стига с този пясък.Душата на почиващия жадува за бетон. За нещо многоетажно с цокъл, басейн с хламидии и лоби бар, в който ще стои измъчен папагал в клетка, измъчена рецепционистка до клетката и местен хамалин въздигнат в пиколо.Само си представете как ще се чувства хомо туристикус в Свинистар?Наоколо защитен парк, а той на върха на бетонната пирамида. Точно като Хеопс, ама жив. Вездесъщ. Ще гледа от прозореца и ще плюе върху главите на плажуващите. Ще ги гледа като бог от небето. Ще паркира джипарата на пясъка и ще ходи да корка простосмъртните с джета.А в хотелите възславящи човешката алчност и глупост ще построят кенефи. Ще ги застелят с теракот и всяка сутрин всеки един от хилядите почиващи Хеопси ще ходи да тракне по едно говно, с извинение. Тези с разстройство – повече. Защото лошото не трябва да се държи. Нали така?А после, когато тази армия от говна, с извинение, се влее в морето всеки ще има възможността безплатно да плува слалом между пресните говна, с извинение. Това може да стане и олимпийски спорт. Трябват само някой да усвои няколко милиона за популяризация и някой да го възпее в песен.Вечерите в Свинистар ще се превръщат в легенди. Хотелите ще се украсят с няколко плажни дискотеки, в които наши и чужди туристи ще се правят на прасета. Олинклузивни, пияни на глигани, чужденци ще повръщат и опитват прясна моминска плът. Римски доставчици на плът ще доставят съгражданки за целта. А нашите батки ще продават евтина кока забъркана с гипс и с печалбата ще си купуват автоматични винтовки, за да стрелят един срещу друг докато някой за радост на журналистите се съгласи да умре. Нещо като безплатна заря. Може да се впише и в туристическите гайдове, като местна атракция.И Свинистар ще пребъде, защото ще обслужва инстинктите на почиващия. Ще порасне като ракова клетка и ще се слее с другите курортни миазми. Някои ще кажат, че това е лудост, но не е луд този който изяжда двата зелника, а този който му ги дава. И зелниците и възможността да строи свинарник.И така ще се роди легендата за Свинистар.А Силистар мъст дай!", "date": "2018.08.24", "title": "Силистар мъст дай"}
{"url": "https://offnews.bg/zvezdi/kitaristat-na-lynyrd-skynyrd-ed-king-pochina-na-68-686804.html", "text": "Китаристът на групата Lynyrd Skynyrd Ед Кинг почина в сряда в Нешвил на 68-годишна възраст. Не се посочва точна причина за смъртта му. Известно бе, че Кинг се бореше с рак на белите дробове и наскоро бе хоспитализиран, съобщава The Rolling Stone.Официалният профил на китариста във Facebook потвърди тъжната вест.„С огромна скръб съобщаваме за смъртта на Ед Кинг, който почина в дома си в Нeшвил, Тенеси, на 22 август 2018 г. Благодарим на многото му приятели и фенове за тяхната любов и подкрепа към Ед през целия му живот“, пише в публикацията.През далечната 1972 година Кинг се присъединява към Lynyrd Skynyrd, за да замести басиста Леон Уилкинсън, но после става пълноправен член като трети китарист.3 години по-късно напуска след скандал с вокалиста Рони Ван Зант. През 1977 година трима музиканти от Lynyrd Skynyrd, сред които и Зант, загиват в самолетна катастрофа и групата се разпада. През 1987 година Кинг се завръща във вече прегрупираната банда и остава до 1996 година.Китаристът е част от Залата на славата на рокендрола като музикант от Lynyrd Skynyrd през 2006 г.", "date": "2018.08.24", "title": "Китаристът на Lynyrd Skynyrd Ед Кинг почина на 68"}
{"url": "https://offnews.bg/kultura/ostava-gravity-co-i-jeremy-shte-sviriat-za-prav-pat-zaedno-na-31-av-686799.html", "text": "Ostava, Gravity Co. и Jeremy? ще стъпят на една сцена за първи път в Пловдив на 31 август в Летния театър.Събитието е с начало 19.30 ч. и се очаква да продължи повече от три часа.Концертът е пръв по рода си и ще зарадва феновете на трите банди, които ще свирят комбинация от рок, инди рок и електронна музика. Досега Ostava, Gravity Co. и Jeremy? са свирили заедно само веднъж - в Бургас в началото на месеца. Билетите за концерта вече са в продажба. Цената им е 20 лева, а в деня на събитието и на входa ще е 25 лева.", "date": "2018.08.24", "title": "Ostava, Gravity Co. и Jeremy? ще свирят за пръв път заедно на 31 август в Пловдив"}
{"url": "https://offnews.bg/politika/obshtinar-ot-bsp-se-vkliuchva-v-protesta-sreshtu-prezastroiavaneto-na-686810.html", "text": "Общинският съветник от групата на БСП Николай Николов ще присъства на протеста на гражданите от жк \"Овча купел-1\". Жителите на столичния квартал се събират на 27-и август, понеделник, в 18,30 часа на ъгъла на на ул. \"Монтевидео\" и ул. \"Братя Бартел\" в жк \"Овча купел-1\".", "date": "2018.08.24", "title": "Общинар от БСП се включва в протеста срещу презастрояването на Овча купел-1"}
{"url": "https://offnews.bg/tehnologii/vivacom-izprashta-avgust-s-dalag-uikend-s-evtini-smartfoni-686812.html", "text": "VIVACOM ще направи последния уикенд на месец август много по-приятен, като даде шанс на потребителите да се сдобият с чисто нов смартфон на достъпна цена. От 24 август – петък, до понеделник (27 август) включително телекомът организира дълъг уикенд с промоционални оранжеви цени. Предлагат се разнообразни модели във всички ценови сегменти в комбинация с тарифен план SMART L+, така че клиентите на компанията да могат свободно да споделят летните си емоции.Модерен и елегантен е дизайнът на HTC DESIRE 12 – най-компактният и лек телефон, създаван от HTC. С него можете да снимате ясни детайли дори на обекти в движение – още една възможност за запазване на горещите спомени. Само сега смартфонът се предлага на атрактивна цена от 189,98 лв..Оранжевата цена на Samsung Galaxy J3 2017 DS ще зарадва всички ценители на качеството. Смартфонът се предлага за 139,98 лв. или за 8,58 лв. на месец. Апаратът е с две SIM карти и се отличава с елегантно метално тяло и изчистен дизайн. Заснема детайлни и ярки изображения, както и перфектни снимки при ниска осветеност – всичко това го прави незаменим спътник по време на лятната почивка.Още един стилен телефон е включен в актуалната августовската промоция на VIVACOM – Nokia 5. Батерията му е с капацитет от 3000 mAh и осигурява часове забавление, както и удобство за работа. Дисплеят е функционален и дава възможност за лесно четене, дори при ярка слънчева светлина. Предлага се за 119,98 лв. или за 6,98 лв. на месец.Оранжева е и цената и на Nokia 2.1 – 49,98 лв. или 3,98 лв. на месец. Телефонът е с HD дисплей, който е с 20% по-голям от екрана на Nokia 2. Така можете да гледате любимите си предавания и клипове на достатъчно голям екран, за да ги споделите с близки и приятели. Двойните предни високоговорители допълват изживяването с възможност за силен и кристален стерео звук. Основната 8MP камера със светкавица позволява да се заснемат и споделят кадри, независимо дали сте навън или на закрито. Споделяйте и селфита, направени с 5MP предна камера.", "date": "2018.08.24", "title": "VIVACOM изпраща август с дълъг уикенд с евтини смартфони"}
{"url": "https://offnews.bg/obshtestvo/gledajte-istoriata-na-evropa-po-viasat-history-video-686786.html", "text": "Тази събота по  e премиерата на поредицата \"Историята на Европа\"В шест серии историкът сър Кристофър Кларк изследва различни глави от изпълненото със събития минало. Кларк започва разказа си с физическото начало на континента и пристигането на първите хора заселници. Всеки епизод проследява развитието на европейската култура и религия, както и историческите постижения в науката, технологиите и политиката, като завършва с дръзки проникновения за настоящето и бъдещето на континента.Водещият на поредицата е 22-ият Професор Regius* по история в Университета в Кембридж. Посветен е в рицарско звание през 2015 г. за заслуги в укрепването на английско-германските взаимоотношения. Искрената любов на Кларк към историята вдъхва живот на събития, които затвърждават мястото на Европа в сърцето на международните отношения в хода на хилядолетия. Нашият континент полага основите на модерното общество в световен мащаб, докато непрекъснато променящите се география, климат, фауна и флора формират историята на самата Европа.Можете да гледате \"Историята на Европа\" всяка събота от 21:00.", "date": "2018.08.24", "title": "Гледайте 'Историята на Европа' по Viasat History (видео)"}
{"url": "https://offnews.bg/obshtestvo/zapochva-kampania-zhivot-bez-nasilie-za-vsichki-detca-686803.html", "text": "Държавната агенция за закрила на детето (ДАЗД) започва кампания „Живот без насилие за всички деца“ от началото на учебната 2018/2019 г. В нея ще бъдат поканени да се включат всички паралелки в училищата и групи в детските градини в страната.Кампанията ще бъде подкрепена от Синдиката на българските учители, Синдикат „Образование“ към КТ „Подкрепа“, Съюза на работодателите в системата на народната просвета в България и Сдружението на директорите в системата на образованието в Република България. За това се договориха председателят на ДАЗД д-р Елеонора Лилова и ръководителите на организациите - д-р Янка Такева, д-р Юлиян Петров, Надежда Николчева и Асен Александров. Кампанията се реализира в изпълнение на Националната програма за закрила на детето за 2018 г. и ще включва различни инициативи. В тяхното изпълнение ще бъдат включени националния детски консултативен орган – Съвета на децата, и съществуващите ученически съвети в училищата.", "date": "2018.08.24", "title": "Започва кампания „Живот без насилие за всички деца“"}
{"url": "https://offnews.bg/politika/demokratichna-balgaria-se-obiavi-protiv-remonta-na-su-25-za-nad-80-m-686807.html", "text": "Опорочени обществени поръчки, които не поддържат стратегическите цели за превъоръжаване на въоръжените ни сили, бавно, но систематично водят до подронване на суверенитета на държавата.Това се казва в позиция на дясното обединение \"Демократична България\" по повод новата обществена поръчка за над 80 млн. лв. за ремонт и поддръжка на 14 броя щурмови самолети Су-25, с хоризонт за тяхната експлоатация още 20 години.Според \"Демократична България\" наливането на публични средства в 40-50 годишна съветска техника, за да може да се използва още 20 години от военно-въздушните сили на България, е в пълен разрез с декларираната цел за ускорена модернизация и превъоръжаване на Българската армия, оперативна съвместимост със съюзниците ни от НАТО, както и последните решения на НАТО за рязко намаляване на зависимостта от Русия:От формацията призовават вместо за 2018 г. да се дават повече от 200 млн. лева за необосновани проекти, тези обществени средства да бъдат насочени към превъоръжаване на армията със съвременни бойни способности, произведени от съюзнически доставчици с наше участие.", "date": "2018.08.24", "title": "'Демократична България' се обяви против ремонта на Су-25 за над 80 млн. лв."}
{"url": "https://offnews.bg/kultura/v-antichnia-teatar-v-plovdiv-shte-e-svetovnata-premiera-na-vivaldi-met-686796.html", "text": "На 23 септември в Античния театър в Пловдив ще бъде световната премиера на един изключителен музикален проект, който стана легендарен, още преди широката публика да го е видяла на живо.Vivaldi Metal Project е грандиозен прект на италианеца Джузепе Йампиери с артистичното име Maestro Misteria. Идеята е да се създадат нови композиции с вплетени в тях мотиви на Антонио Вивалди.В проекта са ангажирани 130 музиканти, сред които най-именитите звезди в съвременния тежък и симфоник метъл. Сред тях са и трима българи - Цена Стефанова и Димитър Белчев, които са певци в проекта и Живко Коев - автор на част от композициите и на повечето от аранжиментите.Макар че VMP вече имат издаден двоен албум (в единия диск композициите са в метъл вариант, а в другия - в акустичен), доскоро те никога не бяха се събирали на концерт (ако не се броят няколко изяви в редуциран състав). Техният първи концерт беше през юли в Китее, Финландия по времето на т. нар. Nightwish days - фестивал в родния град на знаменитата групя, в който техният учител - българинът Пламен Димов търси наследниците на Nightwish, а мнозина смятат, че това са именно Vivaldi Metal Project.Организатор на концерта на VMP в Пловдив е Тангра Мега рок. Концертът е част от фестивала Sound of the Ages. Билетите за третата вечер, в която са Vivaldi Metal Project струват 30 лева и могат да бъдат закупени от мрежата на . В деня на концерта билетите ще са по 35 лв.Силна е програмата и за другите два дни на фестивала.На 21 септември е кралицата на рокабили и джазирания блус Имелда мей.На 22 септември е барабанистът и основател на Dream Theater Майк Портной, който ще свири с новата си група Sons of Apollo и оркестъра на Държавната опера в Пловдив. ", "date": "2018.08.24", "title": "В Античния театър в Пловдив ще е световната премиера на Vivaldi Metal Project"}
{"url": "https://offnews.bg/obshtestvo/obshtina-tcarevo-opitva-da-zastroi-plazha-silistar-686787.html", "text": "На извънредно заседание на общинския съвет на Царево днес ще се разгледа план за застрояване на Природен парк Странджа край плаж Силистар и на границата на едноименната защитена местност, предупреждават от Коалицията от неправителствени организации и граждански групи „За да остане природа в България\".В рамките буквално на няколко дни е задвижена процедура за застрояване на 22 декара зад плаж Силистар на място, където преди години е имало постройки на местното ТКЗС. Цялата схема е опит да се прокара прецедент, от който впоследствие да се възползват и други собственици на имоти и така Силистар да бъде напълно застроен, потвърждават природозащитниците.Защо цялата схема е незаконна?Имотът се намира в Природен парк Странджа, който е и част от европейската екологична мрежа Натура 2000. Имотът не е бил планиран за застрояване от териториално-устройствения план (ТУП) на Община Царево от 1998 и от незаконно приетия общ устройствен план (ОУП) на община Царево от 2008 г., чието действие в момента е спряно, докато се изчаква актуализацията му спрямо българското и европейско законодателство.Съгласно последния предложен вариант на ОУП от 2018 г., в района на Силистар не се предвижда никакво вилно строителство. Имотите са като новопредвидени в зона Ок – к – 8 Зона за къмпинги, каравани, бунгала и палатки. Но дори този неодобрен ОУП не е минал екологична оценка и оценка за съвместимост с целите на Натура 2000.Също така инвестиционният проект е в нарушение на наредба на регионалното министерство (МРРБ) да не се одобряват подробни устройствени планове (ПУП) на парче преди приемането на Общ устройствен план (ОУП) на Община Царево.Коалицията „За да остане природа в България\" се обръща към министъра на околната среда и водите Нено Димов и главния прокурор Сотир Цацаров да предприемат необходимото да бъде спазено българското и европейско законодателство. Ако Община Царево действително приеме това решение днес, очакваме двете институции да обжалват решението й в съда в най-кратки срокове.Природозащитниците припомнят случая „Златна перла\" с изградения незаконно ваканционен комплекс в Природен парк Странджа и община Царево, в който имоти бяха закупили дори британски и други чуждестранни граждани. След няколкогодишна сага и решения на съда комплексът беше разрушен.", "date": "2018.08.24", "title": "Община Царево опитва да застрои плажа Силистар"}
