{"url": "https://offnews.bg/kultura/balgarskoto-studio-zmej-animira-serial-kojto-shte-bade-izlachvan-na-1-713236.html", "text": "На 28 Октомври отбелязваме Световния ден на анимацията, а тази година българското Студио Змей ще посрещне празника, работейки по една световната продукция: I, Elvis Riboldi – анимационен сериал, който ще се излъчва по каналите Cartoon Network и Disney Chanel в 130 територии в целия свят. Българите се включват в продукцията още през втората половина на 2018 година и се заемат със създаването на декори и анимирането на 6 епизода от първи сезон на проекта.I, Elvis Riboldi е сериен анимационен филм, предназначена за всички възрасти, създаден от испанските компании Peakaboo Animation, Wuji House и Insomne Estudi, с подкрепата на френското студио Watch Next Media. През 2014 година проектът печели наградата на Disney Chanel на международното състезание MIFA Pitching competition, както и наградата Best Animation Project на Sitges Fantastic Film Festival. Премиерата на първите 52 епизода е планирана за средата 2020 година.Сериалът I, Elvis Riboldi, който е вдъхновен от детските книги на популярното испанско издателство La Galera, разказва историята на малко, енергично момче на име Елвис и неговите приятели Ема и Борис. Заедно те ще създават хаос в малкото градче Икария и преминават през най-различни препятствия – от пътуване във времето, през караоке, чак до часове по физическо и битки с извънземни от други планети.Работата на Студио Змей по тази чуждестранна продукция е значима за България, защото позиционира държавата ни на световния медиен пазар. В последното десетилетие анимационната индустрия се разраства с бързо темпо и започва да става все по-популярно различни бизнеси и държавни структури да се възползват от услугите ѝ.Студио Змей е създадено през 2015 от съоснователя му Димитър Петров. По време на своята работа за популярната продукция на Cartoon Network – Gumball, той започва да развива идеята за сериал, вдъхновен от българския фолклор. Така се ражда Златната ябълка – първият проект на студиото, който бива последван от още много продукции.С разрастването си Студио Змей те превръщат в своя цели развитието и разрастването на българската анимационна индустрия и връщането на артисти от чужбина. Те се стремят да запазят таланта в родината ни, като предоставят на младите професионалисти работни места и интересни проекти.", "date": "2019.10.15", "title": "Българското Студио Змей анимира сериал, който ще бъде излъчван на 130 територии в цял свят"}
{"url": "https://offnews.bg/politika/pargov-stolichna-obshtina-se-darzhi-kato-oponent-na-stroitelnia-brans-713254.html", "text": "Строителните проекти в София ще бъдат провал, докато Столична община се държи като опонент на строителния бранш. Това отношение трябва да се промени. Това каза лидерът на БСП – София и водач на листата за общински съветници Калоян Паргов на среща с ръководството на Камарата на строителите в България в лицето на инж. Илиян Терзиев и инж. Любомир Качамаков.На срещата присъстваха и кандидатите за общински съветници Милка Христова, Иван Таков, Валентина Узунова и арх. Тихомира Костова, както и арх. Стефан Стефанов - кандидат за кмет на район “Младост”, подкрепен от БСП. Участиниците в събитието обсъдиха множество теми, важни както за строителния бранш в София, така и за бъдещето на Столична община. Участниците в срещата се обединиха около това, че бъдещето на строителството е в цифровизацията на процеса - още от заданието до последния етап. “Благодаря за поканата на господин Терзиев. Тази среща е част от постоянната комуникация и диалог, които има между Камарата на строителите в София и Градската организация на БСП“, това каза в началото на срещата Калоян Паргов.“От печално известния ремонт на ул. „Граф Игнатиев”, трябва всички да си извлечем поуки. И ние политиците и вие строителите, както и гражданите, които дават оценка на работата ни, че най-важното е качеството“, посочи Паргов. Той бе категоричен, че проблемите трябва да се решават системно, а не по пожарникарски, когато възникне кризисна сигуация .Лидерът на столичните социалисти изрази безпокойство от начина, по който се води кампанията – с внушения, че ако БСП участва в управлението, строителният бизнес ще блокира и ще остане без работа. “Трябва да е ясно, че когато БСП е в управлението продължава да се строи и няма да се спират проекти’’, категоричен бе Калоян Паргов. Той акцентира върху това, трябва да стане ясно, че вината в несвършената работа и некачествените изпълнения не е в строителния бранш, а във възложителят в лицето на Столична община. Сега отговорността в момента е размита между проектанта, надзора и строителя. Тази порочна практика трябва да бъде прекратена.Калоян Паргов е убеден, че качеството е най-важно. “Най-големият проблем на общината е поддръжката, не трябва да се забравя това, добави той – Хората дават оценка и ако са доволни, това означава, че всички сме си свършили добре работата’’, убеден е Калоян Паргов.“Ние търсим партньорство с вас, което се основава на правила и ред, не на приятелски отношения и ходатайства. Партньорите трябва заедно да защитават реда и правилата, по които са установени отношенията им. Със своите действия до момента Столична община постигна точно това - дискредитира цял отрасъл. Ние предлагаме нови отношения и нови правила на работа”, категоричен бе председателят на БСП - София. Той се ангажира с промяна на текстове в Наредба №1 за обществения ред, които гласят, че всяка строително-монтажна дейност, включително и боядисването, произвежда шум. „Това е недомислица, която трябва да се промени“, заяви Калоян Паргов.Милка Христова коментира и силно дискриминационните и завишени критерии, които залягат в обществените поръчки. “Много е лесно да се заложи предизвестения победител. Трябва браншът да участва при разработването на методиката и условията за участие и класиране. Да се спре с фаворизирането на едни или други фирми. Партньорството трябва да е с всички, а не да има превилегировани фирми’’, обясни Христова.“Конкурентноспособността на строителния бранш в страната, базирана на качество, технолигии и квалифицирана работна ръка, ще доведе до конкурентноспособност на българските строители на европейския пазар’. Това е голямата цел“, изтъкна Калоян Паргов.Кандидатите за общински съветници на БСП и представителите на Строителната камара бяха еднодушни, че много често има неясни задания, лиспа на компететност, както и рязка смяна на условията по време на процедурата, което е свообразен съвременен модел за изнудване, а не на партньорски отношения. “Трябва нов подход, нова философия. Качеството е основно. Трябва гражданите да са доволни, това е гаранцията за добре свършена работа’’, категоричен е Калоян Паргов.Иван Таков, който е и кандидат за кмет на район “Възраждане'”, уточни, че от БСП никога не са обвинявали строителите. “Бил съм и проектант, бил съм и изпълнител, бил съм и в администрацията. Всяка гледна точка е различна, трябва да има диалог и разбиране’’, заяви арх. Стефан Стефанов.Валя Узунова предложи да се проведе кампания за обучение на хората, които искат да работят в строителния брънш и това да стане с Столична община. “Проблемът с кадрите е сериозен, не може да има хора, които работят без документи или практическо обучение. Трябва да се инвестира в това’’, посочи Узунова.“Проблемът е заложен още в заданието. За да си изпълнят добре работата строителите, проектът трябва да е качествен. Почти не се поръчват работни проекти, в Германия не е така’’, каза арх. Тихомира Костова. ", "date": "2019.10.15", "title": "Паргов: Столична община се държи като опонент на строителния бранш. Това трябва да се промени"}
{"url": "https://offnews.bg/futbol/politcia-i-antimafioti-nahluha-v-ofisite-na-bfs-ima-zadarzhani-obnov-713244.html", "text": "Офисите на Българския футболен съюз в Бояна бяха посетени от полиция. 30 униформени служители на службата влязоха в сградата на БФС.Достъпът на медиите бе ограничен и започва проверка. Както е известно по-рано днес Борислав Михайлов подаде оставка като президент на Футболния съюз.Освен органи на реда, около базата на националите ни в София има служители и на ГДБОП. Според БНР става въпрос за разследване, което касае дейността на български футболни съдии.Малко по-късно информацията беше потвърдена и стана ясно, че петима служители на Българския футболен съюз са били задържани. Наред с конфискуваните документи и компютри е бил задържан и шефът на родните съдии Йордан Сталев.Говорителят на главния прокурор Сотир Цацаров Румяна Арнаудова обяви, че разследването е било по подозрение за извършени престъпления против спорта и по-конкретно – корупция.Притежаваната от собственика на Лудогорец Кирил Домусчиев Нова телевизия разкрива, че сред задържаните са председателят на Съдийската комисия Йордан Сталев, както и мениджърът на съдиите Илонка Джалева. Сред арестуваните има още двама съдии.", "date": "2019.10.15", "title": "Полиция и антимафиоти нахлуха в офисите на БФС, има задържани (обновена)"}
{"url": "https://offnews.bg/112/vlak-udari-kola-na-zhp-prelez-zhena-zagina-druga-e-v-bolnitca-713249.html", "text": "54-годишна жена е загинала в катастрофа между влак и лек автомобил на прелез в село Кубратово, съобщи СДВР. Сигналът за инцидента е подаден около 13.20 часа. Пътнически влак по линия София – Бургас и лек автомобил са се блъснали. Жената, управляваща лекия автомобил, е загинала на място. Спътничката й е откарана в болница \"Пирогов\" за оказване на медицинска помощ, състоянието й е тежко. Железопътният прелез е съоръжен с автоматична прелезна сигнализация (светлинна и звукова) и в момента на инцидента е била редовно задействана, уточняват от Национална компания „Железопътна инфраструктура“.Влакът София-Бургас в момента престоява в участъка Илиянци-Световрачене. За пътниците е осигурена вода, а след приключване на следствените действия влакът ще продължи пътуването си. ", "date": "2019.10.15", "title": "Влак удари кола на жп прелез, жена загина, друга е в болница"}
{"url": "https://offnews.bg/politika/pencho-milkov-nezriashtite-hora-mogat-da-badat-ravnostojni-v-obshtest-713247.html", "text": "Хората със зрителни увреждания са тясно свързани с общината, в която живеят, независимо коя е управляващата политическа сила. Всички знаем как в съвременния свят може да се устрои жизнената среда, за да бъде достъпна за хора с увреждания - и тротоарите, и местата за пресичане, и обществените сгради, особено за спецификата на хората със зрителни увреждания”, сподели Пенчо Милков пред присъстващите. Той коментира, че вече на много места и в България може да се види наличието на специална алея в пешеходните зони, която улеснява движението на хората с бели бастуни.“В тази насока, обаче община Русе е длъжник на незрящите хора в нашия град”, заяви Милков. Социалистът изрази намерението си като кмет да работи за изграждане на специални маршрути, предназначени за незрящите и да следи стриктно дали проектите за публичните пространства са съобразени с изискванията за достъпност на хора с увреждания. “Тези промени не изискват особено голям ресурс. По трасето се разполагат различни видове настилки, които водят хората и им помагат да се ориентират”, каза Милков.“Като кмет ще гарантирам подкрепа за хората със зрителни увреждания от страна на общината и институциите, а когато се решават техните проблеми ще бъдат внимателно изслушвани, така че диалогът да остане отворен. Вярвам, че незрящите хора могат да бъдат равностойни в обществения живот и имат своето място в него”, заяви кандидатът за кмет. Представителите на ССБ споделиха, че имат значителни проблеми в придвижването, свързани с некачествените градски ремонти, най-вече с неправилното поставяне на тактилните плочи и попитаха Милков как предвижда да се справи с този проблем. \"Като кмет ще бъда безкомпромисен към некачествено и незавършено в срок строителство. Процедурите за избор на изпълнители не само трябва да са законосъобразни, но и да осигуряват на хората красива градска среда за работа и живот, което е нашата цел \", отговори той.По време на разговора хората споделиха с Милков, че в редица отношения се чувстват затруднени в своето ежедневие, тъй като звуковите сигнали на светофарите в Русе масово не работят и не се предприемат действия за отремонтирането им, както и други устройства, подпомагащи тяхното придвижване.В хода на срещата те поставиха и въпроса за качеството на обществения транспорт в града. Милков коментира, че голямата възможност за община Русе е проекта за закупуване на нови тролейбуси. Намаляването на стойността на картите за ученици, студенти, пенсионери и хора с увреждания е заложено в неговата програма за управление, като целта е поетапно постигане на безплатно пътуване на тези групи.", "date": "2019.10.15", "title": "Пенчо Милков: Незрящите хора могат да бъдат равностойни в обществения живот"}
{"url": "https://offnews.bg/obshtestvo/za-treti-poreden-mesetc-se-zapazva-ravnishteto-na-bezrabotitca-v-stran-713251.html", "text": "Равнището на регистрираната безработица в страната се запазва и през септември, като отчетената стойност от 5.3%1 остава непроменена вече трети пореден месец. На годишна база, спрямо същия период на 2018 г., Административната статистика на Агенцията по заетостта сочи понижение от 0.3 процентни пункта. В края на месеца регистрираните безработни в бюрата по труда са общо 172 781, като се увеличават минимално спрямо август. В сравнение със септември 2018 г. те са с 11 065 по-малко.Новорегистрираните безработни лица през септември са 26 662, като от тях 1 652 са били неактивни, т.е. не са били нито заети, нито учащи, и не са търсили работа. За деветте месеца на годината пък активираните неактивни лица средномесечно надхвърлят 2 200 души. Информационни събития, трудови борси, срещи на трудовите посредници с младежи, завършващи средно или висше образование, мобилни бюра по труда са част от изпълняваните нови инициативи и изнесени услуги на Агенцията по заетостта.Дейността на бюрата по труда продължава да обхваща все повече заети, учащи и пенсионери, сред които работодателите също разчитат да намерят своите кадри. Нови 1 168 души от тези групи са регистрирани през месеца като търсещи работа.Постъпилите на работа безработни през септември са 18 881, като 92.3% от тях са устроени в реалната икономика. Други 1 053 търсещи работа лица от групата на пенсионерите, учащите и заетите, също чрез бюрата по труда са намерили своето ново работно място.В резултат от изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени още 1 448 лица: 1 061 – по програми и мерки за обучение и заетост и 387 – по схеми на Оперативна програма „Развитие на човешките ресурси”.През септември в различни форми на обучения за възрастни (обучения за ключови компетентности и професионална квалификация), финансирани както от държавния бюджет, така и от Европейския социален фонд, са обхванати нови 286 безработни лица. Завършилите обучения през месеца са общо 619 безработни.Заявените работни места на първичния пазар на труда през септември са 17 887, като 59.7% от тях са в частния сектор. Най-голям дял свободни работни места са заявени в преработващата промишленост (26.2%), образованието (18.1%), административните и спомагателните дейности (13.2%), търговията, ремонта на автомобили и мотоциклети (10.3%), хотелиерството и ресторантьорството (9.1%), и други.Най-търсените групи професии и този месец са: преподаватели; оператори на стационарни машини и съоръжения; персонал, полагащ грижи за хората; работници в добивната и преработващата промишленост, строителство и транспорт; продавачи; квалифицирани работници по производството на храни, облекло, дървени изделия и сродни; персонал, зает в сферата на персоналните услуги (бармани, сервитьори, готвачи, камериери и др.); работници по събиране на отпадъци и сродни на тях; водачи на МПС и подвижни съоръжения и други.", "date": "2019.10.15", "title": "За трети пореден месец се запазва равнището на безработица в страната"}
{"url": "https://offnews.bg/futbol/posreshtame-chehia-pred-prazni-tribuni-713241.html", "text": "Последната евроквалификация на българските национали в група А срещу Чехия на една от най-светлите дати за родния футбол - 17 ноември, когато победихме Франция с 2:1 на \"Парк де Пренс\" през 1993 г. и се класирахме на Мондиал 1994, по всяка вероятност ще се играе на празен стадион заради наказание, което ще ни наложи УЕФА по повод расистките изцепки на мача с Англия снощи.Според точка 14 от Дисциплинарния правилник на УЕФА от европейската централа вероятната санкция, което ще бъде наложена на България, е затваряне на стадиона за следващата домакинска среща и глоба от 50 000 швейцарски франка.Възможно е дори да \"изгорим\" за два двубоя след двете наказания, наложени ни за расизъм заради случилото се на мачовете с Чехия в София и Косово в София.В Чехия новината за расистките провокации на \"Васил Левски\" също бяха обширно отразени в медиите, които уверено прогнозират, че стадионът ще бъде затворен за гостуването на 17 ноември.", "date": "2019.10.15", "title": "Посрещаме Чехия пред празни трибуни"}
{"url": "https://offnews.bg/drugi/izprashtame-13-na-evropejskoto-po-shtangi-za-mladite-bozhidar-andreev-713250.html", "text": "България ще участва с 13 представители на започващото в петък в Букурещ европейско първенство по вдигане на тежести за 20 и 23-годишни младежи.Сред тях са европейският шампион за мъже и бронзов медалист от първенството на планетата в кат. 73 кг тази година Божидар Андреев, европейският вицешампион за мъже от миналата пролет също в Букурещ Стилян Гроздев, олимпийският младежки вицешампион от Буенос Айрес 2018 Христо Христов и неговият брат Стефчо Христов – световен шампион за 17-годишни кадети от март т.г. в Лас Вегас, както и щангист № 1 на България за миналата година Ангел Русев.\"Божидар има много силна година и се надявам да добави ново отличие към двата ценни медала, спечелени в най-класните първенства при мъжете. С личният му треньор Пламен Братойчев решихме сега да не сваля килограми и за това е записан в кат. 81 кг. Ангел Русев също има своите шансове, а и смятам, че всеки един от състава е способен да се нареди сред призьорите. От националния отбор е освободен световният шампион за кадети до 17 г. Карлос Насар поради системни слаби резултати и нарушена дисциплина.В ръководството на федерацията и на отбора сме твърдо убедени, че националните състезатели трябва да са пример за всички останали в това отношение. Отново искам да благодаря на всички всеотдайни треньори по центровете, излъчили представители за европейското в Букурещ. Надявам се всички в румънската столица да са здрави и да дадат най-доброто на което са способни,“ заяви след определяне на състава старши треньора на националите Иван Иванов, олимпийски шампион от Барселона 1992.Ето кои ще излязат с българския герб на подиума в Букурещ: ДО 20-ГОДИШНИ: Девойки: Кат. 45 кг Стиляна Маринова (от школата в Русе с треньори Кръстина и Радослав Атанасови) Кат. 49 кг Надежда Мей-Нгуен (Русе, тр. Кръстина и Радослав Атанасови) Кат. 71 кг Мария-Магдалена Кирева (Хасково, тр. Живко Архондев) Юноши: Кат. 55 кг. Ангел Русев (Русе, тр. Кръстина и Радослав Атанасови) Кат. 67 кг Валентин Генчев (Ст. Загора, тр. Стоян Стоянов) и Стилян Гроздев (Русе, тр. Кръстина и Радослав Атанасови) Кат. 102 кг Васил Маринов (Сливен, тр. Пламен Братойчев) Кат. 109 кг Стефчо Христов и Христо Христов (Варна, тр. Живко Николов)ДО 23-ГОДИШНИ: Девойки: Кат. +87 кг Джесика Иванова (Пловдив, тр. Димитър Стойков) Младежи: Кат. 61 кг Асен Асенов (Ст. Загора, тр. Евгени Танев) Кат. 67 кг Петър Ангелов (Сливен, тр. Севдалин Минчев) Кат. 81 кг Божидар Андреев (Сливен, тр. Пламен Братойчев)На миналогодишното първенство в Полша в тези възрастови групи България спечели две титли: в кат. 77 кг при 23-годишните Божидар Андреев грабна златото, а Даяна Димитрова стана шампионка при най-леките 20-годишни състезателки. Преди това, през 2017 г. в албанския град Дуръс България взе в двубоите един бронз, извоюван от Даниела Пандова при най-леките 23-годишни състезателки.Българите ще пътуват за Букурещ с микробуси директно от Спортпалас край Варна, където са на лагер от близо месец.", "date": "2019.10.15", "title": "Изпращаме 13 на европейското по щанги за младите, Божидар Андреев ще вдига в горната категория"}
{"url": "https://offnews.bg/obshtestvo/helzinkskiat-komitet-rasistkite-proiavi-na-stadiona-sa-tezhak-udar-po-713223.html", "text": "Българският хелзинкски комитет призовава за разработване на стратегия за борба с расизма, ксенофобията и хомофобията в спорта, както и мерки за активното въвличане и поемане на ясно определени отговорности в този процес от страна на спортните клубове и клубовете на техните привърженици.Правозащитната организация посреща \"с дълбоко разочарование, но без изненада грубите расистки прояви по време на мача срещу Англия на 14 октомври 2019 г. от квалификационната фаза за европейския футболен шампионат Евро 2020.\"\"Изненада липсва, тъй като подобни прояви не са просто част от ежедневието по българските стадиони. Напротив, в българското общество е добре известен от години проблемът с расистките, хомофобски и неофашистки или неонацистки настроения и движения сред българските футболни агитки. Добре известно е, също така, участието на тези групи в редица събития, несвързани със спорта — от провокации по време на протести, до погроми над уязвими общности на роми, на бежанци и мигранти и на ЛГБТИ хората.\" - подчертават от БХК.\"Случилото се вчера е само последна и много видима проява на този проблем. То представлява не просто тежък удар по международната репутация на България, а предупредителен сигнал за растящия и задълбочаващ се проблем с радикализацията сред ултранационалистически, крайно десни групи. Отговорност за това носи не само цялото ръководство на спорта в България, но и всички институции, които от години неглижират както ангажирането на отговорността на правонарушителите при подобни прояви, така и мерките по превенция на националистическата радикализация.\" - пише в позицията на Българския хелзинкски комитет.\"Същевременно много медии разпространиха кадри от вчерашните събития, на които ясно се виждат лицата на част от тези, които извършват нацисткия поздрав „зиг хайл“ с изпъната ръка. Предвид това, призоваваме органите на прокуратурата и полицията да предприемат необходимото за установяване на самоличността на тези лица и ангажирането на отговорността им.\" - заявиха още от БХК.", "date": "2019.10.15", "title": "Хелзинкският комитет: Расистките прояви на стадиона са тежък удар по репутацията на България"}
{"url": "https://offnews.bg/koloezdene/obiaviha-marshruta-na-tur-dio-frans-2020-713235.html", "text": "Повече планински етапи и само един \"часовникарски\" ще има в предстоящото 107-о издание на колоездачната Обиколка на Франция през 2020 година.Това обявиха организаторите, които представиха целия маршрут на състезанието на специална церемония в Ница.Общо през пет различни планински масива ще премине най-престижното колоездачно състезание, което тази година е с обща дължина от 3470 километра.Още във втория етап състезателите ще имат изкачване от над 1500 метра, а общият брой на височините ще бъде 29. \"Часовникарският\" етап пък е оставен за предпоследния ден на Тура, като той ще бъде с дължина от 36 километра.Тази година Обиколката на Франция ще започне със седмица по-рано от обикновено, а причината за това са Олимпийските игри в Токио, на които ще участват повечето от водещите състезатели в Тура.107-ото издание на \"Тур дьо Франс\" ще започне на 27 юни в Ница и ще завърши на 19 юли в Париж.", "date": "2019.10.15", "title": "Обявиха маршрута на Тур дьо Франс 2020"}
{"url": "https://offnews.bg/ikonomika/balgaria-udvoiava-subsidiite-za-volkswagen-%c2%a0250-miliona-evro-vmesto-1-713258.html", "text": "За да осигури договора за новия завод на Volkswagen, България е готова да удвои субсидиите, които предлага. Това съобщава във вторник вечерта германският всекидневник Frankfurter Allgemeine Zeitung, цитиран от Investor.bg.Намерихме начин да предложим на Volkswagen Group вместо 135 млн. евро 250 до 260 милиона евро, заяви пред престижното германско издание президентът Росен Плевнелиев.В момента Плевнелиев е председател на Автомобилен клъстер България и лобира активно в полза на кандидатурата ни.Перспективата германският автомобилен концерн Volkswagen да построи новия си завод в Турция се изпарява с всеки изминат ден заради военната офанзива в Сирия.  Картините, които виждаме от Северна Сирия, са ужасяващи. Не мога да си представя, че при тези условия Volkswagen ще се ангажира в Турция с инвестиция за милиард евро, твърди премиерът на Долна Саксония Щефан Вайл, който е член на борда на VW.  Долна Саксония е вторият по големина акционер на Volkswagen и играе ключова роля в надзорния съвет.   България предлага на VW голяма индустриална зона извън столицата София, близо до летището. Бившата фабрика на стоманодобивна компания принадлежи на българската Първа инвестиционна банка и австрийската компания за недвижими имоти Soravia, пише Frankfurter Allgemeine Zeitung.Германският автомобилопроизводител вече създаде свое турско подразделение в западния град Маниса в началото на октомври, с което постави основите за начало на производствената си дейност в Турция. Въпреки това противоречивите решения на президента Ердоган и негодуванието срещу тях в Брюксел разколебават компанията.  Решението за построяването на нов завод беше отложено от Управителния съвет. Следим отблизо ситуацията и сме притеснени за настоящото развитие, посочват от Volkswagen.", "date": "2019.10.15", "title": "България удвоява субсидиите за Volkswagen: 250 милиона евро вместо 135 милиона"}
{"url": "https://offnews.bg/bojni/kobrata-trenira-za-bukar-na-parking-v-kalifornia-713253.html", "text": "Звездата ни тежката категория на професионалния бокс Кубрат Пулев показа как се готви за предстоящия си мач. Кобрата има насрочена битка на 9 ноември с 38-годишния американец Райдъл Букър, който е бивш затворник.Пулев публикува на личния си профил във Фейсбук видео, в което раздава юмруци на паркинг посред нощ. Кобрата е гол до кръста, изпотен и демонстрира боксовите си умения на фона на хип-хоп музика.\"9 ноември, Калифорния! Какво е това?\", написа боксьорът ни към видеото.Съперникът му Букър също се готви за мача. 38-годишният американец демонстрира високо самочувствие в интервю пред \"България Днес\".\"Силен боксьор. Върви директно напред. Понякога играе мръснишки. Удря зад главата. В бокса това са много опасни попадения. Като цяло е класен противник. Мощен и силен е, но мисля да му изнеса урок по истински бокс. Той ще се опита да направи мача тежък.Ще използва доста клинчове. Не бих желал срещата да протича по този начин, но няма да му се дам. Наясно съм и очаквам да се хвърли и да направи добър мач. Мога да се адаптирам към всякакви стилове и ситуации. Никога не търся нокаута.Техничен боксьор съм. Ако успея го сваля, добре. Но целта е да си правя комбинациите. Да използвам различни ъгли и умения. Сигурен съм, че това ще бъде най-трудният мач за Пулев на боксовия ринг\", казва Букър.", "date": "2019.10.15", "title": "Кобрата тренира за Букър на паркинг в Калифорния"}
{"url": "https://offnews.bg/futbol/bobi-mihajlov-se-zapana-otkazva-da-dade-ostavka-713214.html", "text": "Президентът на Българския футболен съюз Борислав Михайлов заяви, че няма да подава оставка, съобщи БНР. Тя му беше поискана от премиера Бойко Борисов днес след резила на снощния мач срещу Англия. Двубоят бе загубен от националите с 0:6. В допълнение част от публиката провокираше с расистки възгласи футболистите на Гарет Саутгейт и се наложи съдията на два пъти да спира срещата. Сега БФС е заплашен от рекордна финансова санкция.На базата в Бояна медийният директор на съюза Христо Запрянов разясни, че в петък от 14:00 часа има заседание на Изпълкома на БФС и след него, от 15:00 часа Михайлов ще отговори на всички въпроси на медиите.Ето и официалното съобщение на футболната централа:", "date": "2019.10.15", "title": "Боби Михайлов се запъна, отказва да даде оставка"}
{"url": "https://offnews.bg/politika/prezidentat-radev-se-sreshtna-s-generalnia-direktor-na-dojche-vele-713257.html", "text": "Само свободни и независими от политическо и икономическо влияние медии могат да се противопоставят на опасни процеси, които застрашават демокрацията. Това заяви президентът Румен Радев на среща с генералния директор на „Дойче веле“ Петер Лимбург, който е на посещение в България.В срещата на „Дондуков“ 2 участва и посланикът на Германия у нас Кристоф Айххорн, съобщават от прессекретариата на държавния глава.Двамата са обсъдили методите за гарантиране на финансовата и политическа независимост на медиите, в това число и формирането на бюджетите на обществените медии, предизвикателствата пред професионалните журналистически стандарти в конкурентната среда на социалните мрежи, както и насърчаването на медийната грамотност на аудиторията.„Нуждаем се от ясни и прозрачни критерии за финансиране особено що се касае до парите от европейски програми“, заяви държавният глава.Румен Радев и Петер Лимбург са единодушни, че \"плуралистичната медийна среда е не само стълб на демокрацията, но и е част от добрия облик на всяка една страна.\"Петер Лимбург е запознал президента с дейността на германската медия, финансирането й, както и с нейни инициативи. Представена е работата на академия „Дойче веле“, свързана с развитието на медийната грамотност и борбата с фалшивите новини.Дойче веле излъчва на 30 езика и достига до аудитория от 197 милиона хора седмично чрез съдържание, разпространявано по телевизия, радио и интернет.", "date": "2019.10.15", "title": "Президентът Радев се срещна с генералния директор на Дойче веле"}
{"url": "https://offnews.bg/gimnastika/nad-600-gimnastichki-shte-uchastvat-v-turnira-organiziran-ot-katrin-v-713216.html", "text": "Над 600 състезателки ще участват в третото издание на турнира по художествена гимнастика за „Златна купа Локомотив“ и приз „Илиана Раева“, който ще се проведе от петък до неделя в столичната зала „София“.Надпреварата се организира от световната шампионка с ансамбъла в Монпелие Катрин Велкова. „Златното момиче“ е треньор и президент на КХГ „Локомотив“ София.\"Тази година доста се постарахме с подаръците и с наградите, за да могат децата да са щастливи. Решихме в това издание турнирът да е три дни, за да свършваме навреме. Ще имаме гости от чужбина.Желание да се включат изразиха клубове от Словакия, Кипър, Сърбия и от Беларус. Ще участват над 600 гимнастички от най-малките (3-4 -годишни) до възраст жени.Ще видим и ансамбли, защото в края на следващата седмица, отново в зала „София“ ще се проведе държавното първенство за тази категория. Входът за зрителите е свободен. В петък състезанието ще започне в 14.00 часа, а в събота и неделя ще е от 9 часа“, това сподели специално за БНР Катрин Велкова.", "date": "2019.10.15", "title": "Над 600 гимнастички ще участват в турнира, организиран от Катрин Велкова"}
{"url": "https://offnews.bg/politika/georgi-kardashev-ot-partia-mir-predlaga-grazhdansko-uchastie-v-upravle-713209.html", "text": "Вторият в листата за общински съветници в София на партия МИР Георги Кардашев стартира предизборната си кампания със заявка  пряко участие на гражданите в управлението на Столична община. Кардашев заяви, че се налага създаването на независима гражданска структура, която ще предлага  решения по същия дневен ред, по който заседават и общинските съветници.В заложеното създаване на структурата присъства и решението, че при широко гражданско недоволство, общественото обсъждане ще се реализира в гражданския общински съвет, за да се гарантира, че то няма да се случи проформа, както обикновено става, когато се прокарва лобистко решение на СОС, което да задоволи нечий икономически интерес.Като примери за такива решения в София Георги Кардашев посочи провалилия се проект за реновация на ул. „Граф Игнатиев“ и предстоящото изграждане на завод за изгаряне на отпадъци в центъра на града, срещу които не само партия „МИР“, но и много граждански организации са се противопоставяли. Освен това гражданският общински съвет ще може да предложи свое алтернативно решение и да убеди общинските съветници да се съобразят с него, категоричен е вторият в листата на ПП МИР за общинския съвет в София.Той обеща, от позицията на общински съветник в бъдещия Столичен общински съвет, да работи за изграждането на такава структура, която да финансира дейността си от бюджета на Столична община и което ще позволи и по-честото иницииране на местни референдуми и други прояви на пряко участие на гражданите в местното самоуправление.", "date": "2019.10.15", "title": "Георги Кардашев от партия МИР предлага гражданско участие в управлението на София"}
{"url": "https://offnews.bg/kultura/izpepeliavane-po-haruki-murakami-se-uvencha-s-goliamata-nagrada-na-c-713218.html", "text": "На 13 октомври, в зала 1 на НДК се състоя бляскавата церемония по награждаване на победителите от конкурсната програма на CineLibri! Голямата награда за най-добра литературна адаптация, съпроводена с изящна статуетка, отиде при южнокорейския шедьовър „Изпепеляване” на режисьора Лий Чанг-донг, създаден по мотиви от разказа „Горящият хамбар” от сборника „Изчезването на слона” на Харуки Мураками.Председателят на журито Кристоф Ламбер връчи наградата на Христо Христозов, разпространител на филма за България. Решението беше мотивирано така: „Изпепеляване” получава Голямата награда заради хипнотизиращата красота и атмосфера, с които е проникната една история с вкус на притча, изградена като поток от въпроси за отчуждението между поколенията, стойността на традициите в светлината на безличния космополитизъм и модерния консуматорски свят. Базиран на мистериозния разказ на Харуки Мураками, филмът е оригинална интерпретация на текста - фино, загадъчно и завладяващо преживяване, подплатено с небходимата доза ирония и незабравими кадри.”Почетна грамота за майсторска литературна адаптация получи класираната на второ място биографична драма „Заличено момче” на реж. Джоуел Еджъртън по мемоарната книга на американския писател и ЛГБТ активист Гарард Конли, който беше специален гост на фестивала. Разтърсващ разказ по действителни преживявания, филмът разглежда травматичните последици от т.нар. конверсионна терапия в Америка, засегнала стотици хиляди човешки съдби.На трето място журито постави “Продавачът на вестници и цигари” - нежна, мъдра, сърцераздирателна драма на реж. Николаус Лейтнер по романа на Роберт Зееталер. Филмът разказва за емоционалното и нравствено израстване на един младеж на фона на ескалиращото напрежение в навечерието на нацистката окупация във Виена и се явява трибют към таланта на Бруно Ганц, който влиза в образа на Зигмунд Фройд.След церемонията се състоя премиерна прожекция на психологическата драма „Тази, която не съм” с една от грандамите на френското кино – Жулиет Бинош.Кино-литературният фестивал продължава до 20 октомври. Зрителите ще имат възможност да гледат наградените филми, както и част от продукциите извън конкурсната програма, да присъстват на галавечери на Унгария, Ирландия, Япония и Германия и да се срещнат с изтъкнатия израелски писател А. Б. Йехошуа по повод българската премиера на романа „Жената от Йерусалим”. Събитието ще се състои на 17 октомври в Дома на киното.На 20 октомври ще разберем и кои са заглавията, отличени в конкурса за късометражен филм, реализиран съвместно с TatraTea. Церемонията по награждаване на победителите ще се състои в кино Люмиер Лидл от 19:00 ч. Победителят ще получи диплом и парична награда в размер 2000 лв.", "date": "2019.10.15", "title": "'Изпепеляване' по Харуки Мураками се увенча с Голямата награда на CineLibri 2019"}
{"url": "https://offnews.bg/politika/ninova-pravene-na-biznes-bez-podkupi-e-vazmozhno-713226.html", "text": "Лидерът на БСП Корнелия Нинова, кандидатът за кмет на Ямбол от „БСП за България” Катя Георгиева, заместник – председателят на НС Кристиан Вигенин и народният представител от левицата Петър Кънев се срещнаха с представители на бизнеса в Ямбол. Нинова заяви, че е привърженик на целенасочена и дългосрочна държавна политика за подпомагане на българското производство. Редица страни членки на ЕС го правят.„Румъния наскоро създаде предприятие за изкупуване на земеделска продукция и това не се отчете като държавна помощ, която да противоречи на европейската практика.Фолксваген ни заобиколи. Обяснението беше, че ако ние помогнем, така като помогна Турция, би било недопостима държавна помощ. Само че БМВ направиха завод в Унгария, която е в Европейския съюз и тя оказа цялата нужна помощ, за да инвестират там. Изводът е, че трябва да имаш виждане и характер, за да провеждаш държавна политика в защита на българската икономика”, заяви Корнелия Нинова.Заедно с представителите на бизнеса лидерът на социалистите обсъди и проблема с липсата на кадри. Тя каза, че при изготвянето на „Визия за България” са поканили специалисти , с които са идентифицирани секторите, които може да се развиват в България и какви кадри са необходими за тях. \"Залагаме - държавата да плаща за образованието в приоритетните специалности. След това тези млади хора да работят в България”, изрази мнение Корнелия Нинова. Според нея образованието и икономиката трябва да вървят ръка за ръка и да се планират заедно стратегически. Тя подчерта, че данъчната политика също е много важна за развитието на икономиката. „Нужно е в райони, които са слабо развити, да се прилага данъчна ваканция – например 5 години да не се плаща Данък печалба, за да може един малък бизнес да потръгне и да се стабилизира. Знаем, че корупцията и натискът върху вас е огромен. Безбройните документи, разрешителни, лицензи и удостоверения са спирачка за всеки бизнес, но най-вече за средния и малкия. Правене на бизнес без подкупи е възможно\", каза лидерът на левицата.Тя коментира и притеснението на икономисти и финансисти за задаваща се нова икономическа криза. ”Българската икономика не е готова за това. Правителството не предприема никакви мерки. Българските работодатели алармираха, че трети месец поред падат продажбите\", обясни Корнелия Нинова. Лидерът на БСП и бизнесът обсъдиха мерки за подпомагане на българската икономика заради кризата. „Без високотехнологични производства няма възможност за бърз икономически растеж. Увеличението на доходите, чрез което да се увеличи потреблението, е добър ход за омекотяване на удара от кризата”, сподели Корнелия Нинова.", "date": "2019.10.15", "title": "Нинова: Правене на бизнес без подкупи е възможно"}
{"url": "https://offnews.bg/futbol/fifa-zabraniava-darzhavnata-namesa-vav-futbola-ultimatumat-na-borisov-713227.html", "text": "Правилата на ФИФА забраняват намеса на държавата и правителството в работата на футболните съюзи, които са членки на световната футболна централа, като в последните години е имало няколко подобни инцидента, които доведоха до полемики, припомня БГНЕС.По-рано днес премиерът на България Бойко Борисов официално поиска оставката на президента на БФС Борислав Михайлов, като спортният министър Красен Кралев уточни, че държавата прекратява всякакви взаимоотношения с Футболния съюз, включително “финансови”.Член 17 от правилника на ФИФА гласи, че \"Всеки член на ФИФА ще менажира футболната си дейност независимо и без намеса от трети страни\". Няма обаче допълнителни пояснения какво точно означава \"намеса от трети страни\", което оставя различните случаи отворени за интерпретация. Какво показва обаче практиката в тълкуването му досега?През октомври 2017 ФИФА замрази членството на Футболния съюз на Пакистан, след като президентът на организацията подаде оставка поради подозрения в корупция и на негово място временно бе назначен ръководител от съда на страната. Наказанието бе отменено през март следващата година, когато административно назначеният ръководител върна управлението в ръцете на Футболния съюз.В края на 2015-та година ФИФА наложи подобно наказание на Кувейт, след като установи, че правителството се меси в работата на Футболния съюз, макар и да не уточни каква точно е тази намеса. Наказанието не позволи на националния отбор на страната да участва в квалификациите за Мондиал 2018, но правата на Федерацията бяха възстановени през 2017, след като Кувейт прие нов закон за спорта, който отговаря на изискванията на ФИФА.В навечерието на Мондиал 2018 подобен проблем имаше и Испания, като отборът бе под угрозата да не бъде допуснат до участие на Световното първенство, след като президентът на Футболната федерация подаде оставка заради подозрения в корупция. Спортният съвет на Испания настоя Федерацията да проведе избори за нов ръководител, което именно бе определено от ФИФА за държавна намеса. В крайна сметка след среща между главния секретар на ФИФА и спортния министър на Испания и проблемът бе изгладен, като не се стигна до наказание.Преди година бяха спрени правата на Футболната асоциация на Сиера Леоне, след като антикорупционната комисия на страната уволни президента на Асоциацията Иша Йохансен и генералния секретар Кристофър Камара заради разследване за корупция. През юни тази година от двамата бяха свалени обвиненията и те бяха възстановени на позициите си, след което ФИФА свали наказанието на страната.От друга страна в края на 2017-та година ФИФА бе разкритикувана, че не прилага правилата си за забрана на държавна намеса толкова строго в Китай. Въпросът бе повдигнат, тъй като ръководителите на Китайската футболна федерация са също така и държавни служители.Президентът на Федерацията Цай Джънхуа е също така заместник-директор на Държавната спортна агенция, а неговият заместник във Федерацията Джан Дзиен е ръководител на същата Агенция, което е в разрез с правилата на ФИФА. Според критиките световната футболна централа не обръща внимание на този проблем, заради големия китайски футболен пазар и силното влияние на Китай.Не е ясно дали искането на оставката на Борислав Михайлов от Бойко Борисов ще бъде определено за държавна намеса от ФИФА, но е важно да се уточни, че БФС като спортна федерация не получава пряко държавно финансиране и се самоиздържа. Това не означава, че държавата не подпомага дейността на БФС по други начини, за които именно Кралев каза, че ще бъдат прекратени до подаването на оставка от Борислав Михайлов.", "date": "2019.10.15", "title": "ФИФА забранява държавната намеса във футбола, ултиматумът на Борисов към Боби е опасен"}
{"url": "https://offnews.bg/kultura/fenomenat-ara-malikian-s-tri-kontcerta-u-nas-video-713215.html", "text": "Виртуозът на цигулката, харизматичният музикант, интерпретатор и композитор Ара Маликян идва у нас през март 2020г. Испанският цигулар се завръща с нов спектакъл “Royal Garagе Tour”, част от световното му турне, което преминава през най-големите зали и площади на Европа, САЩ и Латинска Америка. Концертите му са на 16 март в София, НДК, на 17 март – във Варна и на 19 март – в Пловдив.С новото си мащабно, цветно и еклектично шоу “Royal Garage Tour” Ара представя последния си 26-ти албум Royal Garage, излязал тази година. Емоционално пътешествие из най-разнообразни стилове, жанрове и музикални култури по света, придружили кариерата на големия музикант. В обиколката из „музикалните подземия” Ара си колаборира с емблематични световни изпълнители, записали гласовете си в неговия албум – арменеца Серж Танкян, аржентинеца Андрес Каламаро, испанския рок идол Енрике Бънбъри, италианеца Франко Батиато и рапъра Kase. O.„Връзките ми с гаражите започнаха през 1976 г., когато избухна войната в Ливан. По света най-модерните групи репетираха в гаражи, създадоха звучене и стилове, които промениха историята на музиката. Не исках да остана извън това”, казва Ара. „Когато бях десетгодишен, баща ми каза „Давай, сине, да слизаме в гаража и да направим банда като Rolling Stones”…И сега все още не виждам много рокендрол в това, но виждам много любов и това е по-важно от всичко!”След това дойдоха други гаражи - германските, английските, парижките, испанските. Изглежда съм свързан с гаражите. И в гаражите ми се случват очарователни неща ...”, казва Ара.Ара Маликян е испански цигулар от ливански произход и арменски корени. Роден през 1968 г., живее в Испания. Има 40 издадени албума, собствен оркестър и над 100 000 продадени копия на „Годишните времена” на Вавалди. Първи цигулар на испанската кралица и провъзгласен за цигулар № 1 на Испания. С последното си турне „Невероятното пътешествие на една цигулка” Ара премина през най-престижните музикални сцени на световни столици - Париж, Лондон, Рим, Москва, Буенос Айрес, Мексико Сити, Хонконг, Истанбул..…Мина и през София и Варна, където зашемети публиката с мощната си енергия и остави след себе си хиляди вдъхновени фенове.Елате да се разходим из “музикалните гаражи” на света, водени от Ара Маликян – на 16 март в София, на 17 март във Варна и на 19 март в Пловдив. Организатор е компания BG Sound Stage. Билетите са в продажба в системата на , и на касите на залите.", "date": "2019.10.15", "title": "Феноменът Ара Маликян с три концерта у нас (видео)"}
{"url": "https://offnews.bg/ikonomika/evrohold-vnese-v-kzk-dokumenti-za-zadalbochenoto-prouchvane-na-sdelkat-713224.html", "text": "Във връзка с решението на Комисията за защита на конкуренцията (КЗК) да извърши задълбочено проучване на придобиването на компаниите на ЧЕЗ Груп в България, Еврохолд България АД предостави на регулатора допълнителни документи, заявяват от холдинга.Кандидат-купувачът на бизнеса на чешката държавна компания обяснява, че в документите са представени доказателства за приложимите регулаторни изисквания и разпоредби на застрахователния и енергийния пазар, ограничителните режими на Платежоспособност II, рестриктивните разпоредби за публичните дружества, както и нормите, касаещи контрола на сделките между свързани лица. Еврохолд предостави допълнителна информация на КЗК за географския обхват на изследваните пазари, на които оперират холдингът и дъщерните му застрахователни дружества, базирани в България (ЗД Евроинс АД и ЕИГ РЕ ЕАД), предлаганите от застрахователните компании продукти, реализираните от тях премийни приходи и дела им в общите приходи на холдинга, притежаваните от дружествата пазарни дялове в различните застрахователни сегменти и други, заявяват още от дружеството.В документите се посочва, че застрахователните дружества на Еврохолд в България нямат водеща позиция в „застраховка гаранции“ на българския пазар нито поотделно, нито взети заедно. Комбинираният им пазарен дял в този сегмент бил 5%.Застрахователните дружества на Еврохолд в България не предлагат “застраховка гаранции” на търговци на електроенергия и нямат приходи от този продукт, заявяват още от компанията.От Еврохолд посочват и че застрахователните му дружества в България предоставят застрахователни гаранции по обществени поръчки в различни сектори и подчертават, че енергийните дружества са бенефициенти, а не са купувачи на този вид застраховки.Същите застраховки се предлагат от много на брой застрахователни компании и при много по-добри условия, показват още приложените нови документи.При осъществяване на концентрацията между застрахователните дружества на Еврохолд и дружествата от групата на ЧЕЗ България, същите ще са свързани лица. Съгласно европейската регулаторна рамка в енергийния сектор, директива Платежоспособност II, общите европейски разпоредби, отразени и в българското законодателство, сделките между свързани лица, както и финансовото подпомагане на свързани лица, са силно регулаторно ограничени. Над определени лимити те са дори забранени. Поради тази причина няма как търговците на електроенергия от новата група да се възползват или да получават каквото и да било конкурентно преимущество под формата на гаранционна застраховка от застраховател в групата. Вътрешногруповият достъп на търговците до “застраховка гаранции” ще бъде негарантиран, бавен и финансово неизгоден за всички участници в групата, заявяват още от Еврохолд.Подчертава се и че европейското законодателство, имплементирано и в българската нормативна уредба, стриктно ограничава финансовите групи по отношение на подкрепата за свързани дружества. От групата заявяват и че приветстват решението на КЗК за задълбочено проучване по сделката с ЧЕЗ.", "date": "2019.10.15", "title": "Еврохолд внесе в КЗК документи за задълбоченото проучване на сделката с ЧЕЗ"}
{"url": "https://offnews.bg/kultura/praznuvame-90-godini-ot-rozhdenieto-na-jordan-radichkov-s-edinstveno-p-713219.html", "text": "На 30-и октомври от 19 часа на театралната сцена на Столична библиотека най-обичаното представление на Йордан Радичков ще бъде представено пред гости и жители на столицата по повод 90 години от рождението на автора. Специално за софийската публика ще пристигне самодейната трупа от село Антон, която ще представи своята интерпретация на пиесата „Суматоха“.Самодейците от село Антон се сформират като трупа преди две години и посягат към текста на Радичков, за да се упражняват. За трупата е трудно да намери подходящ театрален текст поради мнозинството от актриси пред актьори. Въпреки това самодейците припознават текста като свой и обикват героите на Радичков. Не след дълго смело посягат към пушките, мустаците и гамашите на героите, за да пресъздадат Радичковата „Суматоха“ с особения поглед и любовта към театралното изкуство на самодейците.„Суматоха“ на трупата от село Антон се радва на местен успех и съставът представя своята постановка в Антон, Пирдоп, Челопеч и Мирково, където представлението се играе с благотворителна кауза. Движеща сила зад трупата е младият актьор Иван Николов („Това не е Хамлет“), който е родом от село Антон и почитател на творчеството на Йордан Радичков.„Нова библия“, първият вариант на пиесата „Суматоха“, е първият опит на Йордан Радичков за сцена, когато през 1966 година авторът е въведен в театъра от режисьора Методи Андонов. Построена върху разказа „Суматоха“ от сборника „Водолей“, пиесата се заиграва с притчата за лисицата, която се преструва на умряла, за да достигне своята кулминация в един от най-интересните метафорични образи в българския театър – този на суматохата. В годините след „Нова библия“ Радичков продължава своята работа върху останалите пиеси като скоро след това се появява и финалния вариант на „Суматоха“.Една от най-любопитните истории за живота на пиесите на Радичков отвъд граница идва от Прага. Скоро след завършването на финалния вариант на „Суматоха“, пиесата попада на сцената на пражкия театър веднага след събитията от 1968 година. Суматохата в пиесата е представена със зловещите звуци на танковите вериги, а постановката веднага след това е свалена от сцената.Формалната дата на раждане на автора е 24 октомври, когато ще се навършат 90 години от неговото рождение. По случай кръглата годишнина самодейците от село Антон ще изиграят своята „Суматоха“ на 30 октомври от 19 часа на театралната сцена на Столична библиотека с вход свободен.Актьорите от самодейната трупа на село Антон са Донка Николова, Цвятко Лубев, Елена Лумбева, Марина Стефанова, Янка Йорданова, Цветанка Маджарова, Цветан Петров, Петър Маринов, Николай Масларски, Лилия Масларски, Станислава Тетевенска", "date": "2019.10.15", "title": "Празнуваме 90 години от рождението на Йордан Радичков с единствено представление на постановката 'Суматоха'"}
{"url": "https://offnews.bg/futbol/uefa-zapochna-razsledvane-na-macha-balgaria-anglia-713259.html", "text": "От Европейската футболна централа обявиха дисциплинарно производство срещу България и Англия след снощната евроквалификация между двата отбора, играна на \"Васил Левски\". От УЕФА ще ни разследват по четири точки.Първата е за \"расистко поведение\" по член 14 от Дисциплинарния правилник на УЕФА. Втората е: хвърлени предмети - по член 16. Третото разследване ще е за прекъсване на националния химн.Последната точка е свързана с повторения на големия екран - член 42 от Правилника за сигурност и защита.Прекъсването на националния химн и недостатъчен брой пътуващи стюарди са двете точки, по които ще бъдат разследвани англичаните.В същото време президентът на УЕФА Александър Чеферин призова правителствата в отделните европейски страни да започнат война срещу расизма, за да не се допускат повече сцени като тези от двубоя между България и Англия в София в понеделник.Европейската квалификация на два пъти беше спирана през първото полувреме заради расистки скандирания от страна на феновете по трибуните, а темата за расизма превзе страниците на европейския печат и остави на заден резултата от срещата - 6:0 за Англия.\"Повярвайте ми, УЕФА желае да направи всичко, за да унищожи тази болест по футбола\", заяви Чеферин пред Асошиейтед Прес.\"Ние не може да си позволим да се задоволим със сегашните мерки и трябва да бъдем много по-решителни. Цялото футболно семейство - от ръководители, през треньори и играчи до фенове, трябва да се обединим и да работим с правителствата и с неправителствени организации, за да поведем война срещу расистите и да маргинализираме техните отвратителни възгледи\", заяви още словенецът.", "date": "2019.10.15", "title": "УЕФА започна разследване на мача България - Англия"}
{"url": "https://offnews.bg/analizi-i-komentari/mediana-georg-spartanski-vodi-s-30-2-v-pleven-shte-ima-balotazh-713230.html", "text": "Действащият кмет на Плевен Георг Спартански, който е кандидат за нов мандат, издигнат от Инициативен комитет, е основният претендент да спечели изборите. Това показват данните на агенция \"Медиана\"* от представително за общината изследване. За Спартански биха гласували 30,2 на сто, за кандидата на ГЕРБ Мирослав Петров - 25, 4 на сто, а за Илиян Йончев от БСП - 16,9 на сто.49 на сто от анкетираните обаче твърдят, че искат промяна на кмета, 35 на сто - Спартански да запази поста си, а 16 на сто са без мнение. 42,6 на сто твърдят, че градът запада, само 9,2 на сто, че се развива, а 30,5 на сто - че в някои отношение върви напред, а в други - назад. Преобладава желанието Плевен да има нов кмет, но няма един кандидат, който да е по-харесван от Спартански, гласовете се разпръскват в различни посоки, обясняват социолозите. \"Като цяло, преобладават нагласите за смяна на кмета, но те се разпръскват в различни посоки – към различни кандидати. А и Спартански има значителна маса симпатизанти, удовлетворени от неговата работа (или най-малкото приемащи, че той е по-добрият избор)\", се казва в анализа на агенцията.Според прогнозата на \"Медиана\" засега изглежда най-вероятно, че ще има втори тур на кметските избори.\"Прави впечатление, че към момента симпатизантите на ГЕРБ постепенно се консолидират около своя кандидат като по този начин намаляват разликата между двамата. Симпатизантите на БСП са силно раздвоени между своя кандидат и Спартански, което и намалява шансовете на Илиян Йончев\", отбелязват още от агенцията. Това не е прогноза, а моментна снимка на предизборните нагласи на избирателите, уточняват от \"Медиана\".В общинския съвет на Плевен ще има представители на пет политически формации - ГЕРБ, БСП, инициативен комитет за Георг Спартански, ВМРО, АБВ. Данните показват водачество на ГЕРБ, но без възможност да постигне мнозинство, като разликата с БСП е 3 процента. Това не е прогноза, а моментна снимка на предизборните нагласи на избирателите, уточняват от \"Медиана\". ---------------------------------------------------------------------------*Характеристики на изследването: Обем на изследваните лица - 383 човека 18 + г. жители на община ПлевенМетод  „Facе-to-face” интервюта по домовете на респондентитеИзвадка Двустепенна гнездова извадка Представителност Представително за община ПлевенПериод на провеждане Проведено на терен: 9 – 13 октомври 2019 г.Изследването е проведено от агенция „МЕДИАНА“ по поръчка на „Институт за модерна политика“. Проведено е на терен 9 – 13 октомври 2019 г. с 383 човека 18+ години, жители на община Плевен и е представително за общината. ", "date": "2019.10.15", "title": "Медиана: Георг Спартански води с 30,2% в Плевен, ще има балотаж"}
{"url": "https://offnews.bg/kultura/marius-kurkinski-na-50-713252.html", "text": "Журналистът Георги Тошев представя документалния филм \"Мариус Куркински на 50\" в кино „Култура“ в София. На известния актьор и режисьор Тошев посвети и два епизода в телевизионната поредица „НепознатиТЕ“.„Когато стартирах \"НепознатиТЕ\", много исках да има една знакова фигура, която да е мой връстник. Може би Мариус най-много бележи моето поколение, какво се случи с нас - децата на прехода, защото нашият съзнателен, професионален живот започна с влизането ни в университета точно през 1989 година. Мариус премина през всичко - през театралната травестия, през попкултурата „Ти-ри-ри-рам“ и, някак си, по един много категоричен начин успя да избере своята пътека в изкуството, да борави с думите по начин, по който те въздействат… Във време, в което никой никого не слуша, да се заслушаш в думите на един артист, при положение че той интерпретира чужди думи и ги превръща в свои, смятам за много, много голямо постижение“, каза пред БНР журналистът.Епизодът „Мариус и Хайтов“ пък бил създаден за юбилея - на „НепознатиТЕ“, тъй като журналистът искал да „повтори“ един гост, за да види какво се е случило с него в тези 10 години.С филма на Куркински „Засукан свят“ пък ще бъде открита Киномания. Тошев коментира:„Мариус живее един свой засукан свят, но Мариус има една безпогрешна интуиция - да посяга на текстове, към които никой друг дори няма интерес и дори не се сеща, че съществуват. ... Този архетип, който успява Мариус да извади от литературата, е нещо много важно, защото мисията, чисто актьорска, а и режисьорска, е много важна за нашето време. Защото да спреш и да се заслушаш в нечии думи, е изключително ценно. Това ти помага на теб да се промениш\".Георги Тошев разказа в предаването \"Преди всички\" по \"Хоризонт\":„Ивайло Стоянов го помня още като дете от студио \"Щурче\". Идваше отникъде, но имаше посока. За мен това е много важно, за нашето поколение и за всички нас, които все още сме тук и виждаме, че има смисъл нещо да променим, променяйки се и ние самите. Начинът, по който той еволюира, не само на сцената, но и в живота, е доказателство, че има смисъл, има посока. Днес той е различен. Днес, като че ли, хем отказва да порасне достатъчно, хем в същото време го виждам една идея по-смирен, някак по-центриран. Лутането е част от таланта и аз смятам, че дори грешките по пътя на един артист с мащаба на Куркински, са много важни за него самия. В крайна сметка днес ще покажем филма. На 23-ти ще има още една прожекция\".", "date": "2019.10.15", "title": "Мариус Куркински на 50"}
{"url": "https://offnews.bg/zdrave/vav-velikobritania-se-poiavi-parviat%c2%a0nezriasht-i-gluh-lekar-713233.html", "text": "25-годишната студентка по медицина Александра Адамс смята, че зрението и слухът не правят лекаря по-добър. Тя е убедена, че ограниченията, които й поставят сетивата й, могат да бъдат дори вдъхновяващи, съобщава Daili Mail.Преди години близките и приятелите на Александра й казвали, че никога няма да може да се пързаля с кънки, защото това удоволствие е недостъпно за незрящите хора. Тя ги опровергала като се научила не само да се пързаля с кънки, а и да кара ски. Младата жена е абсолютно сляпа с едното око, а другото е с 5% съхранено зрение.Сега е изправена пред поредното предизвикателство – лекарската професия, съобщава изданието. В момента е четвърти курс и когато завърши ще бъде първият незрящ и глух лекар в историята на страната.Естествено, тя си дава сметка, че бъдещите й пациенти вероятно ще бъдат шокирани когато разберат, че лекарят им е с такива увреждания, но е убедена, че ще успее да преодолее ограниченията, които й поставят недъзите.Адамс разказва, че поддържа връзка с петима американски лекари, които са напълно незрящи. Проучила е как работят. Общува активно и с глух медик-кардиолог, който никога не е чувал как бие сърце. Трудно е да си представим как един такъв лекар може да помага на пациентите си, но младата жена не се съмнява, че ще се справя със задълженията си не по-зле от зрящите си колеги.", "date": "2019.10.15", "title": "Във Великобритания се появи първият незрящ и глух лекар"}
{"url": "https://offnews.bg/kultura/margaret-atuud-i-bernadin-evaristo-si-podeliha-nagradata-bukar-713234.html", "text": "Канадската писателка Маргарет Атууд и британката Бернадин Еваристо си поделиха тазгодишната награда \"Букър\" - едно от най-престижните в света отличия за литература.На церемонията журито посочи, че изрично е пренебрегнало правилото призът да отиде само при един носител. След дълга дискусия журито не е успяло да излъчи един победител от краткия списък с шест имена. Затова наградният фонд от 50 000 британски лири се поделя между Атууд и романа ѝ \"Заветите\" (The Testaments) и \"Момиче, жена, друго\" на Еваристо.\"Заветите\" е продължение на излезлия през 1985 г. знаков роман \"Историята на прислужницата\", а \"Момиче, жена, друго\" е разказан чрез гласовете на 12 различни герои, повечето от които чернокожи жени.Така Бернадин Еваристо стана първата цветнокожа писателка, печелила \"Букър\" от основаването на наградите през 1969 г. досега. 79-годишната Маргарет Атууд е носител на наградата и през 2000 г. Тогава я получава за книгата си \"Слепият убиец\".", "date": "2019.10.15", "title": "Маргарет Атууд и Бернадин Еваристо си поделиха наградата 'Букър'"}
{"url": "https://offnews.bg/temida/polfrijman-izleze-ot-busmantci-no-bez-pasport-zashtoto-ne-mozhe-da-n-713256.html", "text": "Джок Полфийман излиза от центъра за временно настаняване в Бусманци днес. Той ще трябва да се подписва всяка седмица в районно управление в София. Това съобщи шефът на Дирекция \"Миграция\" Николай Николов. Той обясни, че МВР вчера е разбрало, че Полфрийман е получил паспорта си. Поискано му е да го предаде доброволно. Той обаче отказал, затова му го отнели.Тъй като австралиецът е осъден на 20 г. за убийство, но пуснат предсрочно, има забрана да напуска България, процедурата по експулсирането му е спряна.Паспортът ще му бъде върнат, след като излезе решението ВКС за предсрочното му освобождаване. Полфрийман: Няма да опитвам да напускам странатаТази вечер Джок Полфрийман заяви пред журналисти, че няма да напуска страната, докато от Дирекция \"Миграция\" не му кажат, че може.\"Не се страхувам за живота си, защото имам голямо доверие на българския народ\", каза той и допълни, че ще се настани при свои приятели.По думите му, ако може законно да напусне страната, той ще се върне в Австралия, но след това ще дойде пак в България, за да ръководи Българското затворническо сдружение, на което е председател, и да открие негов офис в София.Чрез сдружението щял да помага на семействата и близките на затворниците от цялата страна.", "date": "2019.10.15", "title": "Полфрийман излезе от Бусманци, но без паспорт, защото не може да напуска България"}
{"url": "https://offnews.bg/futbol/ventci-stefanov-bfs-ne-e-pod-komandvaneto-na-darzhavata-713220.html", "text": "\"Боби Михайлов има една основна вина и тя е, че допусна Красимир Балъков да бъде старши треньор на националния отбор по футбол. Доказано той е голям некадърник\", заяви президентът на Славия и член на Изпълкома на БФС Венцеслав Стефанов ексклузивно за Bulgaria ON AIR.По-рано днес премиерът Бойко Борисов поиска оставката на шефа на БФС Борислав Михайлов след вчерашната загуба с 0:6 от Англия. Спортният министър Красен Кралев обяви, че правителството преустановява отношенията си с БФС до подаване на оставката.\"Това е дъното в българския футбол. Много време говорим, че трябва да започнем да говорим по начина, по който го правят всички нормални държави\", каза още Венци Стефанов.\"БФС не е под командването на държавата. Знаете, че някои ги изхвърлиха от УЕФА, защото държавите се бъркат в работата. Основание за изхвърляне от УЕФА винаги може да се намери\", коментира Стефанов исканата от изпълнителната власт оставка на шефа на съюза.", "date": "2019.10.15", "title": "Венци Стефанов: БФС не е под командването на държавата"}
{"url": "https://offnews.bg/futbol/borislav-mihajlov-pomisli-edin-chas-i-podade-ostavka-kato-prezident-na-713228.html", "text": "Президентът на Българския футболен съюз Борислав Михайлов подаде оставка, която ще бъде представена пред членовете на Изпълнителния комитет на заседанието в петък, информира официалният сайт на БФС. Това се случи само час след първоначалният му отказ на призива на премиера Бойко Борисов да се оттегли от ръководството на футболния съюз. Първоначално желанието на Борисов беше споделено от спортния министър Красен Кралев преди обяд. Малко по-късно в профила на министър-председателя във Фейсбук се появи и личният му призив към Михайлов.\"Позицията му (б.р. на Михайлов) е следствие от създалото се напрежение в последните дни; обстановка, която е в ущърб на българския футбол и на Българския футболен съюз.След дългите години, прекарани на поста, и с множеството си контакти на високо международно ниво, г-н Михайлов изразява категоричната си готовност да продължава да помага за развитието на българския футбол по всякакъв начин\", пише още в съобщението.", "date": "2019.10.15", "title": "Борислав Михайлов помисли един час и подаде оставка като президент на БФС"}
{"url": "https://offnews.bg/futbol/zdravko-ot-riton-chalgata-rodi-rasizma-713221.html", "text": "Въпреки подготовката си за дългото турне в Америка и Канада, легендата на българската естрада Здравко Желязков от дует Ритон намери време да изкаже своето възмущение от скандалната евроквалификация между България и Англия (0:6) снощи.Освен ужасяващата загуба на \"трикольорите\", срещата на два пъти беше прекъсвана първото полувреме заради расистки скандирания, които се чуха ясно, тъй като публиката се беше смълчала след ужасното начало на мача за момчетата на Красимир Балъков, които отстъпваха вече с 0:2.Здравко, който не крие любовта си към футбола, не спести силните си думи, обвинявайки ниската култура на феновете и голяма част от българското население. Като основна причина той изтъкна възпитанието, което дава чалгата.\" \", коментира Здравко Желязков.Според него решението за тези проблеми е повдигането на възпитанието, културата и морала. Това обаче никак не е лесно и ще отнеме много време.   \", завърши легендата на естрадната музика. ", "date": "2019.10.15", "title": "Здравко от Ритон: Чалгата роди расизма"}
{"url": "https://offnews.bg/zdrave/nauchen-forum-sabira-svetila-za-110-ata-godishnina-na-balgarskoto-druz-713237.html", "text": "Международни авторитети в диагностиката и лечението на респираторни болести от България и чужбина се събират на Юбилейна научна среща в Старосел от 18 до 20 октомври 2019 г.С нея Българското дружество по белодробни болести (БДББ) ще празнува 110 години от своето създаване. Форумът ще хвърли светлина както върху историята на едно от най-старите и уважавани научни сдружения в България, така и върху най-новите методи в лечението на ХОББ, астма и белодробен карцином.Председателят на УС на БДББ доц. Владимир Ходжев споделя по този повод, че обучителната програма на дружеството прави възможно директното научно общуване на българските специалисти с водещи международни авторитети в пулмологията.Почетни лекции на форума ще изнесат гости от чужбина и наши специалисти. В трите дни на срещата свои научни доклади ще представят чл.-кор. Стефан Костянов, проф. Доброслав Кюркчиев, проф. Даниела Петрова, проф. Галя Кирова, проф. Благой Маринов, доц. Владимир Ходжев, доц. Диана Петкова, доц. Явор Иванов, доц. Ваня Юрукова, доц. Росен Петков, д-р Венцислава Пенчева, д-р Евгени Меков, д-р Маргарита Строкова.", "date": "2019.10.15", "title": "Научен форум събира светила за 110-ата годишнина на Българското дружество по белодробни болести"}
{"url": "https://offnews.bg/politika/maia-manolova-plashtame-po-chetiri-pati-zaradi-nekachestveni-remonti-713238.html", "text": "„Ремонти, като този на ул. „Граф Игнатиев“, се плащат по четири пъти.“ Това заяви независимият кандидат за кмет на София Мая Манолова днес в парка пред църквата „Св. Седмочисленици“, където се срещна с граждани, които живеят в района, и със собствениците на търговски обекти, ощетени от продължилия дълго ремонт. Според хората Столичната община не е планирала добре ремонтните дейности, тъй като в района ремонтите са протекли дълго, а след няколко месеца ще започнат отново, защото предстои реконструкция на улиците около храма „Св. Седмочисленици“.„В програмата ми за управление на София този проблем има решение – електронни търгове, онлайн излъчване на заседанията на комисиите, които определят победителите при обществени поръчки, включване на граждански експерти и на представители на браншовите организации в тези комисии и недискриминационни условия за фирмите, които ще участват“, допълни тя и увери, че така ще гарантира честна конкуренция, без предварително определени победители в обществените поръчки.", "date": "2019.10.15", "title": "Мая Манолова: Плащаме по четири пъти заради некачествени ремонти"}
{"url": "https://offnews.bg/politika/delchev-shte-zabranim-stroitelstvoto-na-vitosha-video-713191.html", "text": "В бъдещия мандат Столичният общински съвет ще работи за това Витоша да бъде място за спорт и отдих, вместо за застрояване и гора от бетон. Това заяви водачът на \"Движение България на гражданите“ (ДБГ, ЗНС, НДСВ и Път на младите) Димитър Делчев. Делчев добави още, че презастрояването ще продължи, докато не се достигне до Черни връх и затова трябва да се вземат мерки. Лидерът на дясната партия коментира, че от листата ще настояват за мораториум, за да остане Витоша свободна от урбанизиране. ", "date": "2019.10.15", "title": "Делчев: Ще забраним строителството на Витоша (видео)"}
{"url": "https://offnews.bg/futbol/anglijskite-futbolisti-podpaliha-sotcialnite-mrezhi-s-prizivi-za-sprav-713196.html", "text": "За съжаление фокусът върху снощната евроквалификация между България и Англия (0:6) не беше насочен толкова върху играта при срамното поражение, а върху проявите на расизъм от трибуните, заради които ни очаква много тежко наказание.Един от най-ощетените в това отношение бе нападателят на Манчестър Сити Рахим Стърлинг. Самият той вкара два гола, но акцентът падна върху расистките обиди и двете прекъсвания на мача преди почивката.Той използва социалната мрежа Туитър за да изрази мнението си за небивалиците снощи.\"\", написа Стърлинг.Другият нападател в състава на британците Маркъс Рашфорд пък не може да повярва, че в наши дни все още има подобни прояви.\"\", коментира Рашфорд.Джеси Лингард, който не пътува с \"трите лъва\" до София, също не остана безмълвен по темата.\"\", написа Лингард.Сърцатият защитник на \"трите лъва\" Хари Магуайър призова за незабавно вземане на мерки.\"Най-добрият начин да отвърнеш на удара. Гордея се с отбора. Във футбола няма място за такива неща - позорно поведение. Трябва да се направи нещо\", споделя Магуайър.Халфът Джордън Хендерсън пък обвини селекционера на българския национален отбор Красимир Балъков, че е знаел за проблемите със скандиранията на расистка основа от част от феновете, но си е дал вид, че всичко е наред.\"\", каза Хендерсън относно репликите му с Балъков по време на мача.", "date": "2019.10.15", "title": "Английските футболисти подпалиха социалните мрежи с призиви за справедливост"}
{"url": "https://offnews.bg/zdrave/1200-rozovi-balona-shte-poletiat-nad-ndk-utre-713187.html", "text": "1200 розови балона ще полетят над НДК на 16 октомври. Те са в памет на жените, които всяка година губят битката с рака на гърдата.Събитието се организира от Първа САГБАЛ „Света София\" и е част от информационната и профилактична кампания за борба с тежкото заболяване, която болницата провежда всяка година, през месец октомври.В събитието ще участват д-р Гергана Коларова - изпълнителен директор на Първа САГБАЛ „Света София\", Нана Гладуиш - основател на Фондация „Една от 8\" и др.Тази година през месец октомври медицински специалисти от общо 10 лечебни заведения (в градовете София, Пловдив, Варна и Стара Загора) се включиха в каузата и извършват безплатни профилактични прегледи за рак на гърдата.", "date": "2019.10.15", "title": "1200 розови балона ще полетят над НДК утре"}
{"url": "https://offnews.bg/futbol/rasizam-ili-tezhka-provokatcia-beshe-sluchiloto-se-v-sofia-713200.html", "text": "Цяла Европа ни сочи с пръст заради расисткия скандал по време на евроквалификацията с Англия на националния стадион \"Васил Левски\", която ще влезе в историята с най-разгромната загуба на селекцията ни - 0:6.Двубоят беше на два пъти прекъсван през първото полувреме заради расистки скандирания, които се чуха ясно, тъй като публиката се беше смълчала след ужасното начало на мача за момчетата на Красимир Балъков, които отстъпваха вече с 0:2.В крайна сметка до прекратяване на мача не се стигна, след като компактната група от около 50 облечени в черно ултраси напусна стадиона. В социалните мрежи феновете коментират, че на-вероятно става въпрос за провокация, която е предварително режисиранОт лагера на англичаните също разпространяват такава версия. Според информация на \"Скай Спортс\", български футболист е казал на отбора на Англия, че расистките обиди по време на двубоя между България и англичаните са били планирани предварително и са координирани.Футболистът на България, чието име не се споменава, е искал да се извини на състава на Англия и да обясни това, което е знаел.През второто полувреме на срещата и след отстраняването на групата запалянковци е имало доста по-малко обиди на расистка основа срещу футболистите на Англия, уточнява \"Скай Спортс\".Големият въпрос обаче е кой е имал интерес от тази акция, която ще доведе до сериозна финансова санкция на БФС и дори до тежки последствия за клубния ни футбол. Министър-председателят Бойко Борисов вече поиска публично оставката на президента на БФС Борислав Михайлов, като обяви, че държавата спира сътрудничеството и финансовата подкрепа на проекти свързани с футбола, до депозирането й.Правилата на международния футбол не позволяват директна намеса на изпълнителната власт в работата на асоциациите и е имало случаи на отстраняване на страни от международния календар след такива интервенции.", "date": "2019.10.15", "title": "Расизъм или тежка провокация беше случилото се в София?"}
{"url": "https://offnews.bg/medii/kedara-ne-iskam-nito-da-sam-geroj-nito-da-sam-zhertva-713203.html", "text": " „Аз съм наивен и никога не съм участвал в такива игрички, а просто видях в пощата си листче за препоръчано писмо, отидох в нашия пощенски клон … и си подписах документа, докато ми извадят писмото и разбера, че е от телевизията, вече беше доста късно да реагирам по какъвто и да било друг начин. Няколко дни по-късно бележката е върната в управление на „Човешки ресурси“ в Телевизията.Те ми се обадиха и казаха: „С това приключват нашите взаимоотношения, ще ти платим една заплата обезщетение“. Аз им казах „Хора, аз съм в болнични“. „Ами, нищо, добре“. В края на месеца ми преведоха това обезщетение заедно с дните отпуск, които имах“.Алипиев е помолил съпругата си, която също работи в БНТ, да върне служебния му телефон.Все още не е обмислял дали да съди БНТ„Имам още около 20 дни до срока от два месеца след получаването на това предизвестие по пощата. Колебая се, защото на мен целият ми живот е в телевизията. Аз съм започнал там през зимата на 1987 година като асистент режисьор, нямах навършени 21 години. Израснал съм в коридорите на телевизията. Това е целият ми живот. Аз лично искам да се пенсионирам в БНТ, защото това е мястото, в което са работили и родителите ми, и аз.\"Не искам нито да съм герой, нито да съм жертва. И Ахил е имал пета. Ето, имах ахилесова пета, уязвим съм. Нямах диплома. Те ме удариха заради това. Имаха основание по някакъв начин. Остава ми, естествено, обидата\", каза Кедъра.Записал е магистратура в НСА„Аз се амбицирах и съм записал магистратура в НСА. Не завърших в края на 1994-а - една от най-хубавите години в живота ми не само заради Американското лято, а защото тогава се роди дъщеря ми. Живеехме по квартири и трябваше да си изкарват пари.Просто полека-лека интересът ми към завършването на висшето образование поизчезна. Интересно е, че до този момент на моя престой в БНТ никой не е спекулирал с това. Всички знаят за това много добре, не съм го крил. Сигурно е немарливост да си зарежеш образованието по този начин и да не вземеш въпросната ценна хартийка, която аз още не притежавам. Притежавам само удостоверение, защото дипломите се издават по-бавно. Може би трябваше някой да ме амбицира. Ето, те ме амбицираха“.Не иска да кандидатства като начинаещ спортен журналист с новата диплома„Защото мисля, че това е унижение“.В момента Алипиев не очаква предложения за работа.Алипиев още не е получил предложение от друга медия. Шегува се, че няма и книжка, за да кара такси. „Искам първо да си почина и да си проветря главата“, казва Кедъра.„Лошото е, че в момента няма кой знае колко много хора, с които да се работи в спорта. Не съм само аз този, който си тръгна. Около мен се вдигна повече шум, защото бях изгонен публично, но си тръгнаха още четирима души от спортната редакция само в рамките на последните два месеца. Да не говорим, че имаше и хора, които си тръгнаха преди това“.Завръщане в БНТ?„Никога не казвам никога, но мисля да изчакам, да видя, да се огледам да видя каква е ситуацията… В БНТ от години има нужда от рестартиране на системата. Като цяло практиките в телевизията са такива, че те не карат хората, които да работят там, да се чувстват добре. Системата в БНТ от 1998-а година насам е такава, че не стимулира активността на хората, защото не се вземат хонорари, взимат се символични ДМС-та… Материалното не е толкова важно, но и много рядко можеш да усетиш уважението за това, което си направил“.Коментар за случилото на Националния стадион „Васил Левски“:„Поредните объркани хора, които са манипулирани, както много хора в българското общество, от непрекъснатите скандали, от ужасяващото политическо говорене на разни войводи и други такива деривати. Съответно дойдоха, свършиха си работата и бяха изгонени от стадиона.Guardian днес има заглавие, в което се припомня, че България е подкрепила фашистите по време на Втората световна война, което е изключително гадно за всеки един от нас - много болезнено припомняне, но хората са изключително чувствителни на тази тема...Това, което стана вчера на стадиона, за съжаление, не беше неочаквано и е плод на развитието на държавата ни в последните няколко години, колкото и лесно да е да се оправдават нещата с държавата“.България вече два пъти е санкционирана за подобни неща и Алипиев очаква този път да има „доста тежки санкции, които ще бъдат и финансови и с косвени финансови последствия“.", "date": "2019.10.15", "title": "Кедъра: Не искам нито да съм герой, нито да съм жертва"}
{"url": "https://offnews.bg/temida/zaporiraha-imoti-na-marinela-i-vetko-arabadzhievi-za-310-mln-leva-713204.html", "text": "Имоти на стойност над 310 милиона лева запорира на Вълчо и Маринела Арабаджиеви и девет юридически лица Комисията за противодействие на корупцията и за отнемане на незаконно придобитото имущество.  Наложени са обезпечителни мерки на имуществото, съобщи КПКОНПИ. Производството е образувано по повод получено уведомление от Специализирана прокуратура за участие на лицата в организирана престъпна група с цел извършване на данъчни престъпления и изпиране на пари, уточняват от комисията. Двамата бяха , където се укривали в къщата на Георги Семерджиев в Кабрера де Мар, в близост до Барселона. ", "date": "2019.10.15", "title": "Запорираха имоти на Маринела и Ветко Арабаджиеви за 310 млн. лева"}
{"url": "https://offnews.bg/politika/prezidentat-poiska-evropejski-ekshan-plan-za-migrantite-713208.html", "text": "България да постави на следващото заседание на Съвета на ЕС въпроса за приемането на общ европейски план за действие в случай на внезапно увеличение на миграционния натиск по външните европейски граници.За това призова президентът Румен Радев на среща с премиера, представители на правителството и на службите за сигурност, които го информираха за резултатите от заседанието на Съвета по сигурност към Министерски съвет.Искането за приемане на такъв оперативен план беше внесено в Съвета на ЕС от държавния глава още през 2017 г. и беше обсъдено на срещата на върха на президентите на парламентарни републики от Европейския съюз на 11 октомври т.г. в Атина.По време на срещата на „Дондуков“ 2 беше обсъдена ескалацията на напрежение в региона на Близкия Изток, както и предприетите от отговорните институции мерки за охрана на границата и за безопасността на гражданите. Представителите на службите за сигурност увериха, че няма пряка заплаха за сигурността на страната, но ще продължат да следят внимателно развитието на ситуацията.", "date": "2019.10.15", "title": "Президентът поиска европейски екшън план за мигрантите"}
{"url": "https://offnews.bg/izvan-terena/balgaria-anglia-prez-ochite-na-edna-gratcia-713205.html", "text": "Иска ми се да започна този текст с най-яркото ми впечатление от снощната колоритна вечер, където нашите момчета меко казано загубиха. Само, че определено не съм сигурна кой е този спомен, който да остави следа в мен. Просто не е един.Дали фактът, че англичаните бяха изумително добри. Дали агитката им, която беше по-шумна от нашата и ако трябва да бъда честна на няколко пъти се съгласих с техните коментари по наш адрес. Дали това, че българският отбор според мен излезе от самото начало с мисълта, че тези 90 минути трябва да минат по-бързо. Или пък фактът, че за пореден път запалянковците, които се смятат за истински мъже в публиката, успяха да направят така, че няма световно спортно издание, което да не опише колко примитивни са някои българи. Не само на терена, а най-вече в публиката.Ще го кажа с мои думи – на жена, която не разбира от футбол – този мач за мен беше смесица между риалити формата \"Игри на волята\", песента на Криско и Слави Трифонов \"Гледай как се прави\" и обстановката в някоя квартална кръчма, където след пет ракии мъжете стават безсмъртни.С риалити формата определено бих описала нашите футболисти – тичат, но не знаят накъде, нямат особено голяма идея и стратегия, сблъскват се един в друг и не комуникират помежду си. Разбира се, има и добри моменти, в които за щастие Пламен Илиев успя да покаже, че не се отказва, въпреки всички безспорно красиви и точни попадения от страна на английския тим във вратата му.Песента на Криско и Слави я свързвам определено с гостите ни. Дойдоха, за да покажат как се играе футбол. С логична игра, със сплотен отбор и уникални играчи. Същото направиха и феновете им, както и техните журналисти. Лошото в случая не е, че сме много по-слаби, а че дори нямаме желание да се научим от живия пример пред нас. Поне аз така смятам – не желаем да приемем закономерностите в живота.За кръчмата мисля, че е ясно – трудно ще им е на БФС и УЕФА да обяснят на масата мъже, които очевидно не проумяват, че расистките подвиквания пречат единствено на нас самите и подкопават все повече така или иначе минусовия ни имидж. Щом все пак са взели решението за себе си да бъдат такива, приканвам ги да го направят от любимия им диван, а не пред хората на стадиона. Но отново подчертавам – аз съм просто един страничен наблюдател, който иначе обича спорта, претъпканите стадиони и напрежението на играта.Много ми се искаше моят коментар е да по-скоро смешен, а не плачевен. Извинете ме, но не ми беше смешно. Напоследък разсъждавам много над въпроса: Какво означава да бъдеш истински добър спортист? Мисля си го не само, когато гледам футбол. След мача България - Англия в главата ми изниква тази мисъл: Как искаме да имаме успехи, като самите ние не уважаваме противника си? За това, че не показваме уважение съм убедена, но си мисля, че не уважаваме дори и себе си. За да побеждаваш, трябва да се научиш да губиш, но и най-вече да уважаваш труда на противника си. Ние го уважихме – с маймунски подхвърляния и средни пръсти. Типично по нашенски. Питам се какво щеше да се случи, ако обидите бяха към нас? Може би щяхме да слушаме по новините за няколко англичани, внезапно постъпили в болница след сблъсък на агитките.Именно напук на всичко пък Англия ни написа една \"шестица\". В началото на второто полувреме споделих на колегата ми, че ако продължат в същото темпо, резултатът ще е 9:0, тъй като през първото ни се падаха на всеки десет минути по един гол. Тъкмо си казваме \"хайде още малко, нека да издържим на този резултат\", минават десет минути и отново гол. За щастие или пък не, прогнозата ми не се сбъдна. \"Жалко, защото щеше да бъде добро заглавие\", мислих си, а след това си казвах \"не си мисли така, защото ще вземе да се сбъдне\".Ще завърша своя скромен коментар с впечатленията ми от края на вечерта. Винаги съм смятала, че след мача дори е по-интересно. Всички фенове се събират, нямат търпения да видят любимите си футболисти, да си поговорят или да се докоснат до тях. Готови са да чакат дори и час, само за да ги зърнат. Както обаче предполагате, това не се случи. Нашите се изнизаха с наведени глави, а българските фенове, които бяха останали, дори не ги погледнаха. Те чакаха англичаните, а всеки, който излизаше от тях, беше догонван от усмихнати деца, чиято мечта беше да се докосне до тях.Може би точно там е същината на играта – децата да изгарят от щастие, когато видят любимите си футболисти. Именно така се раждат и големите звезди. Само, че трябва да има някой, който да им дава добър пример. А кой беше той снощи?", "date": "2019.10.15", "title": "България - Англия през очите на една грация"}
{"url": "https://offnews.bg/futbol/rahim-starling-podkrepi-bojko-borisov-713207.html", "text": "Един от най-ощетените от скандалната квалификационна среща между България и Англия (0:6) Рахим Стърлинг подкрепи решението на премиера Бойко Борисов да поиска оставката на президента на Българския футболен съюз Борислав Михайлов. Самият нападател вкара два гола, но акцентът падна върху расистките обиди и двете прекъсвания на мача преди почивката.Това доведе до кардиналното решение на на Борисов, който обяви, че държавата спира сътрудничеството и финансовата подкрепа на проекти свързани с футбола, до депозирането й.Решението на премиера бе посрещнато с овации от страна на Стърлинг, който побърза да сподели новината в официалния си профил в социалната мрежа Туитър.\"Добър ход, поздравления за вас, г-н Борисов\", коментира нападателят на Манчестър Сити.", "date": "2019.10.15", "title": "Рахим Стърлинг подкрепи Бойко Борисов"}
{"url": "https://offnews.bg/zdrave/nemski-kardiolozi-opisvat-simptomite-za-vazmozhen-sardechen-pristap-713190.html", "text": "Болки в долните крайници, слабост след изкарана вирусна инфекция, задъхване при изкачване на стълби, това са симптомите, които предупреждават за възможен сърдечен пристъп, твърдят специалисти от Немския фонд за сърцето, цитирани от MedikForum.Болки в долните крайнициПо думите на немските специалисти, някои видове болки в краката могат да бъдат сигнал за повишен риск от инфаркт на миокарда. Особено опасно е, ако болката възниква при ходене и спира, ако човек не се движи. Други симптоми са болките в пръстите на краката, в легнало положение, които спират, когато човек се изправи. Експертите констатират, че тези два типа болка са признак за атеросклероза в долните крайници., предупреждават представителите на фонда.ЗадъхванеОще един признак на приближаващ сърдечен пристъп може да бъде задъхването при изкачване на стълби, дори след кратко разстояние. Кардиолозите поясняват, че сърдечната недостатъчност предизвиква респираторни разстройства по-често от заболяванията на белите дробове като астма и хронична обструктивна белодробна болест. Затова задъхването в много случаи е симптом за проблеми със сърцето., предупреждават лекарите.Хронична умора след боледуванеДруг сигнал за сърдечносъдови проблеми е постоянната умора, която чувства човек след изкарана вирусна инфекция или простуда. По думите на лекарите, ако след боледуването, освен изтощение се наблюдават симптоми като отоци на краката, усещане за стягане в гърдите, непостоянен пулс или задъхване при незначително натоварване, трябва веднага да се провери състоянието на сърцето. Тези симптоми могат да са сигнал за възпаление на сърдечния мускул.", "date": "2019.10.15", "title": "Немски кардиолози описват симптомите за възможен сърдечен пристъп"}
{"url": "https://offnews.bg/sviat/mozhe-da-ima-sporazumenie-za-brekzit-oshte-tazi-sedmitca-713206.html", "text": "Все още е възможно постигане на споразумението за Брекзит, това заяви европейският главен преговарящ Мишел Барние. Той добави, че екипите работят усилено, \"защото дори ако споразумението бъде трудно, е възможно да се постигне сделка тази седмица\".От последните няколко дни, информацията за преговорите е, че те се движат в положителна посока. Според източници на британския вестник \"Телеграф\", е възможно решение с \"положителен ход\" относно сухопътната граница с Ирландия и търговския режим след Брекзит. Френският държавен секретар по европейските въпроси Амели дьо Моншален коментира, че ЕС търси постигане на сделката за Брекзит. От друга страна, германският министър Михаел Рот заяви, че не е сигурен  в положителния изход на сделката. Рот добави, че Споразумението от Разпети петък, с  което е постигнат мир в Северна Ирландия, трябва да бъде включено във всяко споразумение, късаещо излизането на Великобритания от Европейския съюз.", "date": "2019.10.15", "title": "Може да има споразумение за Брекзит още тази седмица"}
{"url": "https://offnews.bg/sviat/queen-zabraniha-na-tramp-da-puska-we-will-rock-you-713178.html", "text": "Легендарната група Queen принуди американския президент Доналд Тръмп да премахне от социалната мрежа Туитър пост с видео от песента им We Will Rock You от 1977 г., съобщи Buzzfeed. На 9 октомври Тръмп публикува видеоклипа, в който говори пред тълпа, а музикалният фон е на We Will Rock You. За пет дни, преди да бъде свален, клипът е видян 1,7 милиона пъти.Представител на бандата сигнализира, че песента е ползвана за кампанията на президента без разрешение и добавя, че е започнала процедура за защита на авторските права. Още през 2016 г. рок групата обвини Тръмп, че е ползвал без разрешение We Are The Champions на националния конгрес на Републиканската партия. Тогава групата излезе с изявление чрез своя издател Сони/Ай Ти Ви Мюзик, заявявайки, че самите музикантите не са съгласни тяхната музика да служи за политически цели в която и да е държава, вкл. за агитация за Тръмп и републиканците.Миналата седмица Тръмп имаше сходен казус с певеца Принс, когато си позволи да използва парчето Purple Rain на предизборна среща в  Минеаполис, Минесота. В писмено изявление представител на Принс сподели, че изпълнителят не е съгласен негови песни да бъдат употребявани в кампанията.Други музикални величия като R.E.M., Aerosmith и канадският композитор Нийл Йънг също призоваха Тръмп да не ползва тяхна музика.", "date": "2019.10.15", "title": "Queen забраниха на Тръмп да пуска We Will Rock You"}
{"url": "https://offnews.bg/politika/arh-borislav-ignatov-predlaga-vaucheri-za-neklasiranite-v-iasli-i-det-713198.html", "text": "Ваучери за некласираните в общинските ясли и градини деца, едносменен режим от 1-ви до 4-ти клас, засилен контрол на училищното хранене и ранното приобщаване към изкуство и култура - това са част от акцентите, които кандидатът за кмет на София от  инж. Борислав Игнатов ще представи на дискусия в литературен клуб \"Перото\" в НДК.Събитието ще се проведе на 17 октомври, четвъртък, в 18:30.  Участие ще вземат и специалисти в сферата на образованието, кандидати за общински съветници - Маргарита Игнатова, кандидат за общински съветник от Демократи за силна България, Димитър Лазаров, кандидат за общински съветник от гражданската квота на Да, България!, Мария Ландова, кандидат за общински съветник от гражданската квота на Да, България!, Златина Станкова, кандидат за общински съветник от Зелено движение.Основен приоритет в програмата на арх. Борислав Игнатов за кмет на София са децата, посочват от Демократична България. В раздела „София - столица на децата“ се казва, че образованието трябва да се превърне в истински приоритет на всички институции и общината трябва да заеме мястото си в центъра на този процес.На срещата ще бъдат обсъдени важните дефицити, от които страда българското образование - като решаването на разделението между училищата на “елитни” и “неелитни”, “център”-“крайни квартали”, както и осигуряването на качествена и приобщаваща училищна среда за всяко дете.Важните акценти в програмата на Игнатов са:", "date": "2019.10.15", "title": "Арх. Борислав Игнатов предлага ваучери за некласираните в ясли и детски градини"}
{"url": "https://offnews.bg/temida/polfrijman-napuska-tcentara-v-busmantci-713210.html", "text": "Австралиецът Джок Полфрийман се очаква да напусне центъра за временно настаняване в Бусманци още днес. Двама австралийски дипломати влязоха в центъра. Те носиха със себе си и папка с документи. Както вече знаете той бе освободен предсрочно от затвора и настанен в Бусманци поради липса на валидни документи за документи. Той има пасаван от австралийското посолство.Процедурата за настаняване на Джок Полфриймън на въшнен адрес е в ход, проверява се дали условията са изпълнени.Това каза министърът на вътрешните работи Младен Маринов. Вчера адвокатът на Полфриймън е внесъл искане да бъде освободен от дома в Бусманци и да бъде настанен на външен адрес. Трябва да се изпълнят определени изисквания, за да се случи това. Днес очаквам доклад на директора на дирекция \"Миграция\" дали всички тези условия са изпълнени\", заяви още Маринов. Двама австралийски дипломати са в центъра Бусманци с документи за Полфрийман,  съобщи Нова тв. Той бе освободен предсрочно от затвора, след като изтърпя две трети от присъдата си за убийството на Андрей Монов и настанен в Бусманци поради липса на валидни документи за самоличност. Австралийското посолство му издаде пасаван. ", "date": "2019.10.15", "title": "Полфрийман напуска центъра в Бусманци"}
{"url": "https://offnews.bg/politika/kmetove-i-obshtinski-savetnitci-ot-bsp-podkrepiha-radina-bankova-713211.html", "text": "Бивши кметове на Ловеч и общински съветници от БСП подкрепиха Радина Банкова на кандидат за кмет на общината. Кандидатът за кмет, подкрепен от БСП заяви, че във всяко едно нещо трябва да има приемственост - да се стъпва на опита на тези, които са работили преди теб, за да се надгради в бъдещето. \"Работата с хората и за хората явно не е по капацитета на сегашното управление и затова общината запада и замира, няма го контакта между местната власт и гражданите. Длъжни сме да направим нещо за обществото - да загърбим егото си, да се обединим, да покажем, че е дошъл нов човек в управлението на общината, едно ново време, в което гражданите да усетят, че това управление и БСП мислят за тях. Сега сме в кризисна ситуация - останали сме толкова малко хора, трябва да направим план как да върнем в града млади и образовани хора, които професионално да се реализират тук, как да реформираме дейностите в общината, за да променим икономическата среда, а след това - да се обърнем с лице към всички нерешени с години проблеми в образованието и най - вече в здравеопазването\", заяви Радина Банкова. Милко Недялков, който откри срещата, заяви, че в бъдещата си работа като кмет Радина Банкова ще може да се опира на опита, който имат всички тези хора, дошли на срещата. \"Ние трябва да бъдем един солиден идеен резерв при нейното управление, да бъдем звеното, на което тя да се опре, ние ще бъдем нейна подкрепа тук\", каза още Милко Недялков. Минчо Казанджиев, три мандата кмет на община Ловеч, сподели с присъстващите, че сега общината се нуждае от един амбициозен, знаещ и можещ човек като Радина Банкова, за да излезе от сегашната ситуация. \"Много правилно според него в предизборната си програма тя е заложила на възможностите първо да се помисли как туристите да се върнат в Ловеч и с това да се даде старт на икономическото развитие на града\", коментира Казанджиев. По думите му - готов е бил проект за съвместно развитие на туризма в четирите общини - Ловеч, Троян, Априлци и Летница, с възможности за туристическите продукти в различните селища, който обаче е останал нереализиран.По-късно кандидатът за кмет на община Ловеч се срещна с жители на с.Баховица. \"Всяка вечер броя светещите прозорци в Ловеч и ми се струва, че тази есен те са още по - малко. Още по - трагични са нещата в селата, които посетих - самотни възрастни хора, неремонтирани с години улици, проблеми с питейната вода, неизвозени битови отпадъци. Ясно е, че сегашното управление не работи за хората, не мисли за перспективата след години, липсват всякакви идеи за социална политика, за комунални дейности. Не приложим ли написаните от нас мерки за развитие на Ловеч веднага, не започне ли воденето на прозрачна и отговорна политика в общината, насочена към проблемите на гражданите, промяна няма да има\", сподели пред тях Радина Банкова. Тя добави, че ако ловчанлии й се доверят, и подкрепят нея и листата с кандидатите за общински съветници от БСП, те ще направят всичко възможно за създаването на икономически стимули за развитието на малкия и средния бизнес, за прозрачна политика със сериозни социални акценти, за наложителни промени в здравеопазването и образованието\".По думите й първото, което може да се направи, е да се пристъпи към развитието на туризма в общината, за което имаме всички предпоставки - природни дадености, исторически и културни паметници, уникални традиции. Банкова бе категорична, че тук може да се включи градът, както и селата с къщи за гости, с биоземеделие. \"Но - за да мотивираме хората, трябва да им дадем пример, да създадем среда за развитие на всички дейности, да предизвикаме гражданите сами да посочват проблемите в различните сектори на обществения живот, да дават идеи за разрешаването им. Само така - всички заедно ще успеем да променим нещата, да не се делим по партийна принадлежност, а да изведем напред най - добрите, най- подготвените, професионално реализираните. Всичко, което сме замислили и което представяме на срещите си с жителите на общината - повярвайте ми, е възможно, ако се опитаме да работим всички заедно, с мисълта, че промените зависят от нас\", каза още Радина Банкова.", "date": "2019.10.15", "title": "Кметове и общински съветници от БСП подкрепиха Радина Банкова"}
{"url": "https://offnews.bg/politika/spasi-sofia-iska-ministerstvoto-na-sporta-da-remontira-cherveno-zname-713194.html", "text": "Плувният комплекс \"Червено знаме\" е оставен да се превърне в руина. В същото време, софиянци нямат достатъчно басейни, където да се практикуват водни спортове, а националните ни спортисти, са оставени без тренировъчен център. Това е тъжно и ще се боря да се промени. Това заявява независимият кандидат за кмет Борис Бонев. От Спаси София припомнят, че в комплекса има общо 5 басейна, от които 4 олимпийски, две кули за скокове, оборудвани с асансьори, две трибуни с над 2000 места… Градските активисти обясняват, че плувният комплекс се стопанисва от Министерството на спорта, което явно не се грижи за развитието на спорта.“Опасяваме се, че министерството умишлено бездейства, защото има задкулисни интереси. Теренът е огромен и много апетитен - до няколко големи булеварда и бъдеща метростанция. Но софиянци не бива да допускаме тук да изникне поредният жилищен комплекс, който допълнително ще натовари придвижването в района. Затова, ако хората ми гласуват доверие, от първия ден обещавам да работя за възстановяване на басейна, така че комплексът да си върне стария блясък, а гражданите да получат обратно уникалното спортно съоръжение.” - заяви Бонев. “Възможностите за ремонт на плувния комплекс са много. Държавата и общината могат да се договорят за съвместно инвестиране и ползване, защото двата субекта имат интерес басейните да се ползват. В случай, че Министерството на спорта няма такова желание, аз ще настоявам за прехвърляне на собствеността към Столичната община. 15 етажният хотел, който е част от комплекса, може да бъде продаден или даден на дългосрочна концесия и с тези средства да се финансира ремонта на басейните. Възможно е и публично-частно партньорство, за което съм убеден, че ще има интерес от бизнеса.” - разказва за различните опции, Борис Бонев. От Спаси София допълват, че плувният комплекс дава възможност за развитие на туризма, като непосредствено до него се намира неолитното селище в Слатина, хотел и планираната Зелена линия на София с линеен парк и велосипедна алея. ", "date": "2019.10.15", "title": "Спаси София иска Министерството на спорта да ремонтира Червено знаме (снимки)"}
{"url": "https://offnews.bg/politika/balgaria-nastoiava-za-nezabavno-spirane-na-operatciata-v-siria-713202.html", "text": "Българското правителство настоява военните действия в Сирия незабавно да спрат и да се спазва споразумението с Турция, което досега действа перфектно. Това се разбра от думите на премиера Бойко Борисов след срещата му с президента Румен Радев.Министър-председателят, външният министър Екатерина Захариева, вътрешният министър Младен Маринов и главният секретар на МВР Ивайло Иванов отидоха на \"Дондуков\" 2, за да информират президента за решенията на Съвета по сигурността към Министерския съвет, който бе свикан по повод ситуацията с турската инвазия в Сирия и рисковете пред нашата страна.„Искам да се спазва споразумението с Турция. Не знам какво ще се случи със страната ни, ако влязат 50 000 или 100 000 мигранти. В Гърция имат острови, а тук къде ще ги сложим?”, коментира Борисов на излизане от президентството. \"Засега ситуацията на границата ни с Турция е нула мигранти, по-голям е натискът от Гърция, затова са взети съответните мерки. Ние настояваме да бъдат прекратени военните действия и само дипломацията да реши проблема, за да няма хуманитарна криза\", обясни Бойко Борисов. Според него мерките, които е взело правителството досега, работят. Но ако възникне извънредна сигуация, ще бъдат предприети съответните действия. Премиерът посочи, че се провеждат учения между МВР, армията, спецслужбите Разработени са и планове за противодействие.България ще бъде засегната сериозно, ако Европейският съюз наложи санкции на Турция, както направи това с Русия. Борисов поясни, че стокооборотът ни с южната ни съседка е над 5 млрд. лв., докато с Русия е само половин милиард. Така че загубите ще са огромни.Другата голяма опасност пред страната ни е възможността Анкара да се обърне към НАТО за задействането на член 5 от Договора със Североатлантическия пакт за колективна защита при изчерпване на дипломатическите средства.", "date": "2019.10.15", "title": "България настоява за незабавно спиране на операцията в Сирия"}
{"url": "https://offnews.bg/politika/borisov-svikva-saveta-po-sigurnostta-zaradi-situatciata-v-siria-713169.html", "text": "Министър-председателят Бойко Борисов свиква днес Съвета по сигурността заради рязкото изостряне на ситуацията в Сирия. В рамките на консултативния и координиращ орган към Министерския съвет ще се обсъждат обстановката в Северна Сирия и свързаните с нея процеси от регионалната и международна сигурност. В работата на Съвета традиционно участват вицепремиерите Екатерина Захариева и Красимир Каракачанов, министърът на вътрешните работи, ръководителите на специални служби, както и съветници на президента, уточнява БНР. При необходимост съветът може да планира конкретни мерки, за да се неутрализират заплахи пред националната сигурност. След посещението си в Йордания преди дни премиерът Борисов заяви, че България трябва да бъде много подготвена срещу евентуален наплив от мигранти. Вицепремиерът Красимир Каракачанов пък каза, че в момента няма бежански натиск по българските граници, но армията има готовност да реагира при необходимост.", "date": "2019.10.15", "title": "Борисов свиква Съвета по сигурността заради ситуацията в Сирия"}
{"url": "https://offnews.bg/politika/kosta-stoev-bsp-srednoto-obrazovanie-v-haskovo-triabva-da-orientiran-713174.html", "text": "\"Средното образование в Хасково трябва да е адаптирано спрямо местния бизнес\". Това заяви кандидатът за кмет на Хасково от „БСП за България“ Коста Стоев по време на среща, която той и кандидатите за общински съветници от листата на коалицията проведоха хора от образователната сфера в южния град. Тe се обединиха около идеята, че в училищата в Хасково трябва да бъдат обучавани специализирани кадри, съобразно необходимостта на бизнеса от съответните специалисти. Според левите кандидати средното образование в областния град трябва да се адаптира към нуждите на местната икономика – машиностроене, лека промишленост и хранително-вкусова промишленост.Той сподели, че фирмите в Хасково са готови да заделят средства, за да обучават ученици от горните курсове с платени стажове.Председателят на БСП в Хасково и кандидат за общински съветник Камен Тодоров представи идеята на БСП в Хасково за тясно взаимодействие между училище, родители и институции за пълен обхват и задържане на децата в образователната система. Камен Тодоров подчерта, че от коалицията ще работят за категорична ангажираност от местната власт при установяване и връщане на отпадналите деца обратно в училище.От своя страна учителите изложиха своите виждания и предложения за едно по-качествено образование в Хасково. На срещата присъства и Дойчо Кръстев, основател и бивш директор на ПМГ в града, почетен гражданин на Хасково и почетен член на Съюза на математиците в България, бивш директор и учител на кандидата за кмет.", "date": "2019.10.15", "title": "Коста Стоев, БСП: Средното образование в Хасково трябва да ориентирано към местния бизнес"}
{"url": "https://offnews.bg/sviat/povdignaha-obvinenie-na-krishtof-marek-ubietca-na-balgarite-v-chikag-713171.html", "text": "Властите в Чикаго повдигнаха обвинения на 66-годишния Криштоф Марек за петорното убийство през уикенда. Три от жертвите на тежкото престъпление са български граждани.Марек е пенсиониран строителен работник, който в събота вечер в квартал Дънинг на 6733 Уест Ирвинг Парк Роуд, застреля с пистолет 5 човека в сградата, където живел от 15 години. Три от жертвите са българско семейство, които са вечеряли в дома си. 65-годишната Искра Попова и 45-годишният й син Ивайло Попов са от Габрово, а снахата Цветанка Костадинова е от София. С тях е бил и 61-годишният американец Дейвид, който също е сред застреляните. На по-горния етаж на сградата, тежко ранена беше и 53-годишната Йоланта Тополска, която вчера също почина, съобщава БНР.Криштоф Марек е извършил убийствата със законно притежаван пистолет.Съседите му го описват като конфликтен човек, не можещ да контролира яда си. Като вероятна причина за постъпката му e финансов натиск, на който може би е бил подложен в последните дни. Мъжът имал сериозни финансови проблеми и опасност да изгуби жилището си. Бил е отстранен и от ръководството на жилищната асоциация в блока, където е живеел.Планирано е Марек да се яви в съда днес.", "date": "2019.10.15", "title": "Повдигнаха обвинение на Криштоф Марек - убиеца на българите в Чикаго"}
{"url": "https://offnews.bg/obshtestvo/bivshiat-ni-konsul-v-odrin-erdogan-ne-blafira-a-reketira-713173.html", "text": "Думите на Ердоган не са блъф, но са рекет и изнудване. Това заяви в сутрешния блок на бТВ бившият ни консул в Одрин Георги Димов по повод заплахата на турския президент към ЕС, че ще пусне живеещите на турска територия над 3,5 млн. сирийски бежанци към Европа.Според него в случая ставало въпрос за пари. Той посочи, че до момента Турция е похарчила 40 млрд. долара за справянето със ситуацията в Сирия и ще настоява за още средства от Европейския съюз.Експертът по международни отношения и бивш депутат Асен Агов също смята, че става въпрос за изнудване от страна на турския президент. Той посочи, че ЕС няма единна позиция.Според него с инвазията в Сирия Ердоган се опитва да съхрани властта във вътрешнополитически план.", "date": "2019.10.15", "title": "Бившият ни консул в Одрин: Ердоган не блъфира, а рекетира"}
{"url": "https://offnews.bg/ikonomika/sled-invaziata-v-siria-folksvagen-otlozhi-stroezha-na-zavoda-v-turtcia-713170.html", "text": "Германският автомобилен гигант \"Фолксваген\" отлага решението за изграждане на завод в Турция, съобщи БГНЕС като се позова на \"Ханделсблат\".Причината е началото на турската инвазия в Сирия.Въпреки че водещият производител на автомобили започна преговори с Анкара за изграждането на завод до Измир, след започването на турската операция в Сирия ръководството на гиганта вече не бърза да подписва договора за строителство.Говорител на концерна обясни, че те наблюдават ситуацията с голяма предпазливост.Миналата седмица турският президент Реджеп Ердоган обяви началото на операция \"Извор на мира\" в Северна Сирия срещу Кюрдската работническа партия и терористичната група ИДИЛ.Предвижда се в новия завод на \"Фолксваген\" в Маниса да се произвеждат новите модели \"Пасат\" и \"Шкода Съпърб\". За целта автомобилният гигант ще инвестира в завода 1 милиард евро. Очаква се след 2022 г. заводът да произвежда 300 000 автомобила годишно, като в него ще работят 4000 служители.Германската компания дори вече регистрира дъщерна фирма в Маниса с капитал от 150 милиона евро.България предлагаше на \"Фолксваген\" терена на бившия металургичен комбинат \"Кремиковци\", който принадлежи на Първа инвестиционна банка и австрийската компания за недвижими имоти \"Соравиа\". ", "date": "2019.10.15", "title": "След инвазията в Сирия Фолксваген отложи строежа на завода в Турция"}
{"url": "https://offnews.bg/politika/borisov-otiva-pri-prezidenta-zaradi-turskata-invazia-v-siria-713181.html", "text": "Министър-председателят Бойко Борисов ще информира държавния глава Румен Радев за резултатите от днешното заседание на Съвета по сигурност към Министерски съвет. На срещата от 10.30 часа в президентската институция ще присъстват представители на изпълнителната власт и на службите за сигурност, съобщават от \"Дондуков\" 2.Съветът по национална сигурност заседава в момента. Той бе свикан от министър-председателя Бойко Борисов заради рязкото изостряне на ситуацията в Сирия след турската офанзива преди дни.В рамките на консултативния и координиращ орган към Министерския съвет ще бъде обсъдена обстановката в Близкия Изток и свързаните с нея процеси от регионалната и международна сигурност. ", "date": "2019.10.15", "title": "Борисов отива при президента заради турската инвазия в Сирия"}
{"url": "https://offnews.bg/futbol/pozor-na-terena-i-na-tribunite-na-vasil-levski-713164.html", "text": "Националите по футбол записаха позорна загуба с 0:6 от Англия в предпоследния си двубой от квалификациите за Евро 2020. Загубата е най-тежката у дома в цялата футболна история на България, а двубоят на два пъти бе прекъсван през първата част заради расистки прояви по трибуните.Малко преди почивката голяма група облечени в черно ултраси напуснаха стадиона и през второто полувреме нямаше такива проблеми.Това бе и 12-ти пореден мач без победа за възпитаниците на Красимир Балъков, чиято оставка беше поискана от трибуните след мача, които може да завършат за първи път в историята без победа в квалификациите, ако загубят и от Чехия в средата на ноември.Пред около 20 хиляди зрители на Националния стадион англичаните тотално надиграха българския тим, като още до 30-та минута поведоха с 3:0 след два гола на Рос Баркли и един на Маркъс Рашфорд.В заключителните 15 минути на полувремето двубоят на два пъти бе прекъснат от главния рефер от Хърватия Иван Бабек заради расистки прояви от трибуните спрямо английските играчи. В крайна сметка не се стигна до трети такъв случай, което щеше да означава прекратяване на мача и служебна загуба на България, както и сериозно наказание от УЕФА.Малко преди почивката Рахийм Стърлинг покачи на 4:0, а в 69-та минута крилото на Манчестър Сити отново се разписа. Крайното 6:0 оформи голмайсторът на „трите лъва“ Хари Кейн, като на два пъти гостите бяха спрени и от гредите.В крайна сметка България записа унизително поражение и остава на предпоследното място в групата с три точки от седем мача. В другия мач от групата Косово победи Черна Гора с 2:0 и се доближи на една точка от втория в класирането Чехия.", "date": "2019.10.15", "title": "Позор на терена и на трибуните на \"Васил Левски\""}
{"url": "https://offnews.bg/interviu/ivan-takov-transportat-v-sofia-e-takav-che-horata-triabva-da-tichat-713167.html", "text": "Г-н Таков, искате да станете кмет на столичния район \"Възраждане\", в който ще се появи първият Аквапарк на София. Ако успеете, влизате направо в историята, пък заслугата за това ще е на ГЕРБ? Въпросът е, не какво искам аз, а какво ще поискат хората от „Възраждане“. Ако те ме изберат – ще вляза в районната администрация, а не в историята. Рано ми е да ставам историческа личност. Каквато е моята баба – Вълка Горанова. Повече е известна с активното си участие в Съпротивата, но по-малко се знае за нейната работа като заместник-кмет на София през 50-те години на миналия век. Относно водния парк и парк „Възраждане“ като цяло, заслугата далеч не е само на ГЕРБ. Наша кауза през годините беше запазването на парк „Възраждане“. През миналия мандат завърши първата част от парка. Във втората е предвидено да има воден парк със закрит и открит басейн, водни пързалки и целият комплекс ще бъде захранван с минерална вода. Този, както и други проекти на територията на „Възраждане“, са факт благодарение и на съветниците от БСП. Част от тези инициативи са и на моя милост – басейнът и физкултурният салон на 30-о училище „Братя Миладинови“. Борихме се години, докато най-накрая тръгна ремонта. В началото на следващата година децата от района ще се радват на една модерна база – единствената във „Възраждане“.За работа ви като районен кмет има ли значение кой ще е кмет на Столична община, ще можете ли да работите с друг освен с Мая Манолова?Разбира се, че има значение. Но, независимо кой е кмет на София, аз ще работя по възможно най-добрия начин и изцяло в интерес на гражданите и района. Ще работя с всеки, който не дели хората на „наши и ваши“. За да се избегнат подобни проблеми ние предлагаме 20% от инвестиционната програма на Столична община да се разпределя между 24-те района. Това ще позволи на районните кметове, качествено да подобрят вътрешнокварталната инфраструктура, а на много места тя е от времето на социализма. Ще настоявате ли част от данъците, платени от жителите на район Възраждане, да се връщат от бюджета на Столична община обратно в района? Да, както споменах. Добре е част от данъците, които плащате, да се връщат в района ви. Още през миналия мандат поставихме въпроса за децентрализация на бюджета. Районните кметове се избират пряко от гражданите и те трябва да станат първостепенни разпоредители с бюджетни средства. Това налага промени в закона за местната власт. Иначе, те ще си останат „пощенски кутии“. Ако им отпуснат пари, могат да направят нещо за развитието на района си, ако не – нищо. Сега действа централизираното разпределение. Каквото реши „Главният“ – това се разпределя. Кметът трябва умее да разпределя ресурсите по един и същи начин към районен кмет от своята партия и към районен кмет от опозицията. Още от миналия мандат стои въпросът за София на „две скорости“. Не е тайна, че огромната част от парите на софиянци се изсипват в центъра на София. Имаме един привидно лъскав център, а крайните квартали приличат на гета.Срещате се непрекъснато с избиратели - кои са най-големите проблеми в района според тях?От години постоянно се срещам с жителите на „Възраждане“. Има много несвършена работа. Пуснали сме преди повече от година анкета, за да чуем искания на хората към управлението. Знаехме, но и гражданите потвърдиха, че основният проблем в района е паркирането. Част от района стана „зелена зона“, което реши частично проблема на места там, но същевременно задръсти всички околни улици. Неведнъж, ние от БСП, сме настоявали частта с паркирането от общинското дружество да премине в общинско предприятие, което да започне да изгражда паркинги. Удобни и достъпни за гражданите на София. Колите в града спират една през друга, по зелени площи, тротоари, пътни платна. А какво прави общината, която не ви е осигурила друга възможност – слага скоби, отнася автомобила на наказателен паркинг, срещу сериозна сума пари и ви съсипва деня. Категоричен съм, че това е отговорност на Столична община и минус за управляващите я досега.Друг проблем, който тревожи гражданите е чистотата. „Възраждане“ е централен столичен район, а все още има незаконни сметища, при това най-вече върху общински имоти. Това означава, че общината не се грижи за своята собственост. Знаете ли, че за чистотата на града се харчат по 200 милиона лева на година. За тази година предвидените в бюджета са 208 милиона лева. Само преди десет години, когато г-жа Фандъкова стана кмет на София, парите бяха 140 милиона. Сега със 70 милиона отгоре, да виждате градът да е по-чист? Последният мандат на госпожа Фандъкова беше доста вълнуващ. Нямаше голям инвестиционен проект, който да не е предизвикал скандал. След „ремонт на ремонта“, стана популярно и „контрол на контрола“. Това си е липса на контрол и на чистенето, и на ремонтите, и на изпълнението. Какви са Вашите виждания за справяне с мръсния въздух? Качеството на въздуха в София е сериозен проблем. По данни на Световната здравна организация, в България заради различни заболявания, предизвикани от мръсния въздух, между 10 и 15 хиляди души годишно губят живота си! Ето защо е наложителна незабавна, безплатна подмяна на всички уреди за горене на твърдо битово гориво с екологични такива. Много по-стриктен контрол и по-сериозни глоби при горене на гуми, дрехи и други вредни отпадъци. Това си е чист геноцид към жителите на западните и северни квартали, особено през зимата. Всички сме виждали гъстия черен дим, който, щом застудее, задушава Красна поляна. Удобен, изцяло екологичен и разбира се редовен градски транспорт, който да стане предпочитан от гражданите пред личните им автомобили. Редовното миене на улиците, но не само на основните булеварди, а на всички, е друга мярка. Увеличаване на зелените площи в града. Какви са първите неща, които искате да се променят в Зоните?Архитектурата е трудна работа. Не ми се започва разговор за големите безобразия извършени в центъра на града и не само в центъра през последните години. Откровени недоразумения, с претенции за „висока“ архитектура, но с още по-некадърно изпълнение. Презастрояване със странни обеми на иначе красиви някога кътчета от града...Да говорим за изоставените от общината крайни квартали, с разбита инфраструктура, проблеми със сигурността, липса на тротоари и осветление, липса на какъвто и да е културен живот. Не може район като „Люлин“, който е шестият най-голям град в България, да няма едно културно средище, да няма една спортна зала! Да не пропусна транспорта. В крайните квартали той е не само неудобен, той е абсолютно нередовен.  Това не е нормално. Един важен приоритет, който е уж на кмета на столицата, остава нерешен от години – проблемът с местата в детските градини и ясли. Наш ангажимент, когато имаме ключово присъствие в Столичния общински съвет, е да променим самия модел на управление.Разбира се, това може да стане, ако София избере нов кмет.  Каквото можаха, направиха. Ние предлагаме друга философия на управление. Хвалят се, колко е голям бюджетът на София и колко е голяма инвестиционната програма, а когато трябва се направи отчет - веселбата притихва, защото лъсва сериозното неизпълнение. За миналата година над 200 милиона лева от инвестиционната програма останаха неизразходвани. Това показва липсата на професионализъм и капацитет в сегашното управление.", "date": "2019.10.15", "title": "Иван Таков: Транспортът в София е такъв, че хората трябва да тичат като кениеца Кипчоге"}
{"url": "https://offnews.bg/futbol/anglichanite-ni-pogvat-za-rasizam-713165.html", "text": "Английската футболна асоциация (FA) ще поиска пълно разследване от страна на УЕФА за расистките скандали по време на мача с България на \"Васил Левски\".Двубоят, загубен от нашите с 0:6, на два пъти беше прекъсван през първата част, но до прекратяването му така и не се стигна. Въпреки всичко се очаква сериозно наказание за България от страна на УЕФА, тъй като случаят не е прецедент, а дори и в мача с Англия изтърпявахме наказание за расизъм - частично затворен за фенове стадион.Седмица преди мача англичаните алармираха, че очакват подобно поведение в София, но от БФС не само, че не признаха проблема, а дори контраатакуваха с оплакване в УЕФА от селекционера на Англия Гарет Саутгейт, който за съжаление се оказа прав в опасенията си.\"Можем да потвърдим, че играчи на Англия бяха подложени на отблъскащи расистки скандирания по време на двубоя от квалификациите за Евро 2020 срещу България. Това е недопустимо на всяко ниво на играта и моментният ни фокус е да подкрепим играчите и щаба.За съжаление не за първи път нашите играчи са подлагани на подобни обиди. Няма място за подобно поведение в обществото, не само във футбола. Ще изискаме от УЕФА да разследва случилото се по възможно най-бързия начин\", обявиха от ФА в социалните мрежи.", "date": "2019.10.15", "title": "Англичаните ни погват за расизъм"}
{"url": "https://offnews.bg/futbol/bobi-mihajlov-si-tragnal-predi-kraia-na-macha-s-anglia-713166.html", "text": "Президентът на Българския футболен съюз Борислав Михайлов не остана до края на двубоя с Англия, който завърши с най-тежката домакинска загуба на националния отбор в историята - 0:6.Боби си тръгнал още в 70-ата минута, като отпътуването му беше запечатано от камерата на bTV.Футболната централа и най-голямата частна телевизия са в жесток конфликт. При загубата от Косово bTV засне как Михайлов си тръгва от стадиона, като колата му го чакаше на лекоатлетическата писта.Този път медията не получи акредитация, но отново успя да заснеме шефа на БФС, който този път си тръгна от един от входовете на стадиона, а джипът му го чакаше отпред.Директорът по комуникациите в БФС Христо Запрянов заяви преди дни, че решението да не се даде акредитация било лично негово заради нарушени права на телевизията, която държи правата за евроквалификациите.Той каза също, че нямало проблем в това джипа на Михайлов да навлиза на пистата и добави, че от опита си във футбола не е виждал шеф на футболен съюз да си тръгва от входовете или да застава пред медиите след мач.Заради случая обаче тогава с работата си се прости директорът на стадиона Георги Кузев.", "date": "2019.10.15", "title": "Боби Михайлов си тръгнал преди края на мача с Англия"}
{"url": "https://offnews.bg/obshtestvo/prep-evtimij-novi-zhivial-pet-mesetca-v-peshtera-713159.html", "text": "Църквата почита днес Преп. Евтимий Нови. Светското му име било Никита, той е роден през 824 година в селището Опсо, близо до град Анкира в Галатия. Родителите му, Епифаний и Анна, били богати, но много благочестиви. Никита още от най-ранните си години бил кротък, честен, послушен и покорен на родителите си. Той странял от обичайните игри и обичал често да посещава църковното богослужение. Когато бил на седем години, баща му починал. На грижите на майка му освен него останали още две дъщери - Мария и Епифания.Скоро Никита, който бил твърде разумен за възрастта си, станал ревностен помощник на майка си във всички нейни грижи за дома и семейството. Престарялата жена желаела да облекчи задълженията си по дома и побързала да му избере достойна невеста. Скоро тя намерила разумна и скромна девица, на име Ефросиния, дъщеря на богати и славни родители, и Никита се съчетал в брак с нея. Скоро Бог благословил брачния им съюз с раждането на дъщеря, наречена в светото кръщение Анастасия. След това Никита, който сметнал раждането на детето за достатъчно утешение за майка си и съпругата си, решил да остави семейството си и да се посвети изцяло на служението на Бога по монашеския път. Като оправдание за решението му послужило и това, че омъжената му сестра Мария живеела в бащиния им дом и можела да остане в помощ на майка им.14 септември, празника на Въздвижение, бил последният ден, който Никита прекарал с роднините си. На другия ден, в деня на паметта на съименника му свети мъченик Никита, той оставил завинаги своето семейство, като казал, че отива да нагледа коня си, който бил на паша в долината. И дълго време осиротялото семейство не знаело истинската причина, поради която Никита оставил бащиния дом.А преподобният обиколил много места, посетил много подвижници и накрая достигнал непристъпните възвишения на Олимп, където по това време се прославил с подвизите си преподобният Иоаникий Велики.След време смиреният Никита си тръгнал от свети Иоаникий. Той разбрал, че ако остане край него, сред монасите му, не ще избегне славата, която така ненавиждал още в детските си години и спасявайки се от която избягал от родния си град. Друг старец, на име Йоан, който живеел недалеч от свети Иоаникий, с радост приел дошлия при него Никита и след като му преподал наставления за подвизите на монашеското житие, скоро го облякъл в ангелски образ и го нарекъл при пострижението Евтимий.Младият монах останал при Йоан доста дълго време и се научил от него на пустинно безмълвие и подвижничеството, а после по заповед на учителя си отишъл в киновията Писадинон, за да се научи от старците на подвизите на киновийното монашество. Игуменът на обителта Николай, който управлявал киновията с голямо благоразумие, приел новия ученик и го назначил отначало на най-ниските степени на послушанието. Евтимий не възроптал, макар това да било съпроводено с много трудове. Той ги сметнал за истинско лечение за своето младо тяло.Като се укрепил в добродетелите на общежителния живот, той решил да иде в пустинята, за да постигне в безмълвие още по-голяма близост до Бога. Пътят на строгото безмълвие още не бил преминат. По това време славата на Атонските подвижници се ширела далеч и преподобният решил да се отправи при тях. Той открил намерението си на един от великите подвижници на Олимп - стареца Теодор. Светият старец благословил ревностния монах по новия път, и тъй като старецът Йоан, от когото Евтимий приел първото си пострижение, вече не бил между живите, го облякъл във велик ангелски образ. След осем дни той вече бил готов за път, за да остави Олимп след петнадесетгодишно пребиваване на него. Спътник му станал монахът Теостирикт, който също като него жадувал за високите подвизи на монашеството.Пътят от Олимп до Атон минавал през Никомидия. Когато пристигнал там, преподобният бил утешен от радостното известие, че всичките домашни, които оставил в бащиния дом, са живи. Желаейки да облекчи скръбта от разлъката с тях, той им пратил един свят кръст и наредил на пратеника да им предаде, че няма вече Никита, а има монах Евтимий, който ги съветва да последват примера му. Когато получили това известие, роднините му отначало плакали, но тъй като любовта им към него била голяма, и те, укрепени от помощ свише, впоследствие се решили да последват неговия пример. Всички, освен дъщерята на преподобния, която по това време се омъжила, станали монахини.Когато пристигнал в Атон, той ревностно се заел да изпълнява устава на тамошния манастирски живот. Но на Атон той останал за кратко, защото не намерил желаното безмълвие. Много нови подвижници заселили бившата пустиня. Тогава свети Евтимий си избрал ново убежище - един необитаем остров, наречен Нових, където се оттеглил заедно с други двама единомислени монаси - Симеон и Йоан Колов.След време Евтимий отишъл във Врастама. Тук му било съдено отново да се срещне с предишния си сподвижник - преподобния Йосиф. Събрали се и много други братя в Господа, които пожелали да се заселят близо до Евтимий. Той построил за тях килии, а сам се поселил уединено в една яма. Преподобният понякога оставял ямата и посещавал братята, а понякога, ревнувайки за безмълвието, изкачвал върховете на Атон и там, в молитви беседвайки с Бога, така очистил ума и сърцето си, че се сподобил с Божествени видения и откровения.Веднъж изпълнявайки Божествената заповед, преподобният оставил Атонските върхове и като взел със себе си двама монаси - Игнатий и Ефрем, отишъл в Солун. Този път градът го посрещнал като \"ангел, слязъл от небесата\". Той разпитал за мястото, наречено Перистера, взел водачи и заедно с тях се отправил към планината, където наистина намерил една кошара. Откритите му свише признаци сочели, че именно тук трябва да се търсят руините на предишния храм, но никой от местните жители не знаел нищо за него. Тук отдавна вече имало кошара и местните християни нямали никакво понятие, че оскърбяват светинята. Той започнал да копае и скоро намерил основите на храма. Тогава местните жители, поразени от необикновения дар на прозорливост на стареца, охотно поели разходите по възстановяването на забравения храм. Така бил издигнат храмът на свети aпостол Андрей с два допълнителни олтара: отдясно - в чест на свети Йоан Предтеча, и отляво - на свети Евтимий Велики.Накрая, през 863 година, храмът бил завършен. По желание на местното население при него бил създаден манастир, който впоследствие се прославил с множеството си монаси.Заради благочестивия си живот свети Евтимий се сдобил с дара на прозорливостта и чудотворството. Много монаси приели пострижение от преподобния. И много миряни увлякъл с подвизите и чудесата си по пътя на монашеството. Много нови манастири възникнали благодарение на неговите старания и грижи на Олимп, Атон и в Солун.Накрая, четиридесет и две години след като оставил бащиния си дом, свети Евтимий се утешил, като приел в монашество и своите роднини, към което ги призовавал още в Никомидия. Той взел при себе си в манастира своите роднини, а за жените построил нов манастир на място, което закупил за целта. За игумения на манастира била поставена сестрата на преподобния, наречена в светата схима Евфимия. Като оставил двата манастира на грижите на Солунския митрополит Методий и дал наставления, преподобният отново се заселил заради безмълвието в предишната си кула близо до Солун. А Господ го сподобил да намери вечен покой близо до онези висини на Атон, където той извършил най-много подвизи.Предузнал деня на кончината си, преподобният свикал за обща трапеза братята от най-близките Атонски манастири, отпразнувал с тях този ден и се простил с тях. На сутринта, без да каже нищо на никого, взел само един монах на име Георгий и се отправил на едно уединено място - така наречения Свещен остров. Там той се подвизавал около 5 месеца в една пещера и накрая починал на 15 октомври 889 година.", "date": "2019.10.15", "title": "Преп. Евтимий Нови живял пет месеца в пещера"}
{"url": "https://offnews.bg/politika/anketata-ni-za-varna-demokratichna-balgaria-otviava-portnih-i-gerb-713147.html", "text": "Изборите във Варна за разлика от вота в другите два големи града в България (София и Пловдив) се смятат до голяма степен за свирен мач. Мнозина смятат, че местният градоначалник от ГЕРБ няма да има проблеми да повтори мандата, но... Временните резултати от анкетата на OFFNews за изборите в морската столица рисуват съвсем друга картина.До момента в допитването ни има един-единствен фаворит и това е кандидатът на обединението Демократична България.  Стела Николова от обединението на ДСБ, Зелено Движение и Да, България получава 39,74%.В същото време Иван Портних, който се прочу с най-скъпото и криво кръгово движение в държавата, остава с 23,13% от вота на варненци.На призовото трето място до момента е лидерът на извънпарламентарната партия \"Възраждане\" Костадин Костадинов, който бе харесан и от част от местното БСП за кмет. За него са декларирали, че ще гласуват 16,78% от участвалите в допитването ни.Слабо представяне в анкетата ни регистрира официалният кандидат на Столетницата Анелия Клисарова. За нея гласа си са дали 13,84% от читателите ни.Останалите кандидат-кметове на Варна регистрират символични нива на подкрепа.Гласуването в анкетите на OFFNews продължава. ", "date": "2019.10.15", "title": "Анкетата ни за Варна: Демократична България отвява Портних и ГЕРБ"}
{"url": "https://offnews.bg/obshtestvo/esen-li-e-dnes-temperaturite-shte-dostignat-28-gradusa-713168.html", "text": "Днес времето ще бъде предимно слънчево, в сутрешните часове на места в котловините и низините – с мъгли, показва прогнозата на НИМХ. Ще духа слаб вятър от изток-югоизток. Минималните температури ще бъдат между 7° и 12°, максималните температури - между 23° и 28°, в София - около 26°.По Черноморието също ще има ниска облачност или мъгли, но в следобедните часове видимостта временно ще се подобри, а облачността ще намалее. Ще духа слаб вятър от изток-югоизток. Минималните температури на морския бряг ще бъдат от 12° до 14°, максималните – от 19° до 21°. Температурата на морската вода е 20°. Вълнението на морето ще бъде 2-3 бала.В планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22°, на 2000 метра - около 15°.До края на седмицата времето ще остане топло за периода, в повечето райони в Западна България - слънчево, на места в низините, котловините и покрай река Дунав, след полунощ и преди обяд ще има ниска облачност или мъгли. Ще бъде почти тихо.Максималните температури ще са между 21° и 26°, по Черноморието, където ниската облачност и мъглите ще се задържат по-дълго - до около 20°.В планините през целия период ще бъде слънчево и по-топло от обичайното за втората половина от октомври.", "date": "2019.10.15", "title": "Есен ли е? Днес температурите ще достигнат 28 градуса"}
{"url": "https://offnews.bg/politika/manolova-targovtci-plashtat-taksa-spokojstvie-s-plakatite-na-fandakov-713180.html", "text": "„Плащаме „такса спокойствие“, като лепим по магазините си предизборните плакати на Йорданка Фандъкова и на кандидата на ГЕРБ за районен кмет“. Това разказаха търговци от столичния район „Възраждане“ при срещата си с гражданския кандидат за кмет на София Мая Манолова. Тя бе категорична, че битката на тези избори не е за ляво и дясно, а е за хората и промяната, която те искат.Във връзка със замърсения въздух тя подчерта, че с идването на по-студените месеци проблемът става по-голям.И като пример за неефективна мярка посочи закупуването на 2 000 филтъра, всеки по 4 000 лв., за комините, които няма да работят, защото са предназначени за печки, в които се горят дърва, а не пластмаса, гума и дрехи.Манолова подчерта още, че има ясна позиция относно презастрояването, а именно да се осигурят справедливи обезщетения за собствениците. Тя увери, че политиката й е насочена към кварталите.„Кметът на София трябва да е лидер и да отговаря с лицето си. Мога да работя с хора от различни партии, важното е човекът да е качествен, грамотен, с квалификация“, заяви още тя в отговор на въпроса как ще управлява, след като няма екип в Столичната община.", "date": "2019.10.15", "title": "Манолова: Търговци плащат такса спокойствие с плакатите на Фандъкова"}
{"url": "https://offnews.bg/politika/momchil-nekov-se-sreshtna-s-lekari-v-silistra-713193.html", "text": "Кандидатът за кмет на община Силистра Момчил Неков се срещна с лекари от Многопрофилната болница за активно лечение – Силистра и от Градската поликлиника.Лекарите обясниха ситуацията в МБАЛ с това, че отвън сградите са ужасни, отделенията изглеждат добре и въпреки че не разполагат с най-модерната техника, специалистите, които работят там, са високо квалифицирани.\"Проблем обаче е, че тези квалифицирани специалисти бягат от града, защото заплатите им са твърде ниски, а условията за работа – недостатъчно добри. Голяма част от персонала е в пенсионна възраст, но заради недостиг на лекари и медицински сестри продължават да работят\", обясниха те. Според лекарите ситуацията е много по-страшна и тревожна, отколкото изглежда отстрани.\"Кадровата криза е силно осезаема и това ще стане видно за всички до една година, когато ще е твърде късно, за да се спаси болницата\", споделиха още лекарите. Те добавиха, че освен липсата на персонал, пациентите също намаляват всяка година заради лошите условия в болницата, въпреки клиничните пътеки. \"Липсват например средства за вътрешна мрежа за газификация на сградите. В АГ отделение има една единствена тоалетна, която трябва да използват всички пациенти деца и техните родители\", казаха още силистренските лекари.За да се справят с тази тежка ситуация, лекарите и Момчил Неков обсъдиха възможни решения. В краткосрочен план, за да бъдат привлечени лекари и медицински сестри, Неков се ангажира с финансиране на специализации и курсове за повишаване на квалификацията от общината, настаняване в общински жилища и договори за финансиране на студенти.\"Може да се открие и специалност за подготовка на медицински сестри във филиала на Русенския университет, който се намира в Силистра. Трябва да се инвестира в закупуването на модерна медицинска техника, както и да се кандидатства по проекти за енергийна ефективност\", обясни кандидатът за кмет.“Тези мерки трябва да се вземат много спешно, за да могат жителите на община Силистра, техните деца и родители да продължат да се лекуват в МБАЛ – Силистра, а не да изминават стотици километри при всеки болничен симптом, защото всеки един е потенциален пациент”, заключи Момчил Неков.", "date": "2019.10.15", "title": "Момчил Неков се срещна с лекари в Силистра"}
{"url": "https://offnews.bg/obshtestvo/majkata-na-rektora-dariava-parite-koito-e-poluchila-po-dogovor-sas-so-713175.html", "text": "Софийският университет е сключил договор с майката на ректора, като ѝ възлага разработване на проект срещу възнаграждение от 9000 лева, съобщи  тази сутрин.Документът попаднал случайно у преподавател, прикрепен към други книжа. Според преподавателя, пожелал анонимност, става въпрос за конфликт на интереси.От договора се вижда, че за периода 3 септември - 30 ноември 2018 г. Алма матер отпуска на проф. Мария Герджикова 9000 лева за изследване на потребностите от обучение по български език и литература в общностите ни в чужбина, както и за изготвяне на учебна програма и обучителни материали.Още . Той каза, че е огорчен от твърденията, че проф. Герджикова е избрана заради роднинската си връзка с него. Проф. Мария Герджикова е дългогодишен ръководител на катедра „Методика“ във Факултета по славянски филологии, професор и доктор по методика на обучението, доктор на педагогическите науки, доайен на методиката на обучението по български език и литература. Има 15 години опит като учител и 35 години като преподавател в Софийския университет. Преподавала е и в българско училище в чужбина. Автор е на десетки статии и монографии в областта на методиката на обучението и на многобройни учебници и помагала за училищното образование. Поради това проф. Герджикова е обидена от съмненията в квалификацията ѝ за такава дейност и възнамерява да дари полученото възнаграждения на Департамента за информация и усъвършенстване на учителите.\"В условията на договора и в задачите, които са изпълнени, всъщност са заложени компетентности, за които има много специалисти в Софийския университет, които не са потърсени”, посочва анонимният преподавател. Процедура по избор на експерти не е имало, записано е директно името на проф. Герджикова. Финансирането идва от Департамента за информация и усъвършенстване на учителите - звено на Софийския университет, а банковата им сметка е една и съща.Проф. Анастас Герджиков и проф. Мария Герджикова са отказали да застанат пред камерата, допълва bTV, но ректорът е дал писмен отговор на въпросите на медията. В него обяснява, че въпросният договор е сключен на 18 септември 2018 г. и не е подписан от ректора, а от заместник-ректора доц. Георги Вълчев, който три години по-рано бил упълномощен да подписва официални документи на Алма матер. Въпреки това bTV показва, че върху договора стоят стои името на проф. Анастас Герджиков.", "date": "2019.10.15", "title": "Майката на ректора дарява парите, които е получила по договор със Софийския университет"}
{"url": "https://offnews.bg/obshtestvo/autsorsing-kompania-izdava-bg-vizi-v-india-713184.html", "text": "Индийска аутсорсинг компания ще издава български визи на 16 места в страната, съобщи МВнР.Посланикът на България в Индия Елеонора Димитрова е подписа от името на министерството договор с ВФС „Глобъл“. Компанията ще разкрие центрове за приемане на заявления за визи за пътуване до България в 16 от най-големите индийски градове, което ще облекчи значително достъпа до визови услуги на желаещите да посетят страната ни индийски граждани. Това, от своя страна, се очаква да доведе и до значително увеличаване на броя както на туристическите, така и на бизнес пътуванията до България, посочват от Външно министерство. Първите два визови центъра в градовете Делхи и Мумбай се очаква да отворят врати до края на ноември, а в останалите 14 града – до края на годината.Договорът включва и безвъзмезден ангажимент от страна на ВФС „Глобъл“ за популяризиране на България като туристическа дестинация на индийския пазар. В него са разписани конкретни дейности, които ВФС „Глобъл“ ще изпълни с тази цел, като регулярно изпращане на информация до туристически агенции в мрежата на ВФС „Глобъл“, партньорство с медии, публикуване на информация в туристически списания, кампании в социалните мрежи и други.Същата компания издава български визи на 50 точки в Русия. Тя е една от малкото в света, специализирана в тази дейност. Много държави от ЕС също ползват нейните услуги.", "date": "2019.10.15", "title": "Аутсорсинг компания издава БГ визи в Индия"}
{"url": "https://offnews.bg/politika/bsp-predlaga-liava-programa-izpalniavana-ot-tcentrist-v-plovdivskia-r-713188.html", "text": "„БСП се различава по това, че предлага лява програма с човека в центъра“. Tова заяви кандидатът на \"БСП за България\" за кмет на Пловдив д-р Николай Радев по време на среща в район \"Западен\" на Пловдив.В срещата взеха участие кандидатът за кмет на район „Западен“ Десислава Йорданова, ръководителят на Делегацията на българските социалисти в Европейския парламент Петър Витанов и народните представители Александър Симов и доц. Георги Йорданов.Като основни аспекти от програмата на левицата д-р Радев изведе спасяване на общинското здравеопазване, възстановяване на образователния ценз на гражданите, Пловдив - град на високите технологии и др.Петър Витанов: Да направим мъдър избор и да подкрепим социалното лице на местната власт„Нека на 27 октомври бъдем мъдри и отговорни към себе си и децата си. Нека изберем ориентираното към хората управление в местна власт, да подкрепим социалното лице на местната власт“, заяви ръководителят на Делегацията на българските социалисти в Европейския парламент Петър Витанов.Той подчерта основните проблеми в Пловдив: един от градовете с най-мръсен въздух в страната; един от градовете с най-нецелесъобразно разходване на средства: „За Колодрума в града отпуснатите средства скочиха от 17 на 60 млн. лева, но няма пари за майките, няма пари за облагородяване на градската среда и улесняване придвижването на колички - детски, на хора с увреждания; спечелени са средства за умни светофари, умни светофари обаче няма. Затова нека подкрепим енергията, хъсът и желанието на кандидатите на левицата. Нека заложим на алтернативата на социалното, на устойчивото, на европейското!“, добави Витанов.Десислава Йорданова: Пловдив се задъхва. Ние имаме идеи за промяна„Слушаме едно и също вече дълго време. Пловдив се задъхва. Ние имаме идеи за промяна“, заяви кандидатът за кмет на район „Западен“ Десислава Йорданова. Представяйки своята платформа, тя акцентира: „За мен район \"Западен\" е нашият общ дом, който заедно трябва да подредим и поддържаме. Искам да спрем порочния модел, в който на първо място стоят икономическите интереси, защото всеки човек е важен\".Алкесандър Симов: Обидно е за Пловдив да е управляван от кандидати със спорен авторитет„Искам Пловдив да започне да се развива добре. Обидно е за Пловдив да е управляван от кандидати със спорен авторитет, които деградират политическия модел. От хора, които продават интересите на подкрепилите г.“, наблегна депутатът от ПГ на \"БСП за България\" Александър Симов.Георги Йорданов: Разчитаме на своите млади хора не само да печелят в местната власт, разчитаме те да управляват страната ни„Разчитаме на своите млади хора не само да печелят в местната власт, разчитаме те да управляват страната ни“, заяви пред събралите се народният представител от ПГ на \"БСП за България\" доц. Георги Йорданов.В рамките на своето посещение в Пловдив лидерът на социалистите в ЕП взе участие и в честванията по повод 140-годишнината от създаване на Народна библиотека „Иван Вазов“. Витанов се включи активно в предизборни събития в подкрепа на кандидатите на БСП за кметове и общински съветници. До момента той посети области Русе, Перник, Плевен. Предстоят негови срещи в области Габрово, Ямбол, Варна, Смолян, София.", "date": "2019.10.15", "title": "БСП предлага лява програма, изпълнявана от центрист в пловдивския район Западен"}
{"url": "https://offnews.bg/politika/pravitelstvoto-se-otreche-ot-borislav-mihajlov-i-poiska-da-napusne-bfs-713183.html", "text": "Ден след разгрома на българския национален отбор, който загуби от Англия с 0:6, правителството преустановява отношенията си с Българския футболен съюз до подаване на оставка на председателя на БФС Борислав Михайлов.Това обяви министърът на младежта и спорта Красен Кралев в Министерски съвет, предаде \"Фокус\".Той отчете, че са се построили терени и са се давали средства за развитие на детско-юношеските отбори.", "date": "2019.10.15", "title": "Правителството се отрече от Борислав Михайлов и поиска да напусне БФС"}
{"url": "https://offnews.bg/politika/ninova-opasnost-ot-bezhanska-valna-niama-borisov-vi-plashi-predizbor-713182.html", "text": "Опасност от бежанска вълна няма. Ситуацията е съвсем различна от 2015 и 2016 г. Борисов плаши с бежанци предизборно. Внушава страх у хората, за да играе спасителят. Толкова е прозрачно. Прави го преди всички избори. Това заяви лидерът на БСП Корнелия Нинова в Ямбол. Трогнахте ме с вашето посрещане до сълзи. Вие сте тук, не насила, не заради пари и постове, а защото вярвате. Няма по-голяма сила от вярата, каза още тя.Нинова подкрепи кандидата за кмет на Ямбол Катя Георгиева и кандидатите за общински съветници и кметове на общини в областта. Нинова коментира, че екипът за Ямбол и областта на левицата е от опитни, но и от млади и енергични хора.„Друга силна страна на този екип е, че са честни и подготвени хора. Вярвам в тях и им пожелавам успех. Ямбол и цялата област могат да се променят и това е във вашите ръце”, допълни Корнелия Нинова. Тя подчерта, че левицата предлага конкретни и изпълними цели и умни, подготвени и почтени хора, които да свършат работа. „Страхът на ГЕРБ, че губят властта, прерасна в натиск, репресии и заплахи към хората. Затова ви благодаря, защото сте смели хора. Нека заедно с тази енергия и сила да променим Ямбол и най-вече да подобрим живота на всеки българин”, завърши Корнелия Нинова.„Във вашите очи виждам надежда. Израснах в този град, завърнах се тук, в Ямбол, работя и отглеждам детето си. Не искам Ямбол да остане град със затихващи функции”, заяви кандидатът за кмет на Ямбол от „БСП за България” Катя Георгиева. Тя сподели, че основната й задача ще бъде завръщането на младите хора в Ямбол и затова ще създаде програма за задържането им в града. „Ще създадем преференциални условия за бизнеса, за да се осигуряват повече работни места и доходите на работещите да растат”, заяви Катя Георгиева. ", "date": "2019.10.15", "title": "Нинова: Опасност от бежанска вълна няма, Борисов ви плаши предизборно"}
{"url": "https://offnews.bg/futbol/mogashta-organizatcia-prizova-za-izhvarliane-na-balgaria-ot-evroturnir-713197.html", "text": "Най-популярната организация за борбата срещу расизма по футболните терени - \"Kick it out\" - публикува остра декларация по адрес на българския национален отбор заради ексцесиите по трибуните на мача с Англия в понеделник вечерта. От там призоваха \"лъвовете\" да бъдат изхвърлени от турнирите на УЕФА заради изцепките.Ето и цялото становище:\"Ние сме отвратени от гнусната проява на расизъм срещу английските национали от страна на българските привърженици. Даже телевизионни кадри показаха маймунски звуци и нацистки поздрави. Поздравяваме Гарет Саутгейт, помощниците и играчите му, че докладваха тези обиди. Ние оказваме пълната си подкрепа към играчите, семействата им и всеки засегнат от тези ужасни сцени.Ние сме доволни, че протоколът беше спазен от официалните лица, но УЕФА трябва да обясни защо играчите не бяха пратени в съблекалните по време на Стъпка 2, както е изрично упоменато в правилата на централата.Телевизионните кадри ясно показаха, че расистките обиди продължават и през второто полувреме и затова за нас е неприемливо, че Стъпка 3 не беше предприета. Този мач трябваше да бъде спрян!.Сега е времето УЕФА да покаже лидерство и да предприеме мерки. От прекалено дълго време централата се проваля във взимането на адекватни мерки. Самият факт, че България вече приема този мач с частично затворени трибуни заради расизъм, показва, че санкциите на УЕФА не са адекватни.Не може да има повече жалки глоби и частично затваряне на трибуни. Ако УЕФА наистина иска да се противопостави на дискриминацията - и ако кампанията \"Равната игра\" наистина означава нещо - тогава трябва да последва отнемане на точки и изхвърляне на България от турнира\", написаха от \"Kick it out\" в позицията си.", "date": "2019.10.15", "title": "Могъща организация призова за изхвърляне на България от евротурнирите"}
{"url": "https://offnews.bg/obshtestvo/borisov-iska-nezabavna-ostavka-ot-mihajlov-pozor-na-terena-pozor-na-713195.html", "text": "Премиерът Бойко Борисов поиска оставката на президента на БФС Борислав Михайлов от профила си във фейсбук. Според министър-председателя националния отбор е претърпял позорна загуба, а освен това с расистките си възгласи част от публиката се е държала недопустимо за държава, която претендира да е сред най-толерантните в света.Ето и цялата публикация на Борисов в социалната мрежа:", "date": "2019.10.15", "title": "Борисов иска незабавна оставка от Михайлов: Позор на терена, позор на трибуните"}
{"url": "https://offnews.bg/medii/slavi-veche-reklamira-i-proekta-si-7-8-tv-713212.html", "text": "Шоуменът политик Слави Трифонов публикува рекламен клип на телевизионния си проект. От краткото видео, качено на фейсбук профила на доскорошния водещ, става ясно, че проектът носи името \"7/8 TV\", а логото е в червено и бяло. Подробности обаче засега липсват.\"Силата не е във властта. Силата не е в популизма. Силата не е в парите. Силата не е в един човек. Силата не е в една партия. 7/8 TV - Силата на истината\", гласи съобщението. Стартът на проекта се очаква скоро. Засега няма официално потвърждение дали той ще е онлайн или ще се излъчва ефирно или по кабел.", "date": "2019.10.15", "title": "Слави вече рекламира и проекта си 7/8 TV"}
{"url": "https://offnews.bg/zdrave/bls-vrachva-nagradite-lekar-na-godinata-2019-713201.html", "text": "На 17 октомври ( в навечерието на Деня на българския лекар - 19.10.) Българският лекарски съюз (БЛС) ще връчи традиционните си награди \"Лекар на годината 2019\". Съсловната организация е получила номинации от цялата страна, съобщават от БЛС. Категориите, за които си съперничат специалистите са:“Дългогодишна дейност в областта на медицината и активен принос в развитието на специалност“; „Принос за развитие и прилагане на иновативна медицина и уникални техники“; „Ти си нашето бъдеще“ – награда за младите медицински надежди на България; „Принос за развитие и утвърждаване авторитета на съсловната организация“ и „Лекар на годината 2019“.Тази година съсловната организация ще връчи и три специални награди. Едната от тях посветена на инициативата “Добрата дума лекува“, която е част от националната кампания срещу насилието над медици #ПребориГнева. До БЛС са били изпратени бяха изпратени стотици благодарствени писма. Най-много са били добрите думи за д-р Здравко Пенков от Сливен, който ще бъде отличен по време на церемонията.Другите две специални награди ще бъдат връчени на д-р Елиас Хаддад, който оперира под светлината на фенер и д-р Илиян Траянов, който заедно с колегите си от МБАЛ Пазарджик, спаси родилка с амниотична емболия и ДИК синдром.Имената на победителите ще бъдат обявени по време на тържествената церемония на 17 октомври (четвъртък). Сред официалните гости ще са Диана Ковачева - омбудсман на Р. България, Кирил Ананиев - министър на здравеопазването, д-р Даниела Дариткова - председател на парламентарната комисия по здравеопазване, депутати, директори на болници, представители на различни организации в здравеопазването, лекари, съобщават от БЛС.", "date": "2019.10.15", "title": "БЛС връчва наградите 'Лекар на годината 2019'"}
{"url": "https://offnews.bg/politika/fandakova-parkat-na-voenna-akademia-se-razshiriava-do-cherkovna-prav-713239.html", "text": "Готови сме с проекта за изграждане на нов парк и храм-паметник за загиналите войни в Първата световна война в район „Оборище“. Това е идея, по която започнахме работа преди година и половина заедно с ген. Груди Ангелов, началник на Военната академия „Г. С. Раковски“. След като отворихме за граждани парка на Военна академия сега ще успеем да го разширим с достъп и от ул. „Черковна“, каза Йорданка Фандъкова, кандидат за кмет на София. До края на годината теренът ще е подготвен за строителство. „Българските войници и офицери, защитавали България с живота си, са ни оставили този завет – да се обединяваме. Само заедно можем да бъдем силни и да вървим напред“, каза Фандъкова, която е и съпредседател на инициативния комитет. На събитието днес присъстваха ген. Груди Ангелов, ген. Константин Попов - съпредседател на инициативния комитет и председател на военната комисия в Народното събрание, както и внучката на полковник Борис Дрангов – Райна Дрангова. Проектът на парка и храм-паметника е изработен от арх. Стоимен Демерджиев, а идеята е на покойния Красимир Узунов.„Вече е обявен и конкурсът за изграждане на Мемориал на загиналите войници от Първи и Шести софийски пехотни полкове“, каза Фандъкова.", "date": "2019.10.15", "title": "Фандъкова: Паркът на Военна академия се разширява до Черковна, правим паметник за загиналите войни"}
{"url": "https://offnews.bg/obshtestvo/upraviteliat-na-noi-ivajlo-ivanov-vleze-v-rakovodstvoto-na-evropejskat-713242.html", "text": "Управителят на Националния осигурителен институт (НОИ) Ивайло Иванов влезе в състава на 13-членния Управителен комитет на Европейската мрежа (IEN) на Международната асоциация по социално осигуряване (МАСО). Номинацията му бе одобрена от членовете на Бюрото на МАСО по време на Световния форум по социално осигуряване, който се провежда тази седмица в Брюксел.Управителният комитет на IEN е съставен от изпълнителен директор и поне един представител от всяка от петте подрегионални групи в Европа. С мандат от 3 години (2020-2022) Ивайло Иванов ще представлява Централно-източния европейски регион, включващ Албания, България, Чехия, Унгария, Северна Македония, Полша и Сърбия. Първото събиране на новоизбрания комитет ще бъде през декември т.г. във Варшава, Полша.IEN изпълнява мандата си чрез организиране на програма от събития, отговарящи на изразените приоритетни теми на европейските институции членки. В Брюксел Ивайло Иванов формулира предизвикателствата и ключовите проблеми, общи за региона:„Сред приоритетните теми за НОИ е превенцията на злоупотребите и нарушенията в социалното осигуряване и ние сме готови да бъдем домакини на технически семинар по тези теми, като в този контекст активно ще съдействаме за разпространението на новите насоки в работата на ръководството на МАСО, а именно срещу грешките, измамите и злоупотребите в социалноосигурителните системи.“", "date": "2019.10.15", "title": "Управителят на НОИ Ивайло Иванов влезе в ръководството на Европейската мрежа на МАСО"}
{"url": "https://offnews.bg/futbol/anglijska-televizia-pokaza-litcata-na-provokatorite-v-sofia-video-713192.html", "text": "В ефира на английската телевизия ITV, която излъчваше двубоя между България и Англия на Острова, бяха излъчени кадри, на които се виждат и чуват ясно расистките скандирания и отправените нацистки поздрави от част от публиката на стадион \"Васил Левски\".Тези прояви доведоха на два пъти до прекратяване на мача през първото полувреме.Показан е и моментът, когато Тайрън Мингс се обръща към рефера, за да му каже, че е бил обиден на расистка основа и го призовава да предприеме някакви действия.", "date": "2019.10.15", "title": "Английска телевизия показа лицата на провокаторите в София (видео)"}
{"url": "https://offnews.bg/sviat/tramp-spira-pregovori-s-turtcia-za-100-miliarda-dolara-713172.html", "text": "Президентът на САЩ Доналд Тръмп заяви, че е готов да унищожи турската икономика, ако Анкара не промени политиката си към Сирия. САЩ няма да търпят повече нахлуването на Турция в Сирия. Призоваваме Турция да се оттегли, да прекрати насилието и да дойде на масата за преговори, каза вицепрезидентът Майк Пенс, цитиран от Ройтерс. Тръмп обяви и незабавно спиране на преговорите за търговска сделка на стойност 100 милиарда долара и повишаване на митата над вноса на турска стомана с 50 на сто. Той добави, че американските военни, които се изтеглят от Сирия, ще се предислоцират и ще останат в района, за да следят развоя на ситуацията.Бях съвсем ясен с президента Ердоган, че действията на Турция пораждат хуманитарна криза и създават условия за възможни военни престъпления\", се казва в декларация на Тръмп, цитирана от ДПА и БТА.", "date": "2019.10.15", "title": "Тръмп спира преговори с Турция за 100 милиарда долара"}
{"url": "https://offnews.bg/futbol/grisha-ganchev-za-ostavkata-na-bobi-bravo-na-borisov-i-kralev-nuleva-713261.html", "text": "Господин Ганчев, ще има ли ЦСКА нов стадион?- Ще има. Документално всичко е съгласувано. Още на следващия Министерски съвет ще бъде гласувано смесено дружество между ЦСКА и държавата. Предварителното проучване приключи на 15 септември, до 15 март ще стане проектирането. До 15 март 2021-а година ЦСКА ще има нов стадион. Реконструиран, по всички изисквания на ФИФА и УЕФА. Ще бъде най-висока категория. Когато хората идват на мачовете ни, да им бъде комфортно и приятно. Ще бъдат инвестирани 60 милиона лева в новия стадион.Върна ли си окончателно ЦСКА емблемата и активите?- Чакаме кредиторите да си получат парите. И тогава госпожа Дора Милева да дойде и да предаде активите, които сме закупили.Ще заведете ли иск ЦСКА 1948 да не слага емблемата, която използва в момента?- Не ги знам 1948 с каква са. Тази на ЦСКА се върна на \"Армията\". Демокрация е - 1948 да си ползват такава, каквато решат.Да поговорим за треньора Милош Крушчич. Той ли е точният човек за поста?- Аз поемам пълната отговорност за неговото назначение. Той е с отбора от четири месеца и познава отлично футболистите и обстановката. Нов треньор сега нямаше как да вземем. Ще видим докъде ще го докараме. Призовавам феновете да не сменят треньора след всеки лош мач и загуба. Той е младо момче, кадърно. Мисля, че ще се справи.Преговаряхте ли със Стамен Белчев, Любослав Пенев или Стойчо Младенов?- С никого не съм преговарял. Кой уважаващ себе си треньор ще дойде по никое време? Кой ще дойде сега да вади с голи ръце горещите кестени от огъня?Бойкотират ли футболисти на ЦСКА треньорите?- Това са фантазии на болни мозъци. Футболистите са професионалисти, получават заплати и трябва да си ги изработват. Нормално е да има спад във формата и върхови моменти, така е в спорта. Важно е треньорът да ги уцели - кои са във върхова форма, те да играят.ЦСКА ще има ли автобус?- Ще ви разкажа и за автобуса. Една година преди търга за емблемата, фенове от различни фракции дойдоха при мен и ми заявиха, че най-важното е това - да си вземем емблемата. Казаха - ти вземи нея, ние ще купим автобус. Откриха сметка, в която към днешна дата още има... 57 лева. Ще купя и автобус.И доктор нямате...- Почти навсякъде в Западна Европа големите отбори имат договори с големи клиники. Ние имаме с две. Нашите футболисти не използват стимуланти и витаминчета. Не ни трябва доктор, който да ги дрогира, а след това да ги чисти. Ще продължим така, договор с клиники.Бяхте на среща при премиера Бойко Борисов - Вие, Васил Божков, Георги Домусчиев. Обещахте си честна игра. Вече има ли феърплей във футбола ни?- ЦСКА винаги е играл и ще играе ферплей. За другите аз не отговарям.Днес Борислав Михайлов най-после си подаде оставката като президент на БФС. Вашият коментар?- Браво на държавата! Днес видяхме, че в държавата има държавници. Видяхме го в лицето на Бойко Борисов и министъра на спорта - Красен Кралев. Показаха нулева толерантност към корумпираните изчадия. Това е бъдещето! Държавата трябва да отвоюва футбола. Защото ставаме за смях на цял свят, вече сме дори зад Джибути.Кой е фаворитът Ви за заместник на Михайлов?- Нямам такъв, не е моя работа. Само да е човек, който иска да работи и да развива футбола ни, да не пречи, да е компетентен. Да не се напива до 11:00 часа. Батето, лека му пръст, беше единствен - можеше да пие по 24 часа в денонощието, но не го хващаше. Трябва да се налагат младите. Това ни беше голямата борба - на мен и Наско Сираков, от много години е така. Със зъби и нокти се борихме това да стане. Трябва да има ясен правилник във футбола ни.През тези години минавало ли Ви е през ума да се откажете от ЦСКА?- Няма да се откажа! Няма причина да го направя. Обичам футбола, обичам си отбора. Имаме си цели с партньора ми Инджов и си ги гоним. Инвестирахме немалка сума, продължаваме да го правим. Дадохме достатъчно пари, нормални пари. Проектът ни е като от книгите - добра база, отлична школа, за чудо и приказ, нов и модерен стадион, красавец... Това е!Феновете искат и трофеи...- И аз ги искам.Кога ЦСКА ще стане шампион? През миналия сезон бяхте близо дори до дубъл...- Ако можех да правя футболни прогнози, щях да съм Джеф Безос и Бил Гейтс в едно. Победите носят удоволствие, голямо щастие носят. От загубите ни боли, но и тях ги има.Николай Бодуров приключи ли с ЦСКА?- Задраскал съм го с дебелия флумастер.И него след Галчев...- Това е положението! Когато от едната страна има добро отношение, коректност, загриженост, а от другата прищевки и негативизъм - така се получава. Не искам да съм обграден от некоректни хора.Друг върви ли по пътя на Бодуров?- Ако тръгне, ще се чуе.", "date": "2019.10.15", "title": "Гриша Ганчев за оставката на Боби: Браво на Борисов и Кралев, нулева толерантност към корумпираните изчадия"}
{"url": "https://offnews.bg/kultura/cyberpunk-spektakal-s-perturbator-tozi-petak-713232.html", "text": "В петъкът на 18 октомври в столичния клуб *Mixtape 5* френският дарк, синт-уейв, индъстриъл експериментатор Джеймс Кент -  ще направи уникално шоу, което ще се състои за първи път в България.Вдъхновен е от cyberpunk културата и филми като Ghost in a Shell, Running Man и Akira, Perturbator използва в продукциите си разнообразни софтуерни синтезатори, както и емулаторите на винтидж такива, за да ни поднесе една особенa, тъмна атмосфера, която буквално ни \"вкарва във филма\" - с много 80-арски характер или такъв, който описва високотехнологично и недалечно бъдеще. Феновете на Sci-Fi, на сериали като Stranger Things или Altered Carbon или хайпнатите вече по играта cyberpunk 2077 ще имат възможността да усетят атмосферата на впечатляващия лайв на Perturbator.За концертите си, освен синтезатори, използва и барабанист, както и огромно количество визуален и светлинен арсенал, чрез който акселерира музиката до степен на ’’телепортирането’’ ни в някоя нощ на 80-те или в пък в недалечното бъдеще. На едно място ще се съберем метъли, електронни маниаци, сатанисти, сайбер-пънк и стийм-пънк фенове, манга любители, художници, геймъри, нърдове, пристрастени към научната фантастика, към сериалите и книгите и въобще хора със различни субкултурни ‘‘изкривявания‘‘.На 18 октомври концертът ще бъде открит от още една френска експериментална формация - , които използват метъл рифове миксирани до математическа прецизност с електронни субжанрове като брейк-кор, синт-унейв. Те са двама – барабанист и мултиинструменталист, който използва китари, синтезатори, компютри и всякакви костюмизирани музикални джаджи. Имат награда за ‘най-добри ъндърграунд изпълнители‘ за METAL HAMMER GOLDEN GODS през 2013.Програмата за 18 октомври е:19:30 – Отваряне на врати на клуб *Mixtape 5*20:45 – THE ALGORITHM /Fr/22:00 – PERTURBATOR /Fr/23:30 – Oчакван крайПоследните 150 билета все още могат да бъдат намерени в мрежата на , The Wrong Bar или в магазини На Тъмно. До 23:59 на 17 октомври билетите струват 35лв. От полунощ на 18.10, както и на място ще са по 40лв.ВНИМАНИЕ: Шоуто, което предстои да изживеете съдържа флаш и ярко светлинни ефекти (строб). Може да е опасно и не е подходящо за хора, податливи на епилептични припадъци.Записването и фотографирането на концерта с професионални камери и светкавица е абсолютно забранено.", "date": "2019.10.15", "title": "Cyberpunk спектакъл с Perturbator този петък"}
{"url": "https://offnews.bg/futbol/evropa-ni-sochi-s-prast-zaradi-rasistkia-skandal-v-sofia-713189.html", "text": "Медиите в цяла Европа обръщат внимание на расисткия скандал, който едва не прекрати евроквалификацията между България и Англия (0:6) на националния стадион \"Васил Левски\".През първото полувреме част от публиката даде основания на рефера Иван Бебек на два пъти да спира играта, докато ситуацията бъде овладяна. Малко преди почивката камерите показаха как компактна група фенове в черно напуска стадиона и след паузата нямаше повече подобни проблеми. Със сигурност БФС ще отнесе сериозно наказание, още повече, че и в този мач изтърпявахме наказание.Ето и част от заглавията в европейските медии, които говорят красноречиво какъв срам ни донесоха тези фенове:\"Вечерни лист\" (Хърватия): \"Иван Бебек показа на примитивните българи: заради расизъм два пъти прекъсна мача\"\"24 сата\" (Хърватия): \"Бебек два пъти прекъсна мач на Англия заради расизъм от българите\"\"Индекс\" (Хърватия): \"Бебек два пъти прекъсна срещата България - Англия заради расизъм\"\"АЛО\" (Сърбия): \"Англичаните нахлуха в София! Съсипаха българите!\"\"b92\" (Сърбия): \"Българите ги чака драконово наказание - расисти два пъти прекъснаха мача с Англия\"\"Блиц\" (Сърбия): \"Скандал! Расизъм и черни качулки в София, срещата България - Англия прекъсната на два пъти\"\"Спортска централа\" (Сърбия): \"Българи, 21-и век е: расистики обиди към англичаните в София, мачът пред прекратяване\"\"Вести\" (Черна гора): \"Черни качулки и расизъм в София - мачът България - Англия прекъсван на два пъти\"\"Газета Спортурилор\" (Румъния): \"Мач с проблеми в София - расистки скандирания и нацистки поздрави срещу англичаните, те вкараха 6 гола\"\"Марка\" (Испания): \"Прекъснаха на два пъти България - Англия заради расистки скандирания\"\"Екип\" (Франция): \"Англичаните жертви на расистики обиди в България\"\"Льо Паризиен\" (Франция): \"Нацистки поздрави и маймунски звуци по време на България - Англия\"\"Билд\" (Германия): \"Скандална вечер в евроквалификциите\"\"Кикер\" (Германия): \"Англия смаза България с 6:0, два пъти прекъсваха мача\"\"Sport1\" (Германия): \"Скандал помрачи английско гала-представление\"\"Гадзета дело Спорт\" (Италия): \"Прекъснаха България - Англия за расизъм, мачът завърши 0:6. Английски фен умря в София\"\"Кориере дело Спорт\" (Италия): \"България - Англия прекъснат заради расизъм. Английски фен умря в София\"\"Тутоспорт\" (Италия): \"България - Англия прекъснат заради расистки скандирания. Английски фен почина в София\"\"Рекорд\" (Португалия): \"Срам на България - Англия: расистки скандирания, нацистки поздрави и английски отговор\"\"А Бола\" (Португалия): \"Стърлинг отговори на изказването на Балъков\"VI\" (Холандия): \"Англия изпитва състрадание, отвращение, гордост и гняв след скандална вечер\"\"Sporza\" (Белгия): \"Българските расисти бяха унизени от Англия\"\"LAOLA1\" (Aвстрия): \"Расистки скандал на мач на Англия\"\"Спорт-Експрес\" (Русия): Мачът България - Англия два пъти беше прекъсван заради расизъм\"\"Футбол\" (Украйна): \"Расисти обиждаха англичаните, но те разгромиха България\"", "date": "2019.10.15", "title": "Европа ни сочи с пръст заради расисткия скандал в София"}
{"url": "https://offnews.bg/gimnastika/petar-stojkov-kam-oponenta-si-na-senshi-peshich-niama-da-izdarzhish-713245.html", "text": "Как се подготвя българинът за тежкия двубой и каква ще е стратегията му на ринга - вижте какво сподели той:Петър, предстои да се изправиш за трети път на арената на SENSHI, този път срещу двукратен шампион по кикбокс за професионалисти. Какво да очакваме?Очаквайте зрелищен мач. Противникът ми е много класен и със сигурност ще бъде сериозно предизвикателство на ринга. Страшно корав и неудобен съперник е, набляга повече на хвърляния, което ме притеснява най-много, защото в правилата на SENSHI хвърлянията са позволени. Но имам стратегия как да не му позволя да стигне до мен.Има ли слабо място? Разбира се, всеки боец има слабо място. Въпрос на време е да го откриеш. За Пешич забелязах, че държи гарда си много ниско и често е открит.Ако в момента Пешич беше срещу теб, какво щеше да му кажеш?Щях да му кажа, че няма да издържи три рунда срещу мен!Кое би определил като най-голямото си преимущество, което ще ти помогне в двубоя? Публиката, категорично! С треньора ми сме изградили специална тактика, подготвям се много сериозно, но съм сигурен, че публиката в Двореца на културата и спорта във Варна ще е тази, която в най-тежкия ми момент на ринга, ще ме мотивира да победя.Кое е било най-голямото предизвикателство в спортната ти кариера?Най-голямото предизвикателство за мен беше SENSHI CUP през юли. Тогава за пръв път на галавечер всички двубои се играха по правилата на SENSHI, които са изготвени от Професионалната лига на Световния киокушин съюз и са може би най- тежките и трудни. Тогава за пръв път играх три мача професионално за два дни. Всичко, обаче, си заслужаваше заради момента, в който вдигнах купата на ринга и чух овациите на публиката.На какво те научиха предишните три изяви на SENSHI?Че с много тренировки и желание може да победиш дори най-опитният боец. Какво за теб е SENSHI? За мен SENSHI е сила, зрелище, слава, чест и най вече уважение!", "date": "2019.10.15", "title": "Петър Стойков към опонента си на SENSHI: Пешич, няма да издържиш три рунда срещу мен!"}
{"url": "https://offnews.bg/politika/debatat-za-sofia-naj-interesnoto-ot-izkazvaniata-na-manolova-fandako-713260.html", "text": "Във вторник вечерта в предаването \"Референдум\" на БНТ дебатираха четирима от кандидатите за кмет на София: Йорданка Фандъкова - ГЕРБ – СДС; Мая Манолова – независим кандидат; Борислав Игнатов - Демократична България; Ангел Джамбазки – ВМРО.OFFNews проследи изказванията им. Представяме ви най-интересните моменти от дебата и основните тези, които защитаваха четиримата претенденти за кметския пост на столицата.Мая МаноловаВ началото на участието си Манолова запази 30 секунди мълчание - в знак на солидарност с Борис Бонев от \"Спаси София\".Следващите 30 секунди ще ги прекарам в мълчание. Това ще е моят знак за солидарност към другия граждански кандидат Борис Бонев, който не беше допуснат до участие в този формат на \"Референдум\". Аз също не мога да участвам като граждански кандидат в другия формат на обществената телевизия - \"Панорама\", аргументира се тя.\"Дебатът е според правилата, разписани в споразумението между Българската национална телевизия и политическите партии. Така в дебата участват четиримата кандидати, които са с най-високи резултати на 4 социологически агенции\" - твърдят от екипа на \"Референдум\".На хората им омръзна да бъдат обсебвани зелените пространства в града, на тях им писна за децата им да няма детска градина, писна им от надменната администрация и посегателствата върху публичните пари. София беше първият похитен град, надявам се да и стане първият свободен град, заяви Мая Манолова.Според нея в момента повечето обществени поръчки на Столична община приличат на \"свирен мач\": участникът, който ще победи, е предварително ясен. Анализът показва, че автобусите, трамваите, тролеите, които са закупувани, са в обществени поръчки, в които има по един участник. Повече от странна е последната обществена поръчка - още със самото й задание. За довеждащ транспорт в големите квартали, представете си един Люлин, са заложени изисквания за 9-местни електро мини автобуси. Нещо повече - условията са написани по начин, който предопределя печелившия участник, твърди кандидатът за кмет.Йорданка Фандъкова я репликира, че е проверила и се е оказало, че минимум шест са компаниите, които могат да отговорят на заложените изисквания.Центърът за градска мобилност се е превърнал в черна дупка и в черна каса - необходима е пълна ревизия. Парите, които се събират от синя и зелена зона, определено не отиват за изграждане на паркинги, каза още Мая Манолова. Йорданка ФандъковаВ тази кампания чувам обвинения на ангро. Когато говорим за корупция, трябва да говорим конкретно. Имаме високи изисквания, защото София е градът, в който не може всеки да дойде и да прави каквото си иска, заяви Йорданка Фандъкова.Ние направихме най-голямата модернизация от десетилетия на наземния градски транспорт. Построихме за 10 години 30 километра метро. Следващата година половин милион души дневно ще се возят - с откриването на първия участък от 12 км на третата линия на метрото, обеща тя.Според нея има три важни задачи по отношение на градския транспорт, които да го направят по-привлекателен - довеждащият транспорт в кварталите; завършване на системата за електронно таксуване, която в момента се изпълнява и трябва да завърши в края на следващата година; синхронизирането на разписанията;Защитихме 217 милиона лева безвъзмездни средства по ОП „Околна среда“ и закупуваме средства от електротранспорта – най-чистия възможен в нашия град и изобщо, който съществува, каза Йорданка Фандъкова.Тя подчерта, че в програмата й е заложено изграждане на 18 буферни паркинга, които да са по линните на метрото.Борислав Игнатов Кандидатът на Демократична България за кмет на София Борислав Игнатов риторично попита Фандъкова: Според Игнатов основният проблем на София, а и на България, е корупцията - във всичките си видове: търговия с влияние, дребна корупция при администрацията, услуги, придърпване на преписки напред-назад, големите нарушения с обществени поръчки. В комисията, която подготвя условията за обществените поръчки, т.нар. има членове от БСП - Калоян Паргов, има членове от ВМРО. Това е една тройна игра, акцентира Игнатов.Вчера снимах автобус по северните линии, който по концесионен договор трябва да е газов, Евро 6, чисто нов - такива са условията. Вчера снимах автобус по тези линии, който е от 2007 г., Евро 4, това е пълно нарушение на концесионния договор, каза кандидатът на Демократична България за кмет на София.Същевременно той обърна внимание и на друг проблем в столицата - \"Топлофикация\" е докарана до 800 милиона дълг, тя се управлява лошо; върви се към последващо задлъжняване на \"Топлофикация\" чрез инсинератора - \"крематориум за боклук\" в центъра на София.В Столична община е нужна пълна дигитализация на процесите, прозрачно и отчетно управление, отворени данни, за да има публичен контрол на обществения ресурс, обобщи Игнатов.Ангел ДжамбазкиКандидатът на ВМРО за кмет на София Ангел Джамбазки репликира Борислав Игнатов, че който има някакво съмнение за корупция, отива сигнализира компетентните органи - иначе било дума срещу дума.Джамбазки поиска Игнатов и Манолова да му кажат \"номерата на автобусните линии, които ходят до Яна - Ботунец и Негушево\".\"Само че не ви направи впечатление, че Негушево дори не е в София-град. Негушево, уважаеми, е в община Горна Малина, а тя дори не е гранична на София. Научете картата на София\" - заяви кандидатът на ВМРО.Същевременно той твърди, че замърсяването на въздуха в София е най-вече заради \"незаконните цигански катуни\" и от печките на твърдо гориво.Борислав Игнатов репликира, че \"в момента няма отоплителен сезон, а въздухът е мръсен. Основният замърсител е трафикът\".Към края на дебата Джамбазки се обяви за \"премахването на два позорни паметника в нашия град - паметника на армията-окупатор и паметника на т.нар. американски летци.\"Аз ще ги премахна! София има нужда от ред, от изчистване на кварталите от циганските гета. Има нужда да бъде отворена Витоша за София. София без гета, София с връзка с кварталите, София без гей паради, София, в която има ред и дисциплина, обобщи исканията си кандидатът на ВМРО.", "date": "2019.10.15", "title": "Дебатът за София: най-интересното от изказванията на Манолова, Фандъкова, Игнатов и Джамбазки"}
{"url": "https://offnews.bg/volejbol/nikolaj-penchev-podsili-sapernik-na-hebar-v-evropa-713246.html", "text": "Националът Николай Пенчев продължава кариерата си в първенството на Полша за предстоящия сезон 2019/2020.Волейболистът, който играе на поста посрещач, облича екипа на Алурон Вирту Варта Заверче (Aluron Virtu Warta Zawiecie).  Полският клуб е съперникът на Хебър на европейска сцена за Купата на претендентите (Challenge cup). Двата тима пропускат първия кръг на турнира и започват направо на 1/16-финалите в надпреварата.Първият мач между Алурон и Хебър е на 11 декември в Полша. Реваншът е седмица след това в Пазарджик.  Победителят от този сблъсък ще се изправи срещу турския Малие Милие (Пиянго) на 1/8-финал в турнира.", "date": "2019.10.15", "title": "Николай Пенчев подсили съперник на Хебър в Европа"}
{"url": "https://offnews.bg/obshtestvo/poveche-ot-5400-lichni-asistenti-shte-poluchat-parvoto-plashtane-za-li-713240.html", "text": "Повече 5400 лични асистенти ще получат първото плащане по механизма \"Лична помощ\" от Закона за личната помощ ЗЛП, който започна да се прилага от началото на септември. Това обяви в Пловдив министърът на Труда на социалната политиката Бисер Петков, който бе на посещение в Националния център за рехабилитация на слепи.В Агенцията са социално подпомагане превежда 3 млн. лева към 217 общини в България, които имат сключени договори с лица предоставящи услугата лична помощ - лични асистенти или 5483 договора, сключени за септември. Над 160 000 са постъпилите и оценени хора с увреждания, като около 19 000 от тях са заявили и са оценени за потребност от лична помощ.Министър Бисер Петков допълни, че политиката за хората с увреждания остава приоритет за МТСП и в бюджета на ведомството за тази година са били осигурени 150 млн. лева допълнително, за да се финансира месечната социална подкрепа за хората с увреждания. Около 650 000 хора с увреждания получават социална подкрепа. През следващата година тази подкрепа ще бъде увеличена съответно с по-високия размер на линията за бедност, която през 2020 г. ще бъде 363 лева. За по-високите размери на тази помощ в бюджета на МТСП са предвидени допълнително 22 млн. лева. Предвидени са и допълнителни средства и за финансиране на личната помощ и за услугите личен социален асистент.Социалният министър каза още, през първите 9 месеца от прилагането на новите компоненти в Закона за хората с увреждания (ЗХУ) за заетост, 11 780 хора с трайно намалена работоспособност са започнали работа и това е с два пъти повече спрямо същия период на 2018 г. Към момента проверени са над 880 предприятия, които са задължени да осигуряват работни места за хора с увреждания. По предвидената възможност работодатели, които не желаят да наемат такива служители, да заплащат компенсационна такса - са внесени 92 244 лева от 110 предприятия за 549 работни места, за три месеца от прилагането на квотите, поясни Бисер Петков.По данни на Агенцията за хората с увреждания в процес на реализация са 22 проекта на работодатели за адаптиране на работни места за хора с увеждания, по Националната програма за заетост на хора с увреждания. За финансирането на тази програма са предвидени 400 000 лева или 56 работни места за хора с трайни увреждания ще бъдат преустроени.По Национална програма за достъпна жилищна среда са одобрени за финансиране 39 от общо постъпили 55 проектни предложения на обща стойност 1,827 млн.лева. За лична мобилност, т.е преустройство на автомобили на хора с проблеми в придвижването ще бъдат финансирани 4 от постъпили 7 проектни предложения.До края октомври се приемат документи за отпускане на помощи за отопление. До момента такава помощ е отпусната 208 000 лица и домакинства, като броят им е с 30 000 повече спрямо същия период на миналата година. Предположенията са, че до изтичането на срока в края на октомври около 250 000 лица и домакинства ще получат помощ за отопление. Бисер Петков поясни, че месечната целева помощ за отопление е увеличена с над 20 процента, спрямо размера през 2018г. и ще бъде 93,18 лева или за петте месеца, за които е предвидена помощта сумата е над 460 лева.", "date": "2019.10.15", "title": "Повече от 5400 лични асистенти ще получат първото плащане за лична помощ"}
{"url": "https://offnews.bg/zdrave/ananiev-se-sreshta-s-protestirashtite-medsestri-utre-713186.html", "text": "Медицинските сестри, които продължават протеста си пред парламента и здравното министерство, са поискали среща с Кирил Ананиев. Разговорите ще се проведат утре, това съобщиха протестиращите. Специалистите по здравни грижи ще настояват да се обявят конкретни срокове за изпълнение на всичките им искания. Те са готови и с предложения. Още в началото на протестите си медицинските специалисти се обявиха против статута на търговски дружества за болниците; за отнемане на лицензите на лечебните заведения, които не изпълняват разпоредбите и не отделят 50% от разходите за възнаграждения на персонала. Сестрите са против практиката заплатите да се повишават с вдигане цените на клиничните пътеки, тъй като по този начин парите за заплати потъват. По думите им тази практика би била успешна само при общинските и държавните болници.Припомняме, че още по време на протестите през май, от здравното министерство обещаха увеличение на заплатите на медицинските специалисти, но на много места по-високите възнаграждения все още не са факт. Затова специалистите по здравни грижи продължават да настояват за две МРЗ стартова заплата, регламентиране на извънредния и нощен труд, премахване на търговските дружества и учредяване на собствена съсловна организация.", "date": "2019.10.15", "title": "Ананиев се среща с протестиращите медсестри утре"}
