{"url": "https://offnews.bg/sviat/opozitcionerat-guajdo-se-zavarna-vav-venetcuela-698731.html", "text": "Самопровъзгласилият се за временен президент на Венецуела Хуан Гуайдо се завърна в Каракас, където е заплашен от арест заради забраната си да напуска страната. Гуайдо беше посрещнат на летището от свои привърженици при завръщането му от обиколка в няколко латиноамерикански държави, в които търси подкрепа. „Тук сме във Венецуела и ще продължим напред“, каза той.Върховният съд наложи на Гуайдо забрана да напуска страната, след като той се самообяви за временен президент на Венецуела. Президентът Николас Мадуро нарече това \"опит за узурпиране на властта\". Гуайдо обаче беше признат за временен президент от повечето западни държави, докато Мадуро се ползва от подкрепата на Русия и Китай. Със завръщането на опозиционера в Каракас вицепрезидентът на САЩ Майк Пенс предупреди за „бърз отговор“ на всякакви заплахи или насилие срещу Хуан Гуайдо.", "date": "2019.03.04", "title": "Опозиционерът Гуайдо се завърна във Венецуела"}
{"url": "https://offnews.bg/obshtestvo/planinari-tvardiat-che-sa-bili-izgoneni-ot-hizha-musala-zaradi-mala-698735.html", "text": "Планинари твърдят, че са били изгонени от хижа \"Мусала\", защото не правели голям оборот. Те се оплакват още, че в хижата няма тоалетна и течаща вода. Стопаните на хижата пък отричат обвиненията. Преди два дни група от около 15 души тръгва за Мусала. По пътя се отбиват за обяд в новата хижа \"Мусала\". Водачът на групата Саркис Бургазлиян твърди, че в хижата се предлага чай, кафе, топла храна – като леща и кюфтета, продава се и бира, макар че там няма течаща вода.\"Могат да отровят някой там, може да има сериозни последствия за здравето на хората\", казва той, цитиран от bTV.Когато турист от групата попитал за тоалетна, хората от хижата му отговорили, че до тоалетна се ходи навън.На следващия ден, след часове слизане в студа от върха при бурен вятър и мъгла, планинарите казват, че им било отказано да влязат в хижата да се стоплят.Аргументът според тях бил, че не са достатъчно добри клиенти. \"Явно не сме направили добра консумация\", коментира Саркис Бургазлиян.Според туристка от групата пък от хижата казали, че не работят, но други посетители влизали и излизали.Изгонените планинари настояват да бъде извършена проверка.Георги Пройчев, който стопанисва новата хижа, заяви, че е нормално при толкова ниски температури да няма вода и тоалетна.\"В момента нямаме тоалетна, тъй като няма вода, всичко е замръзнало. Я питайте всички хижи тука дали имат вода на минус 20 градуса. Тук водопроводи няма. Носим си минерална вода, 10-литрови бутилки, и я размразяваме тук\", казва Пройчев.Според хижаря групата туристи се държали арогантно, като се стигнало до нецензурни думи и закани.", "date": "2019.03.04", "title": "Планинари твърдят, че са били изгонени от хижа 'Мусала' заради малък оборот"}
{"url": "https://offnews.bg/sviat/pochina-aktiorat-liuk-peri-698739.html", "text": "Почина актьорът Люк Пери.52-годишният актьор е получил тежък инсулт.Преди няколко дни той беше приет по спешност в болница.Люк Пери е известен с ролята си в сериала \"Бевърли Хилс 90210\" и \"Петият елемент\" на Люк Бесон.Той участва още в сериала \"Ривърдейл\", а последната му роля беше в най-новия филм на Куентин Тарантино \"Имало едно време в Холивуд\".", "date": "2019.03.04", "title": "Почина актьорът Люк Пери"}
{"url": "https://offnews.bg/sviat/12-partii-v-enp-poiskaha-ofitcialno-orban-da-bade-izkliuchen-698740.html", "text": "Дванадесет партии членки на Европейската народна партия (ЕНП) официално поискаха унгарският премиер Виктор Орбан и партията му ФИДЕС да бъдат изключени от нейните редици, предаде Франс прес, цитирана от БТА.Жозеф Дол - председателят на ЕНП, която е с най-голяма група в Европейския парламент - съобщи, че въпросът може да бъде разгледан още на 20 март.Той обясни, че решението по въпроса ще бъде взето от всички партии членки на ЕНП, и подчерта, че не може да прогнозира какво ще е то.В края на май предстоят избори за Европейски парламент. Сега ЕНП е с най-голяма група в ЕП и има водеща роля в Европейския съвет с германския канцлер Ангела Меркел.ЕНП се разграничи от Орбан след неотдавнашната му реч за положението на нацията и кампанията му срещу председателя на ЕК Жан-Клод Юнкер, който е от партията. Оттам изразиха притеснения и заради някои \"формулировки\" в речта на Орбан.", "date": "2019.03.04", "title": "12 партии в ЕНП поискаха официално Орбан да бъде изключен"}
{"url": "https://offnews.bg/politika/balgaro-ruskiat-dialog-doprinasia-za-vazstanoviavane-na-doverieto-mezh-698733.html", "text": "Българо-руският диалог допринася за възстановяване на доверието между ЕС и Русия, от което всички ние имаме интерес. Това заяви президентът Румен Радев, който се срещна с руския президент Дмитрий Медведев. Съществува политическа воля и необходимите условия за развитие на равнопоставено и взаимноизгодно сътрудничество между България Русия, посочи Радев и изтъкна, че има сфери като туризма, където отношенията са устойчиви и перспективни.Русия е стратегически партньор в енергетиката, където има голям потенциал за задълбочаване на нашите отношения при спазване на важни принципите като целесъобразност, конкурентност, прозрачност, сигурност на доставките, каза още Радев и добави, че за нас е особено важна изгодната цена.\"България иска да запази своето място на газовата карта на Европа, независимо от транзита на руски газ през други страни, заяви още българският държавен глава. Ниската себестойност и сигурността на енергийните доставки са важни фактори за конкурентоспособността и икономиката на всяка държава\", допълни Радев.Президентът посочи още, че страната ни предоставя добри условия за инвестиции и каза, че вярва, че българската икономика може да предложи много повече на руския потребител, който по думите му познава и цени качеството на редица български стоки.Радев отбеляза, че между двата народа съществуват дълбоки исторически духовни и културни връзки, които са устояли изпитанието на времето и са неподвластни на политическата конюнктура.Вчера България с признателност отбеляза 141 години от края на Руско-турската война и Освобождението на България, а през юли ще отбележим и 140 години от установяването на дипломатическите отношения между двете държави. На 24 май заедно почитаме създадената от българските първоучители азбука, на която пишем, четем и взаимно се обогатяваме, каза държавният глава.Руският премиер Дмитрий Медведев, от своя страна, изтъкна, че България и Русия трябва да се ръководят от съществуващите добри отношения между двата народи и да направят качествен скок в развитието на отношенията занапред, като посочи, че това се отнася за икономиката.Имаше един момент, когато имах усещане, че всички икономически връзки се срутиха, големите проекти изчезнаха, натрупаха се взаимни обиди, търговията стагнира. С общи усилия можем да променим всичко, най-важното е правителствата да работят както трябва, да бъдат вземани необходими решения на ниво компании, да бъдем в постоянен диалог, включително на междурегионално и хуманитарно ниво, коментира той, цитиран от БТА.Премиерът на Русия отбеляза срещата с държавния глава през миналата година в Москва. Времето минава бързо и сега е добър повод, за да организираме тази визита и да поздравим Вас и всички граждани на България по случай националния празник - Денят на Освобождението от османското иго, каза Медведев.Той посочи, че този празник винаги ще свързва двата народа, като също отчете предстоящото отбелязване на 140 години от установяването на дипломатическите отношения между двете страни. Медведев изтъкна, че дори не става дума за конкретни дати, а за историческата памет, която винаги са имали двата народа и в най-различни ситуации не ги е подвеждала.Руският премиер отново покани Радев за участие в икономическия форум в Санкт Петербург. ", "date": "2019.03.04", "title": "Българо-руският диалог допринася за възстановяване на доверието между ЕС и Русия, заяви Радев"}
{"url": "https://offnews.bg/futbol/top-10-na-naj-dobrite-spasiavania-vav-futbola-video-698720.html", "text": "Магията на футбола завладява привържениците със зрелищни моменти, които се помнят за дълго. Всеки уважаващ себе си фен има любим гол, който помни цял живот и не спира да разказва за него.Мнозина помнят и фрапантните пропуски на своите любимци, които са ги лишили от ценна победа. Тук идва моментът, който вратарят или защитникът могат да покажат възхитителни рефлекси.Добрият страж е половин отбор. В този вече леко банален израз има много истина, защото върху рамената на човека под гредата лежи невероятна отговорност.Качественият вратар вдъхва увереност и спокойствие на тима в задни позиции. Освен това всява респект и стряска противника.Вратарят има много коварен пост, който не позволява да се правят никакви грешки. Ако футболист сбърка, винаги има някой, който може да се намеси и поправи гафа. Зад голкипъра стои единствено и само вратата. Точно като при сапьорите.В страницата на \"Football For Life\" са публикували любопитен клип, в който са събрани 10 от най-добрите и зрелищни спасявания. Приятно гледане.", "date": "2019.03.04", "title": "Топ 10 на най-добрите спасявания във футбола (видео)"}
{"url": "https://offnews.bg/nashite-avtori/pregariane-698721.html", "text": "Милиони по цял свят прочетоха излиянията му. Хората му съчувстват, казват си ето, значи, какво е да си преподавател, неблагодарна и трудна професия. Колко е тежко днес да се съревноваваш с технологиите. Измрънка уругваецът Хаберкорн и всички му се вързаха. Само че имам една новина за тия всички. Този човек просто ви подведе. Не е прав. Не бързайте да скачате с него, не му ръкопляскайте, изчакайте малко. Пак се юрнахте като отвързани след поредния умник. Обявихте за мъдрец този, който просто е прегорял. Виждал съм прегорели хора в различни професии. Прегорели полицаи, прегорели свещеници, прегорели даскали. Тъжна гледка са всички, без значение какъв труд са полагали.Учителският труд си има своите особености. Но и за него важи старото правило, че ако не обичаш това, което правиш, ще се мъчиш винаги. Жалко е, наистина. С много такива даскали съм се срещал и като ученик някога, като родител после, като техен колега. Учители, които просто са си объркали професията. Трябвало е да се преквалифицират овреме, но са пропуснали момента. Ама пак казвам, така е във всяко поприще. Жалко е, като си помислиш колко много хора по цял свят всеки ден изпълняват някакви задължения и функции без желание и хъс.Мъчат се и мъчат и другите.Пощенска служителка, която е намусена от сутрин до вечер зад гишето, и единствена нейна цел е да развали настроението на възможно най-много хора. Катаджия, който почва да си придава важности, когато те спре. Да гледа на теб с презрение, без да се интересува кой си и какъв си. Учителка, която влиза в час и от вратата почва да надвиква децата, вместо да поизчака да се успокоят след междучасието, изгубена кауза, младите гласове съдържат всичката енергия на света. Лекар, който не сдържа своята професионална циничност и залива с нея пациентите си. Сервитьорка, която мрази целия свят, обаче може да демонстрира чувствата си единствено пред клиентите си.Този въпрос е един от най-важните в живота на всеки от нас. Какво искаш да правиш? Каква е твоята суперсила? Навярно като Аквамен можеш да дишаш под вода? Или като Супермен да летиш? Четвъртокласниците още не си задават такива въпроси, но и те със сигурност имат заложени таланти, всеки от нас се ражда с нещо вградено у него. И най-палавото хлапе, от най-безнадеждното семейство. Е, не можеш да спасиш всички. Но можеш поне да опиташ. И ако твоята суперсила е да учиш другите, да им пре-по-даваш знания, ти ще си убедителен и любим учител. И няма да стигнеш до прегаряне. Що не мрънка онзи велик даскал Теодосий Теодосиев? Вместо да се оплаква как никой не слуша в часовете му, той прави свое частно безплатно училище, където и на мен ми се прииска да преподавам безвъзмездно, сигурно ще го потърся да го питам.Насила хубост не става, зорлем гюзулък олмас, както казват японците. Ако се насилваш да комуникираш с младите, това ти личи. Възпитава и образова най-много личното присъствие на даскала. Неговото отношение към всеки един ученик като към равнопоставена личност. Това го твърдя от личен опит. На мен са ми въздействали най-много учителите, които са говорели с нас като с равни. Аз се опитвам да говоря с учениците си като с равни. И днес е невъзможно един урок да бъде преподаден фронтално. Стои отпред един там човек и набива знания в главите на други човеци. Това вече не работи като стратегия. Днес всичко се получава най-вече с диалог. Времето на монолога свърши.Познавам учители, които могат да накарат с един поглед всички да притихнат в клас. И не защото са страшни. А защото имат присъствие. Ако си там заради заплатата – откажи се. Ако те дразни енергията на децата – откажи се. Ако смяташ, че в даскалото се води война – откажи се. Дори да има такава война, ти и децата сте от една и съща страна на фронтовата линия. А ако все пак решаваш да останеш, не оправдавай умората си и личните си слабости с технологиите, времето, непукизма. Да, имало е такива, които не се интересуват от това, което казвам в час и \"развалят дисциплината\". Най-любезно им обяснявам, че могат да запазят тишина и че с останалите имаме да вършим работа. В 90 процента от случаите работи. А останалите 10 % – всеки е имал провалени часове, но и най-проваленият час може да се преобърне на интересен разговор по различна тема. Занаят е, има си тънкостите, искам да кажа.", "date": "2019.03.04", "title": "Прегаряне"}
{"url": "https://offnews.bg/sviat/putin-ofitcialno-izvadi-rusia-ot-dogovora-za-raketite-sas-sreden-obseg-698736.html", "text": "Руският президент Владимир Путин подписа днес указ, с който се преустановява изпълнението от Русия на задълженията ѝ по Договора за ликвидиране на ракетите със среден и малък обсег от 1987 г., съобщи пресслужбата на Кремъл, цитирана от ТАСС и БТА.\"Изхождайки от необходимостта да се приемат неотложни мерки във връзка с нарушението от страна на САЩ на задълженията им по Договора между СССР и САЩ за ликвидиране на ракетите със среден и малък обсег от 8 декември 1987 г., постановявам да се преустанови изпълнението на Договора, докато САЩ не отстранят допуснатите от тях нарушения по него или до прекратяването на действието му\", се казва в текста на указа.На руското министерство на външните работи е възложено да уведоми американската страна за преустановяването на изпълнението на договора.Указът влиза в сила в деня на подписването му.Договорът е подписан във Вашингтон от държавните глави на САЩ и СССР Роналд Рейгън и Михаил Горбачов на 8 декември 1987 г. Той урежда премахването на ядрените и конвенционалните (неядрени) наземни балистични ракети със среден и малък обсег (достигащи цел на 500 до 5500 километра или 300 – 3400 мили).САЩ обявиха в началото на февруари, че излизат от договора. Според американските власти Русия от години нарушава споразумението, което е довело и до решението на Вашингтон. Москва отрече обвиненията.Решението на САЩ и Русия да напуснат договора доведе до опасения, че се задава нова надпревара във въоръжаването на двете страни.", "date": "2019.03.04", "title": "Путин официално извади Русия от договора за ракетите със среден обсег"}
{"url": "https://offnews.bg/politika/medvedev-pristigna-u-nas-dovede-shefovete-na-gazprom-i-rosatom-snimk-698724.html", "text": "Руският премиер Дмитрий Медведев пристигна на двудневно посещение у нас. Заедно с него в София пристигнаха директорите на \"Газпром\" и \"Росатом\" - Алексей Милер и Алексей Лихачов, които са част от руската делегация. Борисов посрещна Медведев на официална церемония на пл. „Св. Александър Невски“. Руският премиер поднесе венец пред Паметника на незнайния воин.На церемонията по официалното посрещане присъстваха вицепремиерът Томислав Дончев и министрите на външните работи, икономиката, туризма, енергетиката, труда и социалната политика.След церемонията двамата се отправиха към Министерския съвет за разговор на четири очи, който ще бъде последван от пленарна среща с руската делегация.В пленарната среща на двете делегации от българска страна с премиера Бойко Борисов ще участват вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова.Част от руската делегация са още Олга Голодец, заместник-председател на правителството, Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество, Александър Новак, министър на енергетиката, Максим Орешкин, министър на икономическото развитие, Максим Топилин, министър на труда и социалната защита, Зарина Догузова, ръководител на Федералната агенция по туризъм, Александър Грушко, заместник-министър на външните работи.Фокус на разговорите между двамата премиери и по време на пленарната среща между делегациите ще бъдат енергетиката, търговията, туризма, транспорта, науката, образованието, културата, социалната политика, съобщиха от правителствената пресслужба.Утре Борисов и Медведев ще открият Българо-руски бизнес форум в областта на туризма. Руският премиер ще се срещне и с председателя на парламента Цвета Караянчева. Това е втората визита на Медведев в България след идването му през 2008 г., когато беше част от делегацията на президента Владимир Путин.", "date": "2019.03.04", "title": "Медведев пристигна у нас, доведе шефовете на Газпром и Росатом (снимки)"}
{"url": "https://offnews.bg/izvan-terena/vizhte-krasavitcata-koiato-otkradna-sartceto-na-legendata-kristian-vi-698723.html", "text": "Повече от ясно е защо Констанца Карачоло успя да открадне сърцето на италианската футболна легенда Кристиан Виери. Блондинката е една от най-известните красиви манекенки на Апенините.Интересното е, че преди двамата да се съберат, Карачоло имаше връзка с друг футболист - Алесандро Матри. Русата красавица многократно разкриваше, че е лудо влюбена в чаровния нападател и отношенията между двамата изглеждаха като американска романтична комедия.Само четири месеца след началата на романса с Констанца, Матри решил да поразнообрази личния си живот и се хвърлил в прегръдките на друг модел - Федерика Нагри.Преди да се кротне с блондинката, Бобо пък беше неуморен. Той сменяше жените като носни кърпички. През леглото му са минали някои от най-известните модели и тв водещи в Италия. Малко преди да започне връзката си с Констанца, Виери се раздели с модела Джазма Кендрик.Все пак пътищата на Виери и Констанца се засичат и те вече са заедно от около три години. 28-годишното русо изкушение и 44-годишният бивш нападател ще се врекат във вечна вярност няколко месеца след като станаха родители за първи път.Моделката дари Виери с дъщеричка в края на миналата година. Преди да се роди малката Стела, обаче, те загубиха едно дете. Карачоло претърпя аборт през ноември 2017 година.", "date": "2019.03.04", "title": "Вижте красавицата, която открадна сърцето на легендата Кристиан Виери (снимки)"}
{"url": "https://offnews.bg/politika/borisov-pred-medvedev-balgaria-shte-uchastva-v-gazoprenosa-zashtoto-698725.html", "text": "\"България ще участва в газопреноса, защото ни се полага\". Това заяви премиерът Бойко Борисов след срещата на четири очи с руския му колега Дмитрий Медведев, цитиран от БНР.\"Нашето решение е ясно, съгласувано е с Европейската комисия. Ние го наричаме газов хъб, господин Алексей Милер го нарича газоразпределител, така че както \"Северен поток 1\" и \"Северен поток 2\" се движат, така и ние можем да транзитираме и да продаваме в газовия хъб около 15-16 млрд. кубически метра. Не виждам причина България да се отказва от това свое предимство\", посочи Борисов и допълни, че \"Южен поток\", от който се загубиха пари, беше 60 млрд. кубически метра\".Борисов коментира и темата за подновяването на проекта АЕЦ \"Белене\".\"Ситуацията е променена. Арбитражът в Париж отсече, че двата реактора са български, за което България трябва да заплати 1,176 млрд. лева и с натрупани лихви, които вие с президента Путин ни ги опростихте, но ние платихме кеш - всички пари наведнъж. Сега България има завити в найлони два ядрени реактора - произведени в Русия, българска собственост\", каза още премиерът.Медведев пък посочи, че за последната година стокообменът между България и Русия значително се е подобрил и това се дължи на активизираните контакти. „Има към какво да се стремим, тъй като през последните години някои цифри от икономическото сътрудничество станаха по-високи, но други за съжаление се влошиха, особено ако вземем резултатите от изминалата година“, подчерта той.Медведев коментира и връзките между двете страни в областта на туризма. „Нашите граждани обичат да идват в България и утре на тази тема ще имаме специален форум, където ще обсъждаме развитието на туристическото сътрудничество“, каза руският премиер.Той поздрави българския си колега и всички граждани на България с националния празник 3 март. „Разбрах, че и днес у вас е почивен ден, но това няма да ни попречи да работим“, отбеляза той.В делегацията на председателя на правителството на Руската федерация Дмитрий Медведев са: Олга Голодец, заместник-председател на правителството; Денис Мантуров, министър на промишлеността и търговията, председател на руската част на Руско-Българската междуправителствена комисия за икономическо и научно-техническо сътрудничество; Александър Новак, министър на енергетиката; Максим Орешкин, министър на икономическото развитие; Максим Топилин, министър на труда и социалната защита; Зарина Догузова, ръководител на Федералната агенция по туризъм; Александър Грушко, заместник-министър на външните работи; Алексей Лихачов - генерален директор на държавната корпорация за атомна енергия \"Росатом\", Алексей Милер, председател на Управителния съвет на \"Газпром\" и др.В пленарната среща на двете делегации от българска страна с премиера Бойко Борисов ще участват вицепремиерите Екатерина Захариева и Томислав Дончев, и министрите Владислав Горанов, Бисер Петков, Емил Караниколов, Теменужка Петкова и Николина Ангелкова.", "date": "2019.03.04", "title": "Борисов пред Медведев: България ще участва в газопреноса, защото ни се полага"}
{"url": "https://offnews.bg/futbol/modrich-napadatelite-na-real-ne-uspiaha-da-zapalniat-dupkata-ostaven-698737.html", "text": "Халфът на Реал Мадрид Лука Модрич сподели, че никой от нападателите на \"белия балет\" не е успял да запълни празнината, която Кристиано Роналдо е оставил. Носителят на Златната топка смята, че е почти невъзможно да бъде заместник на португалеца.\"Нападателите на Реал Мадрид не успяха да запълнят празнината, оставена от Кристиано Роналдо. Липсата на Кристиано е нещо, което всеки отбор би почувствал. Намирането на заместник на Кристиано е почти невъзможно.Като се има предвид това, което направи за нас и за този клуб, липсва Кристиано е осезателна. Клубът иска останалите играчи да компенсират това, което е направил, поделено между нападателите и това не е лесно. Кристиано вкара 50 гола и днес не можеш да намериш някой, който да вкара толкова много.Някои от нас трябва да направят крачка напред и, макар и да нямаме такъв голаджия, имаме нужда от двама или трима играчи, които вкарват 15, 20 или 10 попадения, а ние нямаме. Това е най-големият ни проблем тази година. Например срещу Барселона имахме много шансове и когато не се възползвате, опонентът ни наказва.Клубът се опита и изглежда добре, като вярва на други играчи като Гарет Бейл, Марко Асенсио, Карим Бензема, а бяха привлечени Мариано Диас и Винисиус. Винисиус се справя много добре за възрастта си, но понякога нещата не вървят така, както искахме\", каза Модрич.Въпреки това, Реал по традиция се чувства добре в Шампионската лига. Тимът ще се изправи утре срещу Аякс в среща-реванщ от 1/8-финалите в турнира на богатите. Първата среща на \"Йохан Кройф Арена\" завърши 2:1 в полза на \"белия балет\".", "date": "2019.03.04", "title": "Модрич: Нападателите на Реал не успяха да запълнят дупката, оставена от Роналдо"}
{"url": "https://offnews.bg/sviat/arestuvaha-balgarin-za-trafik-na-bebeta-v-gartcia-698727.html", "text": "Гръцките власти задържаха българин с три заповеди за арест при паспортна проверка на граничния пункт „Промахон“.Българинът е издирван от прокуратурата в град Катерини за участие в престъпна група за трафик на бебета. Според разследването той намирал майки в България и им е предлагал между 6 хиляди и 8 хиляди евро за дете. Ръководел е също и цялата престъпна група по осиновяването в района на Катерини. Доказани са 13 случая, съобщи БНР.Други две заповеди са от прокуратурата в Солун с обвинение за два опита да продаде бебе на полицаи под прикритие.Българинът се е укривал в продължение на три години.Той е отведен в ареста в град Серес и ще бъде предаден на властите, издали трите заповеди за арест.", "date": "2019.03.04", "title": "Арестуваха българин за трафик на бебета в Гърция"}
{"url": "https://offnews.bg/112/otkriha-9-protivotankovi-mini-v-plevenskoto-selo-iasen-698738.html", "text": "9 противотанкови мини са открити в плевенското село Ясен, близо до железопътната линия Плевен - София, съобщиха от Министерството на отбраната. При оглед е установено, че на две от тях има маркировка, която показва, че са учебни.За да не се затруднява движението по железопътната линия, военнослужещите от инженерния полк  в Белене ще извършат изземване и транспортиране на откритите боеприпаси.До пристигането на екипа районът е охраняван от служители на МВР.", "date": "2019.03.04", "title": "Откриха 9 противотанкови мини в плевенското село Ясен"}
{"url": "https://offnews.bg/kultura/kolko-tymno-mozhe-da-stane-v-dark-698726.html", "text": "Ако си задавате въпроси (или сте гледали вече филми по темата) за прехода през минало, настояще и бъдеще, може да сте се досетили, че правилният въпрос не е „Кой?”, „Къде?”, „Защо”, „Как?” – а „КОГА?” В първият немски мисти-трилър-сериал за Netflix са поставили верния акцент точно в тази посока. С пейзажи като от „Туийн Пийкс” (мрачни гори, пещери и подземия около малко провинциално градче, но без двата върха-близнаци). И като в „Странните неща”: алиенирани – най-вече от родителите си – тинейджъри със склонности да си врат носа в неща и на места, дето на възрастните ще им светне, чак след като няколко от младежите поизчезнат…Първият сезон на Dark (10 епизода) излезе в самия край на 2017-та, беше обещано продължение и ето, че в IMDb вече е отворена страница за първия епизод на Втория сезон. Макар да не е ясно (в момента, когато пиша това) кога ще го пуснат. Има и трейлър – който е практически визуално интро в стил на вече извъртяното и за да сме още по-на-тъмно, липсва най-важния надпис: „Тръгва от…” Но явно вече му е дошло времето.А аз май свикнах (с единствени изключения – „Троновете” и „Досиетата Х”) да си натрупвам серийния съспенс накуп и да го гледам, когато врявата и безумството на критици и фенове е поотшумяла. (оценка 8.6 в IMDb от близо 100 хил.гласували; и не бъркайте тази тъмнина със Здрача на зомбитата или онова „след мрака” с Кира Седжуик) наистина е нещо като вариант на „странните неща”, но пък е сниман на стар военен полигон на гедерейската армия край Берлин и отвреме-навреме екстериорните кадри напомнят на преживелите СИВ и Варшавския договор за ГДР. Днес наричана „източните провинции”. Нищо лошо. Иначе няма как да приемеш на доверие, че в тогавашните „бундес” градчета са живели точно както пред камерата – независимо дали през 1953, 1986 или през 2019 година. Точно така: сезонът се завърта по Netflix през 2017-а, а бъдещото време е прицелено само две години напред. Т.е., ние вече живеем в него. Но героите от Winden (на немски си е Винден) пребивават в месец ноември на една от трите посочени години. Някои даже не го усещат, други бая се чудят какво им се случва (особено – както и в „Странните неща” – когато електричеството често започва да мига и гасне). Трети направо изчезват – хем в различни години, хем почти по едно и също време. И, разбира се… там има ядрена електроцентрала, която уж ще бъде затворена след година-две по директивата на източно-германската им г-жа канцлер. (Не, Меркел не е спомената поименно, мигрантите са далеч от Винден, но пък постоянно вали проливен дъжд и напомня на част от възрастните персонажи, че си имат АЕЦ, и че така е валяло след Чернобил.)Тайно складирани радиоактивни отпадъци също се намират – в пещери и тунели под градчето. За разлика от конспиративните теории за подземната тунелна мрежа в Южна Америка, тези имат входове и шахти с блиндирани врати из гората, в някои хорски дворове и, разбира се, в АЕЦ-а. А върху люковете в катакомбите не са гравирани масонски символи или руни от Тъмната земя, а някои от седемте херметични принципа, приписвани на Хермес Трисмегист (Sic Mundus creatus est: Така бе създаден светът). Загатнати са и опити с деца за ментално пътуване във времето. Споменава се черна дупка. Мистиката е повече от фантастиката и сюжетът държи в напрежение – а в „тъмното”, този път за разлика от „странните неща”, всичко е по-тихо, асоциативно, мокро и потискащо мрачно. Определено, на по-високо интелектуално ниво и твърде по-асоциативен.Нямам представа дали в новия сезон закриват централата, или тя ще „гръмне” като пушката от принципа на Станиславски, но жителите на Винден ще се пренесат чак в постапокалиптичната 2052 година. Вероятно, защото цикълът, в който Луната се синхронизира със Слънцето е 33-годишен. А освен него: Христос е разпнат на 33. У Данте има 33 песни в чистилището. Литаниите за ангелите са също 33. Антихристът започва властта си пак на 33. (И не се говори за прецесията, за календара на маите, нито за тайнствената планета Нибиру, която орбитира за много хиляди години. Показват ни се посоки не в пространството, само във времето. Затова въпросът винаги е КОГА?)Днес в Интернет могат да се открият случаи на хора, попаднали не „на място”, изглеждащи странно във времето, в което са „уловени” от фотоапарат или описание на очевидци. Поне в 1 от 5 историята е такава, че е трудно да се намери обяснение „с балона” (започнало да се прилага от Розуел нататък). Ами немалкото хора, които внезапно изчезват и се появяват след седмици без да знаят колко е изтекло от реката на времето?... Представете си, че седите в средата на „безкрайно голяма” тъмна стая. Отляво има източник на светлина, която минава покрай вас и продължава напред (по своя вектор), т.е. вече ваше дясно. В плоското линейно безкрайно пространство няма как да дочакате светлинният лъч да се „завърне” към вас отдясно. Но фантастичните „червееви дупки” или реалните черни дупки огъват пространство-времето – и ако черните поглъщат всичко, то може пък червеевите да „пуснат” лъча в един континуум, чийто параметри изобщо не сте в състояние на предвидите. Каузалният детерминизъм постулира, че не можем да променим събитията във времето. Но дали е така?Тази хипотетична тема, която маститите учени не признават, е експлоатирана интригуващо в сериала. Ала той най-вече изследва последствията. Не в здравословния смисъл – за организмите, за човешките същества; а за причинно-следствените обрати и проявилите се интерференции в обществените отношения. Картината с версията на режисьора Баран Бо Одар е твърде реалистична – особено в малкото градче, с малките му хорица, грешните родителски тела и отчуждаващите се от семействата си младежи. И пак за разлика от време-пространството на „странните неща”, тук се пуши трева, сексът не е табу. Е, тези ученици са по-големи от онези там.Ще се съглася с други ревюта от Мрежата, че в „тъмното” играят тинейджъри, но филмът е с послания за възрастните. Чак някъде в 8-и епизод един от героите изразява посланието ясно и въпреки любопитството за познание. Важно е „утре” и „вчера”, но по-важни са постъпките ти, стореното и нестореното днес, тук и сега. Когато някой (с „помощта” на авария в местната АЕЦ и машина, сглобена от часовникар) открие техническата възможност да пътува назад или напред във времето (макар и само с 33 години), какво би направил. И как действието му ще промени градчето, хората, щастието или нещастието им? Не е ли доста по-възбуждащо от научно-клерикалното противоборство: Бог или Еволюцията? Точно това изследване се крие в „тъмнината” на сериала. О, да: има и пастор – от тъмната страна, има и корумпиран директор на ядрена мощност. Има смахнати и аутисти, смели и страхливи. Млади или възрастни – те едновременно са и пеперуди и хора. И не са подготвени за парадокса, че и бъдещето променя миналото. И някаква предопределеност има, тя е извън познанията и усилията на героите.В онзи мой „особен поглед” върху  опитах да обясня и защо младежите (персонажите им) някак ме дразнят. Усетих същото и в „тъмното” сега. Давам си сметка, че възпитание, култура, традиции и (моята любима) „манталитетна обремененост” различават тинейджърията от източно-европейските славянски земи и по-западните им връстници. Вече си мисля, че това е един от ефектите за въздействие в тъмната история, и то успешно проявяващ се. Има моменти, когато ме беше яд, че нямам телевизора на Семейство Мейзга (отделна дълга тема; виж в Интернет), за да се пресегна и да перна някой от хлапаците зад врата. Но те играят добре. Много истински са и изобщо правят всичко в „тъмното” да изглежда много по-мрачно, изгубено, мистично и обречено. Обобщаващо: филмът си струва и на прага на новия втори сезон, сега му е времето да го намерите и се оставите да ви отнесе мракът.За възможностите за гледане (понеже вече минах по „тоя път”): ако не се справяте с немски/английски, очакват ви неволи. В българския \"превод\" ще потънете като в машинен речник. В двете полу-идентични места за торенти няма да го намерите. Няма го и в „Арена”. Още по-лошото е, че няма и български субтитри. Има едно кътче за онлайн сериали, където май единствено може да бъде открит (става дума за родни сайтове) – и там субтитрите ги има, но преводът е по-машинен и от Гугъловия. Явно у нас през миналата 2018-а само са писали за „Дарк”, но никой не е прозрял да го осигури. Ще видим как ще е с втория сезон.(Да не забравя: почитаеми БГ-критици, дето английският ви е вече като майчин – този сериал е немскоезичен, тъй че Джонас и Уинден/Уиндън са си Йонас и Винден…)", "date": "2019.03.04", "title": "КОЛКО ТЪМНО МОЖЕ ДА СТАНЕ В „DARK”"}
{"url": "https://offnews.bg/politika/medvedev-iztrebiteli-vinagi-shte-dojdat-vazhnoto-e-da-ima-gaz-i-tcen-698730.html", "text": "С думите си моят колега по блестящ начин демонстрира една абсолютна истина - изтребители винаги ще дойдат, важното е да дойде газа и да работят електроцентралите. Това заяви руският премиер Дмитрий Медведев в края на изказването си след срещата с премиера Бойко Борисов в София. Изявлението му дойде, след като Борисов, изброявайки сферите на сътрудничество, обясни, че \"поне още няколко години трябва да поддържаме руските самолети, докато дойдат новите\" и допълни: \"Няма да се плашите\", като се обърна към Медведев.От изявленията на двамата премиери стана ясно, че основните теми на разговорите са били продължението на \"Турски поток\" през България и интереса на руската държавна компания \"Росатом\" към строежа на АЕЦ \"Белене\".\"За по-нататъшни стъпки по отношение на \"Турски поток\" ще можем да говорим след гаранция от ЕК, че за този проект няма да има прегради\", коментира Дмитрий Медведев.Надявам се българските ни колеги разбират това и да работят по въпроса, каза той и припомни проблемите около проекта \"Южен поток\".\"Между руското правителство и ЕК не се провеждат преговори, което е лошо, защото показва съмнения един в друг\", подчерта Медведев и похвали Борисов за откровения и конструктивен диалог. \"Нашето решение е ясно, съгласувано е с Европейската комисия. Ние го наричаме газов хъб, господин Алексей Милер го нарича газоразпределител, така че както \"Северен поток 1\" и \"Северен поток 2\" се движат, така и ние можем да транзитираме и да продаваме в газовия хъб около 15-16 млрд. кубически метра. Не виждам причина България да се отказва от това свое предимство\", коментира Борисов.Целта на България е, след като спре преносът на газ през Украйна и след като тя тръгне по \"Турски поток\", тръбите в България да не пресъхнат. Над 16 милиарда куб.м. газ минават през България в момента, а са инвестирани 6 милиарда лева за нови компресорни станции, допълни Борисов.\"Нека ясно да кажа за тези, които критикуват газоразпределителния хъб \"Балкан\" – България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава?\", попита риторично той.Премиерът припомни, че \"Южен поток\" е бил голям проект за 60 млрд. кубика, а тук става въпрос за 15 млрд. кубика, като \"да се говори за зависимост при 15 млрд. е абсурдно\". Двамата коментираха и плановете за строеж на АЕЦ \"Белене\". От руската страна обяснили, че \"Росатом\" ще участва в търга за строежа на централата, но дори и да не го спечели, щяла да съдейства максимално, за да се построи. Борисов подчерта, че търгът за \"Белене\" е публичен, максимално прозрачен и само в българския интерес.\"На река Дунава седят увити в найлони два нови реактора изцяло български. Участието на руската страна може да бъде в няколко направления, а какво ще бъде, ще реши търгът\", каза Борисов и добави, че вече има заявен интерес от няколко страни. Борисов предложи да посредничи между Русия и НАТО.\"Има сили, които се възползват да задават въпроса НАТО или Русия. Ние ясно сме казали, че сме в НАТО, а отношенията ни с Русия са прагматични\", каза Борисов и допълни, че Черно море море трябва да е море за туризъм, а не за военни кораби.Борисов каза още, че срещата между двамата се провежда \"в едно изключително напрегнато време, в което надпреварата за въоръжението превишава това от Студената война\".\"Аз съм от хората, които настояват всички да се върне на масата на преговорите Един военен конфликт ще е пагубен за света. Готови сме да съдействаме\", каза той.В присъствието на двамата премиери бяха подписани двустранни документи, сред които променена спогодбата в социалната сигурност, програма за съвместни действия между руското министерство на икономическото развитие и българското министерство на туризма до 2021 г., план за консултации между външните министерства на двете страни.Медведев поздрави България по случай 141-годишнината от Освобождението от османско робство. Той добави, че тази година се отбелязват и 140 години от началото на дипломатическите отношения между Русия и България.", "date": "2019.03.04", "title": "Медведев: Изтребители винаги ще дойдат, важното е да има газ и централи"}
{"url": "https://offnews.bg/obshtestvo/detca-hodiat-na-uchilishte-s-boksove-nozhove-i-elektroshokovi-palki-v-698734.html", "text": "Деца ходят на училище с боксове, ножове и електрошокови палки в Самоков.През тази учебна година от учениците в училище \"Неофит Рилски\" в града са иззети 9 бокса, 8 ножа и 2 електрошокови палки, обясни пред Нова телевизия инспекторът в \"Детска педагогическа стая\" в РУ-Самоков Мариан Бончев - инспектор в „Детска педагогическа стая“ в РУ- Самоков.Учителите отнемат от децата оръжията, ако видят такива. Някои обаче споделят, че ги е страх от агресия. Според тях единственият сигурен начин за контрол е да има скенер на входа на училището.Според директора на училището на мястото на отнетите оръжия обаче бързо се появяват нови. По закон трябва да имаш 14 години, за да си купиш нож или бокс, но от полицията признават, че често има нарушения. В някои случаи оръжия се купуват от по-големи ученици, а електрошокови палки могат да се поръчват по интернет. Ножове също могат да се купят свободно от магазини за сувенири. На децата, хванати с оръжие, ще бъдат наложени възпитателни мерки. А родителите им подлежат на глоба.", "date": "2019.03.04", "title": "Деца ходят на училище с боксове, ножове и електрошокови палки в Самоков"}
{"url": "https://offnews.bg/politika/dsb-poiska-enp-da-izkliuchi-partiata-na-viktor-orban-698708.html", "text": "Демократи за Силна България настоява за изключването на партията на Виктор Орбан ФИДЕС от ЕНП, съобщават тъмносините.Ръководството на партията, която е част от обединението Демократична България, днес е изпратило официално писмо до председателя на ЕНП г-н Жозеф Дол с настояване да стартира процедурата, регламентирана в чл. 9 от Устава на ЕНП относно изключване на партия членка, окончателното решение за което се взима от Политическата Асамблея на ЕНП.Според тях през последните години, Орбан се превърнал в лидер на политическа тенденция, обединяваща популисти и авторитарни националисти от различни европейски държави, пряко насочена срещу единството на Европа и общите европейски политики. Според ДСБ ФИДЕС и Орбан са се превърнали в отровен пример как, чрез безнаказана мащабна корупция, злоупотреба със средствата на европейските данъкоплатци и незаконен контрол върху медиите, службите и изборния процес, е възможно в сърцето на Европа да се възроди еднопартиен режим по подобие на диктатурите отпреди 1989 г.Пример, с готовност следван от Борисов и ГЕРБ в България, бившите комунисти в Румъния и други наследници на комунистическите служби и мафията на прехода в цяла Източна Европа.От партията напомнят че, когато през месец септември ЕП осъди корупцията и авторитарните домогвания на унгарското правителство, единствен сред българските евродепутати от ЕНП, срещу режима на Орбан гласува Светослав Малинов от Демократична България, член на ДСБ.Те са категорични, че Борисов също като Орбан обича европейските пари, но ежедневно атакува европейските ценности.Корупцията, кражбите на еврофондове, потъпкването на върховенството на правото, на свободата на медиите и плурализма са емблемите на управлението не само за ФИДЕС, но и за ГЕРБ, твърдят от ДСБ.Тъмносините се обръщат към останалите извънпарламентарни партии от България, членки на ЕНП- СДС и ДБГ, чиито членове и симпатизанти, както и нашите, са особено чувствителни към всяко погазване на принципите на свободата и демокрацията, към проявите на корупция и потискане на свободния пазар, към опитите за разрушаване на европейското единство.", "date": "2019.03.04", "title": "ДСБ поиска ЕНП да изключи партията на Виктор Орбан"}
{"url": "https://offnews.bg/futbol/turski-futbolist-riazal-sapernitci-s-brasnarsko-nozhche-698709.html", "text": "Ухапванията на нападателя на Уругвай Луис Суарес - Канибала вече са част от романтичното минало на футбола. Нов връх в подлостите на терена изкачи турчина Мансур Чалар от отбора на Амедспор.Той излязъл на терена по време на мача със Сакарияспор въоръжен с бръснарско ножче. По време на срещата той успял да нанесе разрези на няколко от футболистите на противника, които в първия момент не разбрали какво се случва с тях.След прибирането в съблекалнята установили разрезите, а снимки от последиците на ужасяващата постъпка на Чалар бяха публикувани в социалните мрежи. Самият Чалар отрича това да е вярно, а ръководството на клуба го защити.\"Срещу нас се води мръсна пропаганда\", написаха ръководителите на Амедспор, който се подвизава в третото ниво на турския футбол.", "date": "2019.03.04", "title": "Турски футболист рязал съперници с бръснарско ножче"}
{"url": "https://offnews.bg/sviat/23-zhertvi-na-tornado-v-sasht-698722.html", "text": "23-ма души загинаха, след като торнадо опустоши окръг Лий в американския щат Алабама, предаде Асошиейтед прес, цитирана от БТА.Над 40 души са ранени. Има и безследно изчезнали. В района тече спасителна акция.Възможно е изпод отломките на разрушените от стихията жилища да бъдат открити и още трупове.Президентът на САЩ Доналд Тръмп написа послание до жителите на щата Алабама. \"На невероятния народ на Алабама и околните райони: Внимавайте, пазете се! Торнадото и бурите са наистина мощни и може да дойдат нови\", посочи той.Експерти казват, че разрушенията в крайните южни райони на окръг Лий в Алабама са като при стихия от категория Еф 3, което означава при скорост на вятъра между 254 и 331 километра в час. От торнадо е пострадал и най-големият град в щата - Обърн, където също има разрушени постройки.Властите на съседния щат Джорджия пък проверяват какво е състоянието на жителите в градчето Кайро, за което има информация, че също е връхлетяно от торнадо. И там има повалени дървета, отнесени покриви, счупени прозорци и хора блокирани в затрупаните си от дървета къщи. Засега няма данни за сериозно ранени там.", "date": "2019.03.04", "title": "23 жертви на торнадо в САЩ"}
{"url": "https://offnews.bg/futbol/legendata-plamen-getov-praznuva-60-godishen-iubilej-698711.html", "text": "Един от най-знаковите български футболисти от близкото минало Пламен Гетов, днес празнува своя 60-годишен юбилей. Известният с головете си от пряк свободен удар техничар е роден на 4 март 1959 година в Сунгурларе.Между 1979 и 1988 година блести с фланелката на Спартак (Плевен), което го превръща в емблема на плевенския футбол. През есента на 1988 година е част от звездния отбор на ЦСКА, в който са бъдещи световни звезди като Христо Стоичков, Емил Костадинов, Любослав Пенев и Трифон Иванов. Става шампион с \"армейците\", макар че не завършва сезона на стадион \"Народна армия\".Следват няколко години в Португалия и завръщане у нас с фланелката на Етър. През 1992 година Маестрото преминава в Левски и става шампион на България със \"сините\". Нещо повече - през същия сезон техничарят печели голмайсторския приз в \"А\" група с 26 точни попадения. Това е втора голмайсторска титла за Гетов в елита, след като е реализатор №1 и през 1985 година със Спартак (Пл).Заради силните му игри за Левски е избран за Футболист №1 през сезон 1992/1993 година.Завършва кариерата си в Шавеш след още един бележит сезон в \"А\" група - с екипа на Шумен (1993/94). За националния отбор има 26 мача и четири гола, като участва на Световното първенство в Мексико през 1986 година и има един гол.Пламен е женен за многократната републиканска шампионка по конен спорт Ива Гетова. Имат две деца - Мария и Божидар.Ветераните на Спартак са подготвили скъп подарък за своя лидер – плакет, информира infopleven.com.", "date": "2019.03.04", "title": "Легендата Пламен Гетов празнува 60-годишен юбилей"}
{"url": "https://offnews.bg/ikonomika/hinovski-rosatom-vinagi-e-imal-interes-kam-aetc-belene-698706.html", "text": "„Росатом” винаги е проявявал интерес към АЕЦ „Белене”. За тях той е стратегически важен, защото е нов проект в еврозоната. Има разлика обаче дали искаш да строиш, или да инвестираш в даден проект. Те дават заем на България, не носят никаква отговорност за експлоатацията по-нататък”.Това заяви председателят на Българския енергиен форум Иван Хиновски в сутрешния блок на  по повод информацията, че руският концерн е готов наравно с други претенденти да участва в конкурса за възобновяване на строителството на АЕЦ „Белене” и че е способен да завърши изграждането на Втора атомна в кратки срокове.Според експерта при посещението си у нас Дмитрий Медведев ще предложи експортен кредит за АЕЦ „Белене”.Според него темата за „Турски поток” също ще бъде обсъдена с руския премиер.", "date": "2019.03.04", "title": "Хиновски: Росатом винаги е имал интерес към АЕЦ Белене"}
{"url": "https://offnews.bg/bojni/napadnaha-dzhoshua-zaradi-podkrepata-mu-kam-ronaldo-698686.html", "text": "Британската звезда в тежката категория на професионалния бокс Антъни Джошуа стана обект на критики от страна на благотворителна организация в помощ на жените, пострадали от насилие, заради добри думи по адрес на футболната знаменитост Кристиано Роналдо.Португалецът е обвинен в изнасилване от американката Катрин Майорга, но все още правосъдието не се е произнесло. Случаят е отпреди десетина години, но едва сега му беше дадена гласност. Гневът на правозащитниците е заради думи на Джошуа от юли 2018 година.\"Кристиано е моят герой в спорта. Винаги съм казвал, че успехът на спортиста се измерва с жените и парите. Той има всичко, а освен това е винаги усмихнат\", казал Джошуа.Според правозащитниците обаче думите му се неуместни, обидни и безчувствени.", "date": "2019.03.04", "title": "Нападнаха Джошуа заради подкрепата му към Роналдо"}
{"url": "https://offnews.bg/tenis/grigor-dimitrov-veche-e-28-v-sveta-698701.html", "text": "Най-добрият ни тенисист Григор Димитров отново прогресира в световната ранглиста на АТП.Димитров, който лекува контузия в рамото и не е играл от Откритото първенство на Австралия през януари, има актив от 1310 точки, но вече е 28-и в класацията, в която преди седмица заемаше 29-о място.Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8365 точки и Александър Зверев (Германия) с 6595 точки.Швейцарецът Роджър Федерер, който в събота в Дубай спечели титла номер 100 в кариерата си, се върна в топ 4. Той прогресира с три места и вече е четвърти с 4600 точки.Стефанос Циципас от Гърция пък за първи път влезе в топ 10 след достигането до финала в Дубай. Той е десети с 3175 точки.", "date": "2019.03.04", "title": "Григор Димитров вече е №28 в света"}
{"url": "https://offnews.bg/futbol/kare-asove-se-zavrashta-v-tcska-698704.html", "text": "Четирима от важните играчи на ЦСКА ще са на разположение на треньора Любослав Пенев за гостуването на Етър тази събота от 17,30 часа.След контузии на линия отново ще са капитанът Николай Бодуров и Евандро. След наказания пък се завръщат Едвин Джеси и Божидар Чорбаджийски.От вчeра двамата, които имаха травми, тренират на пълни обороти. \"Червените\" проведоха занимание в Панчарево, което беше възстановително за игралите при победата с 5:1 срещу Септември (София) и пълноценно за всички останали, пише още \"Тема Спорт\".Извън сметките за Етър остава Жеферсон, а малки шансове да попадне в групата има Ангел Лясков. След гостуването на \"болярите\"ЦСКА приема Берое на 16 март (събота) в последния 26-и кръг от редовния сезон.", "date": "2019.03.04", "title": "Каре асове се завръща в ЦСКА"}
{"url": "https://offnews.bg/izvan-terena/radvanska-pokaza-umenia-v-tantcite-698691.html", "text": "Бившата полска тенисистка Агниешка Радванска показа сериозни умения в танците.29-годишната полякиня, която сложи край на кариерата си заради проблеми със здравето, се включи в местното издание на шоуто \"Танцувай със звездите\".Достигналата до номер 2 в световната ранглиста и финалистка от Уимбълдън 2012 танцува джайв с италианския си партньор Стефано Терацино.Радванска не показа да отстъпва сериозно на мачото от Апенините, който е печелил формата през 2006, 2008 и 2014 година.", "date": "2019.03.04", "title": "Радванска показа умения в танците"}
{"url": "https://offnews.bg/futbol/dzhenaro-gatuzo-kakav-instagram-priznavam-samo-zelen-i-cherven-buton-698687.html", "text": "Треньорът на Милан Дженаро Гатузо си живее добре и без да има профил в социалните мрежи.Бившият халф на \"росонерите\" говори за отношението си към новите технологии след победата над Сасуоло с 1:0 в последния кръг на Серия А, която качи Милан временно на третото място в класирането с 48 точки, докато лидер е Ювентус с 69.\"Инстаграм ли? Не ми говорете за това, защото и без него получавам достатъчно обиди. На телефона си признавам два бутона - зелен за набиране и червен за прекратяване на разговора\", коментира Рино, който беше недоволен от играчите си въпреки победа.\"Не ми хареса играта. Нямаме никакви оправдания, не може и да става дума за умора. Съперникът беше организиран добре, но и това не е оправдание\", коментира взискателният Рино.", "date": "2019.03.04", "title": "Дженаро Гатузо: Какъв Инстаграм, признавам само зелен и червен бутон!"}
{"url": "https://offnews.bg/kultura/filmat-na-dimitar-mitovski-za-fsb-na-goliam-ekran-v-doma-na-kinoto-698712.html", "text": "Ден преди официалното откриване на 23-тия София Филм Фест, на 6 март от 18.00 часа в Дома на киното е предвидена специалната прожекция на филма „ФСБ – след 20 години“.Входът е свободен!Пълнометражният филм по сценарий на Росен Елезов, Димитър Митовски и Стефан Китанов „ФСБ“ е разказ за историята на прочутата формация, създала цяла епоха в българската рок музика.Групата е основана от Румен Бояджиев, Константин Цеков и Александър Бахаров в София през 1975 година. В началото на своята история формацията е студиен проект и записва предимно кавъри, а първият им албум „Non Stop“ е издаден през 1977 година. Две години по-късно следва втори студиен албум – „ФСБ-II“, който съдържа оригинални композиции; тогава към „ФСБ“ се присъединяват барабанистът Петър Славов и китаристът и цигулар Иван Лечев.Първия им албум като квинтет – „Кълбото“, е издаден през 1980 година. Следващият студиен албум „78 оборота“ се появява година по-късно и постепенно „ФСБ“ се превръща в група, изнасяща концерти в страната.През 1983 година излиза следващият студиен албум „След десет години“, който съдържа втори вариант на песента „След десет години“, а също „Пак ще се прегърнем“ и „Ако спреш“. През същата година Александър Бахаров емигрира в Германия. Заместен е от Ивайло Крайчовски. Музикантите избират именно него, защото на прослушването той е единственият басист, който преди да започне да свири, си настройва баса. На следващата година на музикалния пазар излиза „ФСБ VI“. Сред песните са „Зимна къща“, „Не така“ и „Завръщане“. През 1985 година „ФСБ“ прави първите си издадени концертни записи. В реализацията не е използвана многопистова техника. Две години по-късно излиза седмият, последен студиен албум на ФСБ – „Обичам те дотук“. През 1988 година е записана песента „Протегнах две ръце“, през 1989 г. максисингълът – „Няма как“/“Високо“, a също и легендарната песен на промяната „Времето е наше“, записана с участието на Орлин Горанов, Лили Иванова, Ваня Костова, Васил Найденов, Елвира Георгиева и Богдана Карадочева.Почти десет години по-късно филмът на Димитър Митовски става своеобразен портрет на времето и представя на новите поколения групата, превърнала се в едно от най-уникалните и амбициозни явления в българската рок-музика. Специалната прожекция в Дома на киното е почит към паметта на Ивайло Крайчовски – Пифа, дългогодишен музикален директор на София Филм Фест и скъп приятел на фестивалния екип, който си отиде от този свят на 21 август 2018, на 57.Нека си спомним с усмивка и обич за Пифа – в Дома на киното, с музиката на „Формация Студио Балкантон“!", "date": "2019.03.04", "title": "Филмът на Димитър Митовски за ФСБ - на голям екран в Дома на киното"}
{"url": "https://offnews.bg/ikonomika/bez-golemi-kamioni-po-magistralite-sled-14-ch-dnes-698703.html", "text": "Днес, от 14 ч. до 20 ч. се ограничава движението на камионите над 12 тона по автомагистралите и най-натоваренитe пътища, съобщават от АПИ. Целта е повишаване на безопасността и увеличаване на пропускателната способност на инфраструктурата в края на почивните дни. Агенция „Пътна инфраструктура“ апелира шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).В пиковите часове заради интензивният трафик е възможно по-бавно предвижване в района на тунел „Витиня“ на АМ „Хемус“, където движението се осъществява двупосочно в тръбата за Варна, както и на път I-1 Ботевград – София, в участъка при 210-ти км, в прохода „Витиня“,където движениено се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение.За улеснение на трафика през Владая и повишаване на пътната безопасност днес, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“ (в участъка с предишно наименование АМ „Люлин“).Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2019 г. в приложения линк - ", "date": "2019.03.04", "title": "Без големи камиони по магистралите след 14 ч днес"}
{"url": "https://offnews.bg/izvan-terena/babata-na-nasha-gratcia-gotvila-na-todor-zhivkov-698707.html", "text": "Любопитно признание направи грацията Ренета Камберова в интервю пред пловдивския \"Марица\".Запитана как се справя в кухнята, 29-годишната бронзова медалистка с ансамбъла от олимпиадата в Рио през 2016 година споделя, че произлиза от род на кулинари, макар самата тя да ползва винаги помощ от интернет, когато се завърти край печката.\"Да, напоследък готвя много. Явно го имам генетично заложено. Скоро разбрах, че баба ми е била пет години готвачка на Тодор Живков.Майка ми също е завършила кулинарни курсове. Но повече разчитам на Гугъл, ако трябва да бъда точна\", споделя грацията, която в момента се занимава с управлението на спорта в родния й Пазарджик.", "date": "2019.03.04", "title": "Бабата на наша грация готвила на Тодор Живков"}
{"url": "https://offnews.bg/politika/plevneliev-obvini-prezidenta-radev-che-obsluzhval-interesite-na-krema-698715.html", "text": "\"Имаме много притеснения и доказателства, че държавният глава (б. ред. - Румен Радев) обслужва чужди интереси. Дотук безапелационно и без съмнение българският държавен глава винаги е отстоявал по-скоро руския геополитически интерес, отколкото българския и европейския\".Това заяви предшественикът му на този пост Росен Плевнелиев в интервю за \"България он еър\".Две години след като напусна \"Дондуков\" 2, той твърди, че вече няма политически амбиции и се е отдал на семейния живот и писането на книги. Въпреки това той щедро критикува президента Радев.Все пак Плевнелиев е оптимист и казва, че в България има мечтатели, които я променят към добро. Убеден е, че новата индустриална революция е факт и в следващите 10 години всичко ще се промени.Плевнелиев определи като \"недемократично\" и \"противоконституционно действие\" решението на депутатите от БСП да бойкотират последните заседания на парламента. За него това е поредното доказателство, че през 2019 г. \"ще се нагледаме на много безобразия\".", "date": "2019.03.04", "title": "Плевнелиев обвини президента Радев, че обслужвал интересите на Кремъл"}
{"url": "https://offnews.bg/ikonomika/dnsk-zapochva-proverka-briag-li-ukrepvat-ili-stroiat-vili-na-alepu-698718.html", "text": "По нареждане на началника на Дирекцията за национален строителен контрол арх. Иван Несторов, утре началникът на РДНСК –Югозиточен район – Бургас, инж. Милен Ненчев ще извърши проверка на сигнали за извършване на строителна дейност в местността „Алепу\", община Созопол. Тя има за цел да установи дали се извършва само брегоукрепване или не е спряно строителството на курортен комплекс, съобщиха от Министерството на регионалното развитие и благоустройството.Навръх националния празник 3 март в района на плажа се лееше усилено бетон.Още след първите сигнали за нарушения в края на януари, началникът на ДНСК арх. Иван Несторов извърши спешни проверки на терен, припомнят от МРРБ.За местността „Алепу\" със свое писмо от 24.01.2017 г. МРРБ е дало предварително съгласие за извършване на геозащитни мерки и дейности (укрепителни и/или отводнителни мероприятия) на регистрирано през 2009 г. активно свлачище.На по-късен етап от главния архитект на община Созопол е издадено разрешение за строеж № 100/10.09.2018 г. за „Курортен комплекс Алепу вилидж\", етапно строителство - Първи етап – „Укрепване на свлачище\" и Втори етап – три вилни сгради в м. „Алепу\", землище на гр. Созопол.С оглед установените нарушения и пропуски при издадените разрешения и строителните книжа на строежа, с писмо от 05.02.2019 г. на началника на РДНСК -Бургас, са дадени предписания на кмета и на главния архитект на община Созопол издаденото разрешение за строеж да се коригира, с цел разграничаване на етапността на брегоукрепването и строителството на вили, обясняват още от МРРБ.Предвид постъпилите възражения по съставените констативни актове, на 1 март е издадена заповед, с която са коригирани технически-инвестиционния проект, част „Конструкция, и е регламентирана етапнотта – 1 етап, включващ брегоукрепване, и втори етап, предвиждащ вилни сгради.Във връзка с установените нарушения на Закона за устройство на територията са отправени покани за съставяне на актове за установяване на административни нарушения по Закона за административните нарушения и наказания до строителя и лицето, упражняващо строителен надзор на обекта.", "date": "2019.03.04", "title": "ДНСК започва проверка бряг ли укрепват, или строят вили на Алепу"}
{"url": "https://offnews.bg/sviat/polski-mig-29-se-razbi-kraj-varshava-698729.html", "text": "Изтребител МиГ-29 на полските ВВС се разби край Варшава. За катастрофата съобщи Марек Павляк, представител на командването на полските въоръжени сили, цитиран от РИА Новости.Пилотът е успял да катапултира.По-късно той беше открит от спасителните служби и е транспортиран в болница. Здравословното му състояние като цяло е добро, обясняват полските власти.Полетът е бил „с цел проверка на състоянието на машината“.Катастрофата на самолета не е причинила щети на земята. Причините за инцидента се уточняват.", "date": "2019.03.04", "title": "Полски МиГ-29 се разби край Варшава"}
{"url": "https://offnews.bg/futbol/plashtame-mezhdu-9-i-70-leva-za-levski-ludogoretc-698716.html", "text": "От Левски пуснаха в продажба билетите за срещата от 25-ия кръг на Първа лига с Лудогорец в неделя. \"Сините\" напомнят, че всички желаещи да наблюдават двубоя, трябва да носят своята лична карта със себе си. В противен случай няма да бъдат допускани на стадиона.Сектор \"STRABAG\" - 12 лв. (Блок 3), 18 лв. (Блок 5 и 6), 21 лв. (Блок 3 и 4), 23 лв. (Блок 1,2 и Прес ложа), 35 лв. (Ложа 2 и 3), 70 лв. (VIР -достъп до VIР салона с кетъринг).Сектор \"В\" - 12 лв.Сектор \"Б\" - 9 лв.Сектор \"Г\" - 9 лв. (гости)\"\"", "date": "2019.03.04", "title": "Плащаме между 9 и 70 лева за Левски - Лудогорец"}
{"url": "https://offnews.bg/offtopic/propastta-mezhdu-doktor-stilianova-i-dotcent-zahariev-se-zadalbochava-698714.html", "text": " Изборите и жертвите в любовта ще бъдат в центъра на новите епизоди на „Откраднат живот: Любовта лекува“, разкриват от екипа на тв сериала. Някои от лекарите в „Св. Анастасия“ ще направят крачка напред към щастието, а други ще обърнат гръб на взаимоотношенията.Проблемите между доктор Стилянова и доцент Захариев ще ескалират в разговор, който ще задълбочи пропастта между двамата. Галя ще продължи да се вълнува от състоянието на Орлин, а съпругата му Поли ще поднесе неочаквана новина за съвместния им живот.Лекарски сблъсъци ще се появят между доцент Банков и доктор Табаков. Двамата ще защитят позициите си в медицински казус, който ще създаде напрежение между професионалистите. Професионални битки ще се водят и между Ина Фотева и доктор Стаменова, която ще получи ултиматум за поведението си в болницата.Доктор Огнянова на свой ред ще влезе в словесен двубой с доктор Табаков. Съвместната им работа ще позволи на Зорница да види нови черти в характера на Деян и да преосмисли някои от разигралите се спорове в болницата.Неочакван жест от доцент Банков ще я провокира да потърси отново диалог с него, а как ще откликне той – зрителите ще научат в новите епизоди на „Откраднат живот: Любовта лекува“.", "date": "2019.03.04", "title": "Пропастта между доктор Стилянова и доцент Захариев се задълбочава"}
{"url": "https://offnews.bg/obshtestvo/vitceprezidentat-virusat-na-nenavistta-i-otchuzhdenieto-varluvat-sred-698713.html", "text": "„Днес мастилото на антисемитизма не е изсъхнало. Вирусът на ненавистта и отчуждението върлуват сред нас. В тях се крие съвременният фашизъм, както ни посочи Умберто Еко.“ Това заяви вицепрезидентът Илияна Йотова в Музея на Холокоста в Лос Анджелис, където откри възпоменателна плоча за спасяването на българските евреи.По думите на Илияна Йотова имунитетът ни е отслабен, а пред риск са човешки права, воювани десетилетия наред.Илияна Йотова посочи, че неравенството, липсата на справедливост, обезверяването, различните зависимости подхранват крайни настроения, а страховете превръщат хората в лесна плячка на ксенофобията и национализма, които шестват в речите на политици от цял свят.„В най-мракобесните времена в съвременна Европа, в разгара на масовото изтребление на евреи моята страна България написа едни от най-светлите страници от българската история. Като никоя друга европейска държава тя съумя да защити своето еврейско население“, изтъкна Илияна Йотова.Вицепрезидентът подчерта, че благодарение на съвместните усилия на Българската православна църква, на водещи политици и интелектуалци, на смелостта на обикновените хора, България извърши хуманен подвиг и успя да спаси своите над 48 хил. евреи.Вицепрезидентът посочи, че страданията на българския народ в неговата над 1300-годишна история изградиха моралните му сили и го направиха по-чувствителен и съпричастен към болката на другия.„Толерантността и взаимното уважение са вродени качества на българина“, отбеляза Илияна Йотова.Илияна Йотова заяви, че тяхната памет ни задължава да не допускаме злоупотреба с миналото. Вицепрезидентът определи като тревожна статистиката, според която 50% от световното население не знае за съществуването на Холокоста.В края на словото си Илияна Йотова цитира думите на Ели Визел, които изрича при получаването на Нобеловата награда за мир:Бих искала моята България да беше спасила и теб – тези думи Илияна Йотова написа в своето послание в Детския мемориал. Зловещата идеология погуби 1,5 млн. невинни детски живота.Възпоменателна плоча за спасяването на българските евреи вицепрезидентът откри и в Музея на толерантността.Илияна Йотова благодари на българската общност, на генералния консул на България в Лос Анджелис Веселин Вълчев и на всички, съпричастни към поставянето на възпоменателните плочи.Откриването на плочите се състоя в присъствието на представители на българската общност и наследници на оцелели от Холокоста.", "date": "2019.03.04", "title": "Вицепрезидентът: Вирусът на ненавистта и отчуждението върлуват сред нас, а имунитетът ни е отслабен"}
{"url": "https://offnews.bg/obshtestvo/zimata-si-otide-do-20-gradusa-dnes-698697.html", "text": "Днес ще е слънчево и ясно. Атмосферното налягане ще се понижава и ще е по-ниско от средното за март, показва прогнозата на НИМХ.Ще духа вятър от запад-югозапад, а в крайните източни райони от югоизток и ще е слаб до умерен. Ще е топло с максимални температури между 15 и 20 градуса.В планините ще е предимно слънчево. Максималната температура на височина 1200 м ще е около 5 градуса, на 2000 м - около 0 градуса.По Черноморието ще е предимно слънчево. Максималните температури ще са 8-13 градуса. Температурата на морската вода ще е около 7 градуса. Вълнението на морето ще бъде 1-2 бала.", "date": "2019.03.04", "title": "Зимата си отиде - до 20 градуса днес"}
{"url": "https://offnews.bg/obshtestvo/medvedev-idva-vadi-golemia-shlem-698698.html", "text": "Руският премиер Дмитрий Медведев пристига в България на двудневно посещение. Той ще бъде посрещнат с официална церемония пред храм-паметника „Свети Александър Невски“.Визитата е по покана на българския премиер Бойко Борисов.Програмата на Медведев включва среща на „четири очи“ с президента Румен Радев и министър-председателя. След срещата в Министерски съвет ще бъдат поднесени венци пред Паметника на незнайния воин.Основните теми, които ще бъдат обсъдени от делегациите на България и Русия, са в енергетиката, икономиката и туризма.Дмитрий Медведев идва за втори път в България. Предишният беше в началото на 2008 година. Тогава той беше част от делегацията, водена от президента Владимир Путин. Това беше първата визита на Медведев в чужбина, малко след като неговата кандидатура беше издигната за президент на Русия в самия край на 2007 г.Засилени мерки за сигурност в София заради визитата на руската делегация. По време на посещението на Дмитрий Медведев поетапно ще бъдат затваряни улици в централната градска част. От 14 часа няма да има достъп площад \"Народно събрание\". От МВР предупреждават, че ще се следи стриктно за нарушения на пътя. Строго ще се наказва шофирането в аварийната лента. Предвидени са глоби до 1000 лв. и наказание - отнемане на книжката за три месеца.", "date": "2019.03.04", "title": "Медведев идва, вади големия шлем"}
{"url": "https://offnews.bg/obshtestvo/tv-adrenalin-s-avstralijski-spasitelen-otriad-po-viasat-explore-698690.html", "text": "Потопете се в свят на високи залози и драматични морски спасявания с \"Австралийски спасителен отряд\" по научнопопулярния канал .Действието се развива в региона Уитсъндей в Северен Куинсланд в Австралия. Австралийският спасителен отряд предприема критични и опасни спасителни мисии, в които една грешка може да причини сериозни физически контузии или финансова катастрофа.Отрядът се опитва да спаси регион, опустошен от скорошен циклон Категория 4, който причинява мащабни щети и оставя множество потрошени плавателни съдове и превозни средства. Водени от австралийската си смелост и решителност, хората от екипа приемат всяко предизвикателство и умеят и да се забавляват.Изпълнена с напрежение, вълнения и силни емоции, поредицата показва как се преодоляват всички трудности в името на запазването на една от най-красивите крайбрежни ивици в света във възможно най-добро състояние.Поредицата можете да гледате в понеделник, 4 март, в 22:00.", "date": "2019.03.04", "title": "ТВ адреналин с 'Австралийски спасителен отряд' по Viasat Explore"}
{"url": "https://offnews.bg/knigi/toia-ot-prodidzhi-698728.html", "text": "Аз и екипът, който ръководя, осигурявахме заснемането на концерта на Prodigy в рамките на фестивала „Спирит ъв Бургас”. Аз и пичовете в екипа ми, оператори, звукари, режисьори, монтажисти, сме все в златната мъжка възраст за качествено забавление – от малко преди до малко над 40. Освен кабелджията, когото наричаме Шашкъна и който е позициониран най-ниско в йерархията, и който е нещо като 94-ти набор. След концерта целият екип веднага тръгнахме към Лозенец да се забавляваме, а Шашкъна оставихме в Бургас да събира кабели.Тогава, според разказа на Шашкъна, тия, „беквокалите на Продиджи”, така жестоко се били надрусали, че място не можели да си намерят и отишли зад сцената при Шашкъна и му казали:И Шашкъна им казал:Впрочем, аз не знаех, че Prodigy имат беквокали, възможно е да става въпрос за някои от самите членове на групата, предавам ви историята както и доколкото Шашкъна ми я разказа на мен.И така, навили беквокалите кабелите, измели и измили пода и заявили на Шашкъна:И, като израз на положителното си отношение към Шашкъна, беквокалите на Prodigy го поканили с тях на рождения ден на тая, мениджърката на Prodigy. В президентския апартамент на петзвездния „Грандхотел Приморец Марина Спа Уелнес енд Империал”. Дето нощувката в двойна стая струва 400 кинта.И аз му викам:За разлика от мен и вас, Шашкъна не е отрасъл с Prodigy, ако това ви интересува. Отрасъл е със сещате се с какво.... Никога не ги бил слушал преди, ама бил им гледал концерта сега, докато снимаме, и му харесало, к’во. А относно самото парти ми разправи ето това:Шашкъна, не помня точно какво, строшил и той нещо дребно, колкото от добро възпитание, да не обиди странните обичаи на домакините си, иначе бил твърдо против подобно поведение. Не слушах разказа му внимателно в тази част, защото съзнанието ми беше силно ангажирано с идеята, че съм изтървал първото и вероятно последното в историята на България ултимативно рокендрол събитие – потрошаване на хотел от страна на музикални звезди. Нали ме разбирате? Няма да дойдат ни „Лед Цепелин”, ни – „Ролинг Стоунс” в България повече, а и да дойдат, няма да се обадят точно на мене и да ме поканят да трошим с тях хотелите.След това Шашкъна скучал жестоко, копелета.Питам го, добре, какво си говори с тях? Говори ли си нещо? Вика:Тук не издържах повече съдържанието на този разговор и заповядах на Шашкъна да ми даде телефона си, да видя как именно и дали Кийт Флинт наистина е клипнал на Шашкъна. И наистина обаче, в телефона на Шашкъна имаше индикация за входящо обаждане в малките часове на предната нощ от номер, започващ с 0044, като контактът беше записан с големи букви ето по този начин:SPI B. TOIA OT PRODIDJIИ пак му викам, добре бе, я повтори, за какво ти е този телефонен номер – да му се обадиш да пиете нещо някой път в Лондон, така ли?А Шашкъна, вече поизнервен от този разпит, ми каза:– Еми, като ида некой ден в Лондон, ше му се обадя на пича и ако не друго, поне ше имам къде да спя.Б. ред. - Този разказ на Радослав Парушев е от", "date": "2019.03.04", "title": "Тоя от Продиджи"}
{"url": "https://offnews.bg/gimnastika/osem-nashi-gratcii-shte-uchastvat-na-silen-turnir-v-lisabon-698717.html", "text": "Осем български грации ще участват на силен международен турнир по художествена гимнастика. Той ще се проведе от 7 до 10 март в португалската столица Лисабон.При жените страната ще бъде представена от Катрин Тасева, Невяна Владинова, Боряна Калейн и Татяна Воложанина, а при девойките за призово класиране ще се борят Катрин Цонева, Стиляна Николова, Никол Атанасова и Красимира Илиева.Лисабон е с два часа назад от българското време - ако на програмата пише 8:00 часа, то в българско време е 10:00.", "date": "2019.03.04", "title": "Осем наши грации ще участват на силен турнир в Лисабон"}
{"url": "https://offnews.bg/futbol/v-tcska-shteli-da-gledat-berbatov-kato-teleta-698705.html", "text": "Легендарният голмайстор на ЦСКА Петър Жеков не е ентусиазиран от идеята за завръщане на Димитър Бербатов на \"Българска армия\".Според носителя на Златната обувка подобен ход само би развалил атмосферата в ЦСКА, която се нормализира след назначаването на Любослав Пенев за треньор. Самият Ел Голеадор също не е възхитен от идеята за появата на бившия нападател на Манчестър Юнайтед в редиците на \"червените\".\"Любо започна да си подрежда отбора, включва млади момчета, нападението е по-добро, защитата е по-сигурна. ЦСКА започва да придобива облик. В този момент връщането на Бербатов само би се отразило негативно.Да, той е голямо име, футболист с голям международен опит, би донесъл някои тънкости от подготовката и тактиката на отборите, в които е играл, но останалите в тима ще го гледат като телета\", казва мнението си Жеков пред \"България Днес\".", "date": "2019.03.04", "title": "В ЦСКА щели да гледат Бербатов като телета"}
{"url": "https://offnews.bg/kultura/otide-si-oshte-edna-legenda-frontmenat-na-prodigy-kijt-flint-se-samo-698719.html", "text": "Вокалистът на Prodigy Кийт Флинт е починал на 49-годишна възраст, съобщи Индипендънт. Тялото на фронтмена е било открито в дома му в Дънмоу, Есекс.От местната полиция обясняват, че сигналът към спешните случаи е бил подаден малко след 8 часа тази сутрин.От полицията са информирали неговите близки и уточниха, че засега не определят смъртта му като подозрителна. По-късно от групата обявиха, че става дума за самоубийство.Кийт Флинт е роден е на 27 март 1969 г. в Брейнтрий, графство Есекс. В училище е пълен отличник, но след това се отказва от учението и се отдава на страстта си към музиката и моторите. От там се запознава и с Лирой Торнхил - негов приятел, а по-късно и колега в групата.Prodigy е английска група, създадена през 1990 г. от Лиъм Хаулет. Заедно с артисти като The Chemical Brothers и Fatboy Slim се считат за основоположници на жанра биг бийт, който достига пик на комерсиална популярност в края на 90-те години на XX век. Настоящият състав на групата са Лиъм Хаулет, Кийт Флинт, Лео Крабтрий и Максим. При създаването в бандата са още Лирой Торнхил и вокалистката и танцьорка Шарки. Те напускат съответно през 2000-а и в самото начало през 1991 г.Prodigy са идвали три пъти в България.", "date": "2019.03.04", "title": "Отиде си още една легенда - фронтменът на Prodigy Кийт Флинт се самоуби"}
