{"url": "https://offnews.bg/obshtestvo/deseti-poreden-protest-v-zashtita-na-pirin-snimki-675428.html", "text": "Стотици се събраха пред Народното събрание тази вечер на десетия поред протест срещу решението на Министерския съвет да промени плана за управление на Национален парк \"Пирин\".Протестиращите отново поискаха оставките на екоминистъра Нено Димов и на вицепремиера Валери Симеонов.Организаторите на протеста обявиха, че днес за първи път има протести в защита на Пирин пред българското посолство в Париж.Протести има още в Благоевград, Бургас, Пазарджик, Казанлък, Варна, Русе, Сливен, както и в Лондон и Виена.След края на официалната част на протеста на площад \"Народно събрание\" шествието се отправи към Орлов мост, където блокира кръстовището.", "date": "2018.02.22", "title": "Десети пореден протест в защита на Пирин (снимки)"}
{"url": "https://offnews.bg/obshtestvo/adventistite-ot-sedmia-den-otrekoha-roditelite-na-detcata-v-plen-da-sa-675415.html", "text": "Църквата на адвентистите от седмия ден е обяви, че родителите на държаните в плен три деца в столичния квартал \"Люлин\" не са и никога не са били нейни членове.Позицията на църквата бе изпратена до медиите заради информация, че родителите на децата вероятно са последователи на адвентисти, а според  други информации - на религиозна секта.Съобщението е подписано от нейния секретар пастор Милен Георгиев.Оттам допълват, че Църквата на адвентистите от седмия ден изповядва християнските принципи в човешките взаимоотношения и категорично се разграничава от поведението на това семейство, както и че има положително отношение към образованието и стимулира децата и младежите да учат, да придобиват специалности и по този начин да бъдат полезни, както на себе си, така и на обществото.", "date": "2018.02.22", "title": "Адвентистите от седмия ден отрекоха родителите на децата в плен да са членове на тяхната църква"}
{"url": "https://offnews.bg/dw/kade-sa-trupovete-na-ruskite-naemnitci-v-siria-675429.html", "text": "Десетки руски наемници от частната армия „Вагнер“ са загинали през февруари в Сирия. Семействата им, много от които са бедни, са принудени да мълчат, за да не загубят и паричните обезщетения, които са им били обещани.Не е ясно колко наемници от руската частна армия \"Вагнер\" са били убити от водената от САЩ коалиция на 7 февруари т.г. в сирийския град Дейр ез-Зор. Вестник \"Ведомости\" писа, че са били убити 50 наемници, а 70 били ранени. Руското външно министерство първоначално говореше за петима убити, а по-късно обяви, че става дума за \"няколко десетки\" руски граждани и граждани на държави от ОНД, убити или ранени при инцидента. Те доброволно били заминали за Сирия, „водени от най-различни подбуди\". Ръководената от САЩ антитерористична коалиция на свой ред заяви, че е била принудена да обстрелва правителствените войски на президента Асад в опит за самоотбрана.От Донбас в СирияМного от наемниците на групата “Вагнер\" преди това са се сражавали в региона на Донбас в Източна Украйна. Владимир Ефимов, ръководител на една фондация на ветерани от специалните части, казва, че повечето наемници са бивши офицери, подофицери и ефрейтори. Някои от тях били наети от Министерството на отбраната и изпратени в Сирия. \"Онези, които са били отхвърлени поради по-напреднала възраст или някакви физически недъзи, са отишли в частната армия\", казва той. Ефимов допълва, че не парите, а по-скоро търсенето на силни усещания е бил основният мотив за повечето от тях. Руслан Тарнавский споделя това мнение. Той бил приятел на 45-годишния Игор Косотуров, който е загинал в Сирия. Преди това двамата са воювали заедно в Донбас. Тарнавский казва, че Косотуров е бил воден от патриотични мотиви: \"Разбира се, една частна армия не е правителствена войскова част, но всички смятаха, че ще си сътрудничат с руската армия. Парите бяха само допълнителен бонус за поемания риск, но момчетата не заминаваха за Сирия заради парите\", казва Тарнавский. Той подчертава изрично, че 99 процента от наемниците са участвали в акцията в Сирия, само защото е ставало дума за операция, подкрепяна от Русия.Никакви признаци на животНай-малко 30 наемници от групата \"Вагнер\" са от региона на Свердловск. Владимир Ефимов познава лично 20 от тях. Наемниците оставили на съпругите си неговия телефонен номер, в случай че не могат да се обаждат лично от Сирия. Повечето наемници не посвещавали жените в тайните на своята мисия, защото били подписали декларации, че ще пазят тайна.През 2017 година голяма група мъже заминала за един тренировъчен лагер, разказва още Ефимов. Там наемниците трябвало да попълнят дълъг въпросник и да се подложат на психологически тестове. След това заминали за половин година в Сирия и всички останали живи. Даже се завърнали се в отпуск \"като богаташи\". \"Някои си платиха дълговете\", спомня си Владимир Ефимов. По неговите думи, наемниците трябвало да останат в родината си до средата на февруари, но на 22 януари ги мобилизирали отново и 28 от тях били изпратени със самолет в Сирия.\"До 8 февруари пристигаха СМС-и, а после контактите бяха прекъснати. Сега ми звънят по телефона само плачещи жени\", казва Владимир Ефимов. Той поддържа контакт само с един от 30-те наемници, който лежи ранен във военната болница в Ростов на Дон. \"Там му отнели мобилния телефон, но той намерил друг, за да се обади на жена си\", разказва Ефимов.На семействата се полагат обезщетенияБлизките на войниците от частната армия \"Вагнер\" се чувстват напълно безпомощни. Те не могат да се обърнат към Министерството на отбраната, защото наемниците формално не са редовни военнослужещи, а наемничеството е забранено. Дори от правозащитните организации не могат да очакват никаква помощ, освен известна психологическа подкрепа. В същото време семействата на загиналите, които в повечето случаи са бедни, се стараят да не вдигат много шум, за да не загубят и паричните компенсации, които частната армия \"Вагнер\" плаща в случай на смърт или раняване. „За един убит наемник се полагат по пет милиона рубли“ (около 70 000 евро - б. ред.), казва Наталия Жукова от Комитета на войнишките майки в Нижни Новгород.Тя научила за сумата от майката на един 30-годишен руски наемник, загинал в Сирия. Жената успяла да прибрала тялото на сина си и да го погребе. Въпреки това се обърнала към Комитета на войнишките майки, за да разбере как точно е загинал синът ѝ. \"За съжаление не успяхме да открием никой, който да ни даде повече информация“, казва Жукова.Къде са телата на наемниците?Журналистическо разследване на ДВ установи, че досега на близките не е предадено нито едно тяло на загинал наемник от сблъсъка на 7 февруари. Правозащитници предполагат, че труповете от Сирия са прехвърлени в един специален център, който се намира в Ростов на Дон. Той е най-големият от този род в Русия. Там могат да се правят и ДНК проби. Големите хангари с хладилни камери за стотици трупове са били построени по време на втората война в Чечения.Председателката на Съюза на комитетите на войнишките майки в Русия Валентина Мелникова допълва в тази връзка, че \"убитите и ранените наемници могат да бъдат издирвани само като обикновени руски граждани, които се намират в чужбина\" - тоест само чрез консулските служби или министерствата на вътрешните и външните работи. \"Все едно, че става дума за жертви от самолетна катастрофа\", недоумява Валентина Мелникова. Тя се опасява, че телата на загиналите наемници изобщо не са били изнесени от Сирия. \"В Донбас поне ги погребваха веднага на място\", казва правозащитничката.", "date": "2018.02.22", "title": "Къде са труповете на руските наемници в Сирия?"}
{"url": "https://offnews.bg/politika/petar-kurumbashev-organizira-konferentcia-za-elektricheska-mobilnost-v-675410.html", "text": "Конференция за бъдещето на градската мобилност ще се проведе на 2 март (петък) от 9.00 часа в Sofia Event Center. Събитието е организирано от Петър Курумбашев, член на Делегацията на българските социалисти в ЕП, Българската асоциация „Електрически превозни средства\" и Икономедиа в партньорство със Столична община.Сред лекторите в различните дискусионни панели са Ален ван Хевър от Генерална дирекция „Мобилност и транспорт\" в Европейската комисия, Анхел Лопез Родригес, директор на програмата за електрически превозни средства, Барселона, д-р Михаел Лихтенегер, стратегически директор на Upstream Mobility – компания с ключово значение за развитието на електрическата мобилност във Виена, Дан Главан, оперативен директор на Uber Romania, Никола Мелкиоти директор \"Връзки с европейски публични институции и регулации\", ENEL, мениджъри на водещи компании в сферата на автомобилната, IT и други индустрии.Конференцията ще бъде открита от Петър Курумбашев, член на Европейския парламент от Групата на прогресивния алианс на социалистите и демократите, Еспен Хайге, президент на Европейската асоциация за батерии, хибриди и електромобили с горивни клетки (AVERE) и г-жа Йорданка Фандъкова, кмет на Столична община. Участие ще вземе и г-н Eвгени Крусев. заместник-кмет по направление „Транспорт и транспортни комуникации\".Конференцията е разделена на три дискусионни панела: „Политики, които ще стимулират развитието на електрическата мобилност. Добри практики от европейски градове\", „Инфраструктура и иновации\", „Бъдещето на мобилността\". Част от темите са и как изглежда бъдещето на градската мобилност, дигитални промени в транспорта и технологични иновации, услуги, базирани на електрически/автономни превозни средства, как MaaS (Мобилността като услуга), базирана на е-мобилността, ще промени градовете, каква икономика стои зад новата градска мобилност.", "date": "2018.02.22", "title": "Петър Курумбашев организира конференция за електрическа мобилност в София"}
{"url": "https://offnews.bg/sviat/hiliadi-na-protest-v-rumania-v-zashtita-na-laura-kioveshi-675431.html", "text": "Около 2000 души излязоха на протест в центъра на Букурещ и в други големи градове, след като министърът на правосъдието Тудорел Тоадер обяви, че е започнал процедура по отстраняването на шефката на антикорупционната агенция Лаура Кодруца Кьовеши.Министърът твърди, че директорката на Националната дирекция за борба с корупцията е нарушила конституцията и е навредила на имиджа на страната в чужбина.Антикорупционната борба не може да прикрие неконституционното, незаконното, клеветническото поведение по адрес на отговорни лица от публичните институции, заяви министърът.Той съобщи, че задейства процедура по отстраняването на директорката, която е една от най-популярните личности в Румъния.Според румънските закони президентът е този, който ще вземе решението за съдбата на Кьовеши.Клаус Йоханис, който е десноцентрист и чиито отношения с правителството са обтегнати, винаги е защитавал Кьовеши, която е на поста си от 2013 г.В изявление той припомни, че на няколко пъти е казвал, че е доволен от работата на антикорупционната дирекция и че поддържа все още тази гледна точка.Опозиционните десноцентристки партии поискаха пък оставката на Тоадер, обвинявайки го, че е застанал на страната на престъпници.В доклад от 30 страници днес министърът обвини Кьовеши, че има авторитарно държание, че се е месила в разследванията, водени от нейни подчинени, че е критикувала проектозакони за правосъдието в интервюта за международни медии.Той каза, че тези критики са засегнали по един необратим начин имиджа на Румъния.Тоадер визира проектозакон за съдебна реформа, приет в края на 2017 г. от парламента, но критикуван от Европейската комисия и от няколко западни столици, които се опасяваха, че документът ще накърни независимостта на магистратите. Няколко членове от този проектозакон бяха обявени за неконституционни.Самата Кьовеши каза миналата седмица, че атаката срещу нея е атака срещу съдебната институция, подета от обвинени или осъдени хора, които искат да дискредитират антикорупционната дирекция.Мандатът на Кьовеши изтича през април 2019 г.", "date": "2018.02.22", "title": "Хиляди на протест в Румъния в защита на Лаура Кьовеши"}
{"url": "https://offnews.bg/kultura/kak-raboti-teatarat-poreditca-ot-sabitia-razkriva-sveta-na-aktiorskat-675418.html", "text": "Поредица от събития за деца „Как работи театърът?“ стартира в театър „София“ от 24 февруари.Целта на събитията е да възпитават любов към изкуството у децата чрез интерактивни събития, непринудена комуникация с тях и работа с разнообразни материали.Темите ще бъдат:Литература - децата ще получат информация за това как започва процеса по създаване на театралната постановка. Актьори ще разкажат какво е репетиция на маса, как се изгражда образ, как се определят характеристиките на героите - добри и лоши.  Заедно с екипа на Школа „Учи с мен“ ще бъде прочетена приказка на английски език и ще се покаже за пореден път как творчеството, изкуството и игрите преодоляват езиковите бариери.Декор и реквизит - една от най-любопитните и вълнуващи за децата демонстрации от миналата година ще се превърне в още по-незабравимо преживяване. Що е то декор и реквизит, как се строи и разваля декора, какви възможности има сцената и колко много хора се грижат за сценичната среда и промените по време на спектакъла - това са малка част от нещата, които ще събудят у децата както любопитство, така и уважение към изкуството. В специалните работилнички пък ще имат възможност сами да направят проект за декор и реквизити.Костюм, грим и перуки - децата ще научат най-важното и интересното за историята на театралния костюм, грим и перуки. Ще се използват рециклирани материали за направата на съвременен костюм с елементи от българската носия, като се съчетаят старото и новото. Децата ще си направят сами грим и перуки и ще участват в игри, с които да влязат в роля в зависимост от костюма си.Хореография и сценичен бой - танците и битките с мечове са сред любимите части от детските постановките и за децата, и за техните родители. Как обаче се случват те в пълен синхрон с всичко останало в театралната постановка, безопасно и в същото време толкова ефектно - актьори с богат опит ще покажат и разкажат.Осветление и звук - осветлението и звука са много важна част от магията на театъра и няма как в програмата да не бъде включена специална демонстрация за тях. Децата ще се запознаят с професионалната звукова и осветителна техника в един театър и ще видят как осветлението и звука помагат на актьорите. Театър на сенките и тропически дъжд чрез актьорски игри са малка част от другите изненади.Кукли и маски - в този етап от проекта децата ще се запознаят с кукленото изкуство. Ще изработят свои кукли и маски. Ще има и демонстрация как куклите оживяват на сцената.Програмата ще бъде допълвана постепенно.", "date": "2018.02.22", "title": "Как работи театърът? Поредица от събития разкрива света на актьорската игра пред деца"}
{"url": "https://offnews.bg/sviat/nato-predupredi-che-rusia-se-namesva-vav-vatreshnite-raboti-na-darzha-675430.html", "text": "Имаме сведения за опити за намеса на Русия във вътрешните работи на държавите от Балканите. Всяка външна намеса е неприемлива, заяви на пресконференция генералният секретар на НАТО Йенс Столтенберг.Той добави, че данните показват също разгръщане на руското присъствие в региона.Всички страни на Балканите трябва да бъдат устойчиви и в състояние да пресекат подобни опити за намеса във вътрешните работи, каза Столтенберг, цитиран от БТА.Следим обстановката на Западните Балкани много внимателно, имаме присъствие в региона, посочи генералният секретар.Той нарече Сърбия \"близък партньор\" на НАТО и добави, че алиансът работи с всички балкански държави, устремили се към присъединяване към Вашингтонския договор.", "date": "2018.02.22", "title": "НАТО предупреди, че Русия се намесва във вътрешните работи на държавите от Балканите"}
{"url": "https://offnews.bg/sviat/oshte-13-dushi-zaginaha-pri-prodalzhavashtite-bombardirovki-v-iztochna-675417.html", "text": "Още 13 души загинаха днес при нови бомбардировки на правителствените сили срещу завзет от бунтовниците район източно от Дамаск. Бомбардировките вече взеха няколкостотин жертви.Силите на сирийския режим атакуват района от дни и рушат жилищни сгради, болници и инфраструктура.Според организацията \"Лекари без граници\" за три дни в Източна Гута са бомбардирани 13 болници, в които работят нейни медици.По данни на болниците за два дни и половина при бомбардировки и артилерийски обстрел са били убити 237 и ранени най-малко 1285 души. Организацията подчерта, че това са само сведенията от болниците, с които работи и че броят на жертвите расте с всеки час.По данни на Сирийския център за наблюдение на човешките права от неделя са убити най-малко 335 цивилни, включително 79 деца и 50 жени, а ранените са над 1700.Бомбардировките принудиха много от 400-те хиляди жители на Източна Гута да спят в мазета и импровизирани убежища, а лекарите, както и спасителите, които дни наред търсят и вадят от развалините оцелели, са претоварени и изтощени, съобщи Асошиейтед прес, цитирана от БТА.Според руски информационни източници Москва е подсилила присъствието си в Сирия с няколко бойни самолета, включително най-нови изтребители. Медии показаха кадри от кацането на два самолета Су-57 във военновъздушната база Хмеймим в провинция Латакия - основна база на руските операции в Сирия. Вчера там пристигнаха самолет за ранно предупреждение А-50, четири изтребителя Су-35 и четири самолета за въздушна подкрепа на сухопътни войски Су-25.Кремъл не коментира днес съобщенията и прехвърли въпросите към военните, които също запазиха мълчание. Русия отхвърля обвиненията, че е отговорна за множащите се цивилни жертви в Източна Гута.", "date": "2018.02.22", "title": "Още 13 души загинаха при продължаващите бомбардировки в Източна Гута"}
{"url": "https://offnews.bg/tehnologii/bg-kampania-iska-da-spre-robo-politcia-i-filtrite-v-neta-koito-evropa-675416.html", "text": "\"Спри робо полицията\" - българска кампания с това мото започна борба срещу Въпросната директива се подготвя от дълго време, а споровете за член 13 в нея започнаха от самото ѝ обявяване.Според член 13 в директивата ЕС планира да въведе автоматично филтриране на информацията, споделяна от потребители, в името на авторското право и неговата защита.У нас няколко организации надигнаха глас срещу приемането на подобни промени в европейското законодателство.Тази седмица в БТА бе представена и кампанията \"Спри робо полицията\" - в нея влизат различни организации, юристи и НПО-та. Част от тях са: Националната библиотека \"Св. св. Кирил и Методий\", Уикипедия, Фото Форум, УНИБИТ, Интернет общество - България, БХК, Българската асоциация на независимите художници и аниматори, \"Дибла\" и други.Филтрирането на съдържание, предвидено в Член 13, ще бъде автоматично управлявано от алгоритми. Алгоритмите за филтриране на информация ще станат част от нашия живот. Ето какво ни очаква ако член 13 бъде приет:- Роботи ще решават какво може и какво не може да бъде споделяно от нас. Те нямат чувство за хумор, ирония или пък нюанс. Те не разграничават правомерната употреба на чужди авторски произведения от пиратството – те просто ще трият.- Роботите не разбират кога съдържанието е използвано правомерно за целите на цитата, анализа, критиката или с образователна цел, по силата на лицензи или в ремикси.- Роботи ще следят нашите действия в интернет и ще ги цензурират.- Роботите ще ограничат достъпа ни до знание.- Роботите ще сложат край на отворения интернет без цензура, който Европа до този момент познаваше.Опасения срещу тази директива и въпросния член 13-ти не притесняват единствено хора от нашите географски ширини.В началото на 2018-та година започнаха кампания \"Да спрем машината за цензура\", визирайки директивата.Основните притеснения са, че налагането на подобна филтрация ще убие бизнеса и стартиращите фирми, които трудно биха си позволили подобна технология.Елементарните свободи на споделяне и комуникация също се нарушават. Същите технологии се използват от редица държави с цел цензура. Веднъж съществуваща, би имало риск от злоупотреба с инфраструктурата.В сайта  можете да подкрепите и отвореното писмо на организациите, с което те алармират българските власти за опасностите от приемането на подобни регламенти.", "date": "2018.02.22", "title": "БГ кампания иска да спре робо полиция и филтрите в нета, които Европа ще ни наложи"}
{"url": "https://offnews.bg/zimni/bode-milar-von-leko-razocharova-imajki-predvid-lichnite-%d1%9d-ambitcii-675422.html", "text": "Експертът на Евроспорт Боде Милър подложи на анализ спускането при жените, спечелено драматично от София Годжа. Другите места на подиума бяха заети от Ранхилд Мовинкел и Линдзи Вон, а американецът определено бе във възторг от показаното от трите медалистки.\"Състезанието беше доста по-драматично, отколкото всички очакваха. Линдзи Вон записа силен резултат и стигна до бронзовия медал. Може би леко разочароващо предвид личните ѝ амбиции, но със сигурност забележително постижение в исторически план\", сподели шампионът от Игрите във Ванкувър през 2010.\"Звездата на деня обаче несъмнено бе София Годжа. Двете с Ранхилд Мовинкел заформиха чудесна битка, която бе решена с много малка разлика. Ключът беше в начина, по който двете преминаваха през най-бързите завои. Докато Мовинкел залагаше на скоростта и възприемаше по-широка състезателна линия, то Годжа избра по-различна тактика.Тя умишлено се забавяше леко на влизането в завоя, но това ѝ позволяваше да стесни състезателната линия и да излезе по-бързо от него, спечелвайки си достатъчно пространство да набере скорост за следващата част от трасето. В крайна сметка, точно тази иначе много малка разлика се оказа печеливша за София и тя стана първата италианка с олимпийска титла в спускането.Мовинкел логично изпитваше смесени чувства – съвсем малко не ѝ достигна, за да стъпи на върха, но в същото време да спечелиш сребърен медал на Олимпийски игри, изпреварвайки Линдзи Вон, е страхотно постижение\", каза още Милър.", "date": "2018.02.22", "title": "Боде Милър: Вон леко разочарова, имайки предвид личните ѝ амбиции"}
{"url": "https://offnews.bg/drugi/otkrivat-rafting-sezona-v-kresnenskoto-defile-s-dvudneven-ekstremen-fe-675420.html", "text": "През уикенда на 31 март и 1 април край бреговете на река Струма ще се проведе \"Outdoor & White Water Fest\", с който ще бъде дадено официално началото на рафтинг и каяк сезона в Кресненското дефиле.След като близо 800 човека посетиха първото издание на събитието миналата година, през 2018 г. се очаква фестивалът със свободен достъп да посрещне над 1200 човека с атрактивна целодневна програма, съчетаваща разнообразни спортни активности сред природата (рафтинг, колела, катерене, летене с парапланер, пейнтбол), музика на живо, диджей парти и прожекции на тематични филми.Посетителите ще могат да се включат в дискусии на актуални теми от света на екстремните спортове и планината, да станат част от презентации на местни поминъци и обичаи и, разбира се, да се отдадат на пълноценен отдих сред величествената красота на Кресненското дефиле.Едни от специалните гости на фестивала ще бъдат популярният алпинист Боян Петров и представители на местните общински власти, които ще отправят към публиката важни послания за съдбата на българската природа и значението на локалния туризъм за развитието на региона.Уютен палатков лагер ще подслони почитателите на къмпингуването, които искат напълно да се потопят в атмосферата на планината, като същевременно не остават далеч от фестивалното парти настроение на музикалната сцена. Предпочитащите удобствата на дома пък ще могат да изберат да нощуват в къщи за гости в непосредствена близост в Симитли, Кресна и региона.", "date": "2018.02.22", "title": "Откриват рафтинг сезона в Кресненското дефиле с двудневен екстремен фестивал"}
{"url": "https://offnews.bg/futbol/milan-izhvarli-ludogoretc-ot-evropa-675432.html", "text": "Лудогорец загуби от Милан с 0:1 в реванша от 1/16-финалите на Лига Европа, стадион \"Сан Сиро\" и с общ резултат 0:4 от двата мача отпадна от турнира.За разлика от двубоя преди седмица в Разград, сега \"зелените\" стояха значително по-добре на терена, след като допуснаха само един гол във вратата си и пропуснаха няколко добри положения да отбележат.Все пак трябва да се отбележи, че реваншът на \"Сан Сиро\" тази вечер беше по-скоро протоколен, след като Милан постигна безпроблемна победа с 3:0 на българска земя. С мисъл за предстоящия сблъсък с Рома в Серия \"А\", но и с нужната ефективност в днешния мач, \"росенерите\" не позволиха на разградчани да помечтаят дори за частичен успех - било то равенство или престижна победа.Лудогорец пък отпадна и след четирите случая, в които загуби първата среща като домакин на международната сцена. Тимът от Разград не успя да изравни постижението си от сезон 2013/14, в който достигна до осминафиналната фаза, където бе спрян от Валенсия (0:3, 0:1). Сега поне остава удовлетворението от достойно представяне на тима в групите на Лига Европа миналата есен.", "date": "2018.02.22", "title": "Милан изхвърли Лудогорец от Европа"}
{"url": "https://offnews.bg/politika/poliklinikata-v-meden-rudnik-e-prodadena-nezakonno-tvardi-burgaski-675423.html", "text": "Сградата на „Медицински център“ III в бургаския комплекс „Меден рудник“ е продадена незаконно, нарушавайки общински наредби. Това заяви днес съветникът от Средна европейска класа Константин Бачийски. Въпреки че според наредбите, такова общинско имущество трябва да се продава чрез търг или конкурс, такъв няма проведен. \"\", коментира Бачийски. С това е нарушена и друга наредба – че сградата не може да бъде продадена на цена под данъчната оценка на имота. А дружеството, което е собственик и на болница „Бургасмед“, която също се намира в комплекса. Данъчната оценка е около 4 500 000 лв. Когато сградата е апортирана в общинското дружество „Медицински център III – Бургас“ ЕООД, е направена нова оценка, от трима експерти, която е на стойност 4 600 000 лв. Загубата за общината е повече от милион, според Бачийски, защото, ако сградата е била продадена на търг, са щели да се явят повече купувачи и цената е щяла да се покачи още. Неговият колега от НФСБ, Георги Дражев е подал сигнал до държавното обвинение и Районната прокуратура в Бургас проверява случая.От Организацията за закрила на българскитя граждани пък сезират Бургаския административен съд за решението на общинския съвет за продажбата. Бургаските магистрати, разказа Бачийски, преценили, че това не е административен акт и не подлежи на съдебен контрол. След жалба до ВАС, върховните магистрати решават обратното и го връщат на бургаските си колеги, за да се гледа по същество казусът. Местният административен съд излиза със второ становище, че въпросът не е от неговите компетенции и го праща в Бургаския окръжен съд, добави Бачийски. Докато съдилищата си прехвърлят топката, общинският съветник алармира и за друг притеснителен случай, свързан със същата тема. На отминалата сесия на местния парламент, трябваше да се гласува докладна записка за намаляване на капитала на същия „Медицински център III – Бургас“ ЕООД. „, пояснява Бачийски. Той не подкрепя докладната записка, когато се обсъжда на сесия. Тя, обаче, трябва да бъде приета с квалифицирано мнозинство – ¾ от общинските съветници. Въпреки че докладната бе прегласувана три пъти, такова мнозинство така и не бе събрано. В протокола от сесията е записано, че тя не е приета. Въпреки това, на страницата на общинския съвет се появява още едно решение, в което докладната записка е приета. \"\", коментира Бачийски. От Община Бургас отказаха коментар по темата. От ГЕРБ коментираха, че това е откриване на предизборната кампания от страна на опозицията.", "date": "2018.02.22", "title": "Поликлиниката в 'Меден рудник' е продадена незаконно, твърди бургаски общински съветник"}
{"url": "https://offnews.bg/ikonomika/ginka-varbakova-ot-pazardzhik-protiaga-ratce-kam-biznesa-na-chez-675412.html", "text": "Надзорният съвет на чешката енерго компания ЧЕЗ даде предварително одобрение за продажбата на българските активи на компанията, съобщи Ройтерс.У нас дружеството държи най-голямото енергоразпределително предприятие у нас. ЧЕЗ доставя ток на територията на 10 области в страната от Западна и Централна България, включително и в столицата София.Според Ройтерс ЧЕЗ е започнал ексклузивни преговори с един от кандидатите, който има активи във възобновяеми енергийни мощности, а цената се очаквала да бъде \"няколкостотин милиона евро\".Чешки медии назовават и името на избраната компания - малката фирма от Пазарджик \"Инерком груп\", която е има три малки соларни мощности и трудно би могла да бъде определена като стратегически инвеститор.Иде реч за семейна компания, която е еднолична собственост Гинка Върбакова, чиято кума според вестник \"Капитал\" е министърът на енергетиката Теменужка Петкова.Иначе активите на \"Инерком груп\" са изключително скромни. За 2016 г. те са на стойност от 90 000 лева, а дружеството е отчело загуба от 11 000 лева.Как и с какви пари едно толкова малко предприятие ще купи бизнеса на ЧЕЗ у нас изобщо не е ясно. Неофициално се знае, че чехите са готови да продадат бизнеса си у нас за не по-малко от 300 милиона евро.ЧЕЗ наскоро продаде и ТЕЦ-Варна за 50 милиона евро на фирмата \"Сигма\" ООД на бившия транспортен министър Данаил Папазов.", "date": "2018.02.22", "title": "Гинка Върбакова от Пазарджик протяга ръце към бизнеса на ЧЕЗ"}
{"url": "https://offnews.bg/politika/bsp-sofia-zashto-fandakova-ne-iska-da-otgovori-za-nebostargachite-n-675427.html", "text": "\"Абсурдно е в продължение на три месеца кметът на София да не може да получи информация по тема, която е от обществено значение. Защо Йорданка Фандъкова не иска да отговори на въпроси за небостъргачите на НИКМИ?\" Това попита днес общинският съветник от БСП Николай Николов. Той твърди, че е получил \"крайно незадоволителни и отбиващи номера отговори\" на поставени от него и от Борис Цветков, също общински съветник от групата на социалистите, въпроси за сагата сПитането, което двамата внесоха на 8 ноември 2017 г., е свързано и с вече изградения от въпросната компания небостъргач \"Милениум център\" зад НДК. Същият инвеститор има планове да построи 43-етажната сграда в квартал \"Стрелбище\". Тези негови намерения предизвикаха протести от страна на гражданите, тъй като част от терена, планиран за застрояване, е зелена площ, уточняват от пресцентъра на БСП - София.В питането на общинските съветници от БСП има три въпроса. Първите два засягат планираното строителство на 43-етажната сграда, а третият е свързан с вече реализиран проект на компанията НИКМИ - \"Милениум център\".\"Оказва се, че при строителството на високата сграда зад НДК фирмата е изградила асфалтов път върху общинска земя, попадаща в зелена площ. На днешната сесията на Столичния общински съвет така и не получихме конкретен отговор от кмета на въпроса ни, засягащ този проблем. Останахме с впечатление, че госпожа Фандъкова се опита да избяга от отговора и да потули темата. За мен е абсурдно твърдението й, че не разполага с информация при положение, че нашето питане е отпреди 3 месеца\", коментира Николай Николов.\"Това, че днес не получихме отговор на този въпрос, изобщо не означава, че ще спрем да питаме. Точно обратното - продължаваме да настояваме с всички позволени от закона средства да получим информация за това дали наистина има нарушения при изграждането на \"Милениум център\". И ако наистина има такива - кой и каква отговорност ще понесе за допуснатите незаконни действия. Няма да оставим нещата така. Със същата мотивация продължаваме да търсим справедливостта и за сагата в \"Стрелбище\". От името на Инициативния комитет \"Помощ за \"Стрелбище\" днес раздадох покани за събитие, което членовете му организират идния вторник, 27 февруари. Гражданите ме помолиха да разглася, че ще се съберат в Народно читалище \"Светлина\" на ул. \"Тулча\" №20 в квартал \"Стрелбище\" от 18,30 часа. На тази среща организаторите ще проведат разяснителна кампания относно случилото се до момента, какво е направено дотук от граждани и институции по казуса и какво може и трябва да бъде направено в близките месеци\" - каза още Николов.", "date": "2018.02.22", "title": "БСП - София: Защо Фандъкова не иска да отговори за небостъргачите на НИКМИ?"}
{"url": "https://offnews.bg/sviat/sled-natiska-na-natcionalistite-slovakia-otkaza-da-ratifitcira-istanbu-675426.html", "text": "Словакия няма да ратифицира Истанбулската конвенция, заяви министър-председателят Роберт Фицо, след като срещу документа се противопоставиха по-малък коалиционен партньор и религиозни групи.Словашкото правителство подписа конвенцията на Съвета на Европа за борба с насилието срещу жени през 2011 г. и ратифицирането й от парламента щеше да е следващата стъпка.Словашката национална партия, която е по-малък коалиционен партньор в настоящия кабинет, обяви, че ще го напусне, ако Словакия не се оттегли от конвенцията.Фицо твърди, че Словакия няма да ратифицира конвенцията, защото е \"спорен документ, който може да наруши конституцията и да доведе до въвеждане на еднополови бракове.\"Той все пак заяви, че страната му ще включи в законодателство всички мерки, насочени към борба с насилието срещу жени.Словакия на практика забрани еднополовите бракове през 2014 г., когато прие конституционна поправка, определяща брака като съюз между мъж и жена.Официална Братислава също така не признава каквато и да е форма на гражданско партньорство между хора от един пол.Фицо, който е социалдемократ, твърди, че Истанбулската конвенция \"ненужно поставя под въпрос естествените различия между мъжете и жените и ги нарича стереотипи\", като същевременно преследва добрата цел за премахване на насилието срещу жени.Римокатолическата църква в страната зае позиция, че документът може да доведе до дискриминация за религиозната свобода в Словакия, където 62 процента от 5,4 милионното население се определят като католици, а 6 процента - като протестанти.България, Унгария, Чехия, Великобритания, Хърватия, Гърция и Ирландия все още не са подписали документа, както и страните членки на Съвета на Европа Азербайджан и Русия.Конвенцията е подписана от 40 държави.Преди две седмици България, която е ротационен председател на Европейския съюз, също отхвърли конвенцията. Това изтъкна съпротивата в по-консервативните в социално отношение страни от бившия източен блок срещу либералните ценности на по-богатата Западна Европа, отбелязва агенция Ройтерс.", "date": "2018.02.22", "title": "След натиска на националистите Словакия отказа да ратифицира Истанбулската конвенция"}
{"url": "https://offnews.bg/obshtestvo/kriza-fakultet-na-su-zakriva-magistraturi-predlaga-bezplatno-sledvan-675413.html", "text": "Кризата във висшето образование у нас става все по-видима. Тенденцията много младежи да загърбват държавните ни университети и да заминават за чужбина, за да учат, доведе до това един от факултетите на най-стария ни университет - Софийския, да предложи безплатно обучение за новоприети студенти, както и да започне закриването на магистратури.Става въпрос за Физическия факултет. Очаква се предложенията на декана му да бъдат гласувани от Академичния съвет на СУ на 28 февруари.В писмо от 15 февруари до ректора проф. Анастас Герджиков, по повод негово искане факултетите да отправят предложения за таксите за обучение на студенти през 2018/2019 г., деканът ФзФ проф. Александър Драйшу пише:\"...предлагаме за учебната 2018/2019 г. таксите за обучение за всички бакалавърски специалности на факултета да бъдат нулеви или възможно най-ниски, позволени от ЗВО (), за новоприети студенти\". Преди да бъде отправено към ректора, респективно Академичния съвет на СУ, предложението на проф. Драйшу е било подкрепено от Факултетния съвет на Физическия факултет, става ясно от писмото.Спорен е въпросът дали Законът за висшето образование позволява нулеви такси за обучение на студенти. Според него те заплащат такива и само определени групи са освободени - на базата на международни споразумения. Няма текст, който да разрешава годишната такса за обучение на студент да е 0 лв., но няма и изрична забрана за това.По закон таксите за обучение в университетите се утвърждават от Министерския съвет по предложение на министъра на образованието след предложения на самите висши училища. Крайният срок, до който МС трябва да вземе решение, е 30 април.Второто предложение на Физическия факултет се отнася до магистърските му програми. В докладна записка също до ректора Герджиков деканът го уведомява, че Факултетният съвет е приел предложение на зам.-декана, отговарящ за магистърските програми - проф. Евгения Вълчева, за прекратяването на част от тях.Основанията им са: учебния план на дадената магистърска програма не фигурира в последното решение на Агенцията по акредитация; приет е нов учебен план за програмата, който променя името, професионалното направление, в което е тя, или продължителността ѝ; през последните три учебни години в дадената магистърска програма не е бил приет нито един студент.Последното е причина за закриването на следните магистратури:1. Физика, 3 семестъра, редовно обучение.2. Физика на твърдото тяло, 3 сем., редовно обучение.3. Физика на плазмата, 4 сем., редовно обучение.4.Физика на вълновите процеси, 3 сем. редовно обучение.5. Микроелектроника и информационни технологии, 5 сем. редовно обучение.6. Физика на плазмата и плазмени технологии, 2 сем. редовно обучение.7. Физика на плазмата и термоядрен синтез, 2 сем. редовно обучение.От последното решение на акредитационната агенция към МС са отпаднали:1. Лазерна физика и оптика, редовно обучение;2. Твърдотелни нанотехнологии, 3 сем ред. и зад. обучение.Към друго направление - \"Технически науки\" - са прехвърлени:1. Комуникации и физическа електроника (два сем. редовно обучение).2. Безжични мрежи и устройства – редовна и задочна форма на обучение.3. Безжични мрежи и устройства – редовна форма на обучение – на английски език.3.Аерокосмическо инженерство и комуникации, редовна форма на обучение.4.Аерокосмическо инженерство и комуникации, редовна форма на обучение - на английски език.5. Аерокосмическо инженерство и комуникации, редовна форма на обучение- на руски езикС променен срок на обучение пък са програмите \"Медицинска физика\" - два семестъра, редовно обучение, и \"Астрономия и астрофизика\" - два семестъра, редовно обучение.", "date": "2018.02.22", "title": "Криза: Факултет на СУ закрива магистратури, предлага безплатно следване за студенти"}
{"url": "https://offnews.bg/kultura/nov-film-razkazva-za-chehoslovashkata-okupatcia-ot-1968-g-675424.html", "text": "Имената на Мартичка Божилова и „Агитпроп“ като продуцент стоят отново зад интересен документален проект - омнибусът „Окупация 1968“ (Словакия-Чехия-Полша-България-Унгария). Филмът, разказващ за месец август 1968 година, е субективен поглед към войниците от „братските“ армии и техните мисли и чувства за Чехословашката окупация и функциите им в нея.Основният въпрос, около който обединяват работата си режисьорите Стефан Командарев, Мари Елиза Шайд, Линда Домбровжки, Магдалена Жимков и Евдокия Москвина, е как „малкият човек в Европа“ се отнася с така наречената „голяма история“. Каква е ролята на личната отговорност, запазването на личната гледна точка и морал и какво се случва с тях, когато човекът е поставен пред избора да спаси живота си, или да се подчини на правилата?За „братските армии“ окупацията на Чехословакия през 1968 година е съвсем различно събитие от това, което чехите и словаците преживяват. Пресъздаването на историята предлага среща с войници от различни националности и ранг.За да бъде постигната многопластовост и разнообразие на гледните точки върху сложната тема, по филма работят петима режисьори от пет държави от бившия Варшавски договор, участвали в окупацията на Чехословакия – Русия, Полша, Германия, Унгария и България. А пъзела на омнибуса е подреден от филмите „Ненужен герой“ (България), „Гласове в гората“ (Германия), „Червена роза“ или „Приятелство и любов по време на окупация“ (Унгария), „Войнишки жени и шпиони“ (Полша), „Последната мисия на генерал Ермаков“ (Русия).", "date": "2018.02.22", "title": "Нов филм разказва за Чехословашката окупация от 1968 г."}
{"url": "https://offnews.bg/sviat/edna-godina-zatvor-za-ruski-aktivist-uchastval-v-protest-v-moskva-675421.html", "text": "Съд в Москва постанови днес наказание от една година затвор на активиста Дмитрий Борисов, участвал в непозволена от властите демонстрация в Москва на 26 март 2017 г., съобщи Франс прес, цитирана от БТА. Борисов е признат за виновен за това, че е ударил полицай, за да попречи на задържането на един от протестиращите. Активистът не се призна за виновен. Прокуратурата настояваше за наказание от три години затвор. Демонстрацията беше организирана от опозиционера Алексей Навални. Още шестима участници в протеста бяха осъдени за насилие срещу полицаи, като получиха присъди от между осем месеца и три години и осем месеца затвор. ", "date": "2018.02.22", "title": "Една година затвор за руски активист, участвал в протест в Москва"}
{"url": "https://offnews.bg/politika/daritkova-zapodozria-stcenarij-za-provala-na-nrd-zad-skandala-okolo-sh-675425.html", "text": "Депутатът от ГЕРБ и председател на здравната комисия в парламента Даниела Дариткова заподозря, че зад скандала около шефа на Здравната каса Камен Плочев стои сценарий за провала на подписването на Националния рамков договор. Преговорите между Касата и Българския лекарски съюз по рамковия договор, с който се определят обемите и цените на медицинските услуги за годината, вече приключиха. Той ще бъде обсъден от БЛС на извънреден събор в събота и трябва да бъде подписан до края на месеца. Според Дариткова е странно, че Плочев не е повдигнал въпроса за необходимостта от допълнителни средства за разплащане към чуждите каси при обсъждането на бюджета на Здравната каса. По думите ѝ тази година са постигнати много добри договорки за НРД, като са включени и текстове за по-голям контрол върху болниците и върху заплащаните с обществени пари лекарства, така че е възможно сценаристите на този скандал да имат интерес рамковият договор да не бъде подписан. Според депутата от ГЕРБ е възможно сценарият да отива и по-далече, като обхваща и мораториума за нови лекарства. Дариткова се усъмни Плочев да стои зад този сценарий и изрази мнение, че той по-скоро е подведен от някого. Тя обясни, че има разминаване между данните за дълговете на НЗОК към чужди каси, изнесени от Камен Плочев, и тези, изнесени от зам.-министъра на здравеопазването и председател на Надзорния съвет на НЗОК Жени Начева. По тази причина са изискани официални данни от Надзора на Касата, за да се види каква е истината, каза Дариткова. На въпрос за това, че срещу Плочев са отправени заплахи от високо ниво в държавата, Дариткова отговори, че на изслушването пред здравната комисия в сряда управителят на НЗОК е отказал да каже име, но не ѝ се е сторил сериозно уплашен. Тя допълни, че според нея Камен Плочев не е успял да развие административния си капацитет като шеф на НЗОК, но призна, че парламентът е безсилен на този етап да го смени. Дариткова подчерта, че в закона причините за смяна на управителя на Касата са много ясно разписани. Предсрочна смяна може да има, ако управителят не може поради някаква причина да изпълнява задълженията си - като болест или поради смърт, при изтичане на мандата и след оставка. ", "date": "2018.02.22", "title": "Дариткова заподозря сценарий за провала на НРД зад скандала около шефа на НЗОК"}
{"url": "https://offnews.bg/politika/bsp-sofia-shte-pochete-ruskia-praznik-den-na-zashtitnika-na-otechestvo-675409.html", "text": "Столичните социалисти ще почетат руския празник Ден на защитника на Отечеството, съобщиха от столичната структура на Столетницата.Утре от 10.00 часа ръководството на БСП – София начело с Калоян Паргов, народните представители от „БСП за България“, избрани от София, общинските съветници, членове и симпатизанти на БСП ще отбележат руския празник като поднесат венец и цветя на Паметника на Съветската армия, известен и като МОЧА.Половин час по-късно социалистите от столичните райони „Лозенец“ и „Триадица“ ще се поклонят и ще положат цветя на Паметника - костница на съветските воини в квартал „Лозенец“.", "date": "2018.02.22", "title": "БСП-София ще почете руския празник Ден на защитника на Отечеството"}
{"url": "https://offnews.bg/sviat/nova-igra-pomaga-da-razoblichim-falshivite-novini-675405.html", "text": "Игра, предназначена да помогне да разберем колко фалшиви новини и конспиративни теории се разпространява онлайн, бе създадена в университета в Кеймбридж, пише Би Би Си.\"Bad News\" позволява да се създават гръмки новини, които се споделят с въображаеми последователи в социална мрежа. Играчите печелят повече последователи за представяне на фалшиви новини за знаменитости и разпространяване на дезинформация.Създателите споделят, че искат играта да бъде \"ваксина\" срещу фалшивите новини - термин, който не слиза от медийното пространство повече от година.\"Това, което се опитваме да направим, е да осветим техниките за създаване на фалшиви новини, да научим хората как да ги познават и да се научат да не се влияят от тях.\"\"Ако отидете на магическо шоу ще се изненадате от видяното. Но ако илюзионистът ви обясни как става фокусът, няма да бъдете изненадани\", казва един от създателите на играта.", "date": "2018.02.22", "title": "Нова игра помага да разобличим фалшивите новини"}
{"url": "https://offnews.bg/obshtestvo/skandalniat-reportazh-na-sadeben-spor-kojto-razkri-detcata-v-plen-vi-675385.html", "text": "Майката на децата, която заедно със съпруга си ги е , е посягала на баща си, заплашвала е него и съседи с убийство и осъждана за домашно насилие.Това показват серия от , излъчени на 17 февруари. По-рано днес стана ясно, че 87-годишният Стефан Янев е открит мъртъв, а за това са задържани дъщеря му Мария и съпругът ѝ Свилен Велев. Години наред двамата държали трите си дъщери в една стая, като не ги пускали да ходят на училище и не им позволявали да общуват с други хора. От излъчените репортажи става ясно, че преди да бъде убит, Стефан Янев е бил обект на посегателство от дъщеря си. За това разказват съседи. Според Йосифка Тихомирова, която живее на същия етаж, ден след като Нова тв били на посещение на адреса, е викана полиция. Тогава за последно е видяла възрастния мъж жив.\"Излизам тука, заключвам, и чувам, че човекът стене вътре: „Моля, помогнете! Ужас, ужас, помогнете!\" За да вика така, значи тя го бие в коридора. Тя му казва: \"Аз ше те убия\", защото е викал телевизията\", разказва жената. По думите ѝ тя чувала, как Мария нанася удари на мъжа и отишла при съседка, за да извикат полиция:Жената разказа, че всяка сутрин излизала със страх от апартамента си, тъй като Мария била агресивна и посягала и на други съседи. \"Аз всяка сутрин със страх излизам. Чуя ли ги сутрин да излизат, аз не излизам\", разказва жената.По думите ѝ в апартамента, който е притежания на убития мъж и дъщеря му, през 2001 година е имало пожар.\"Те участват в някаква секта. Всяка събота ходят в някаква секта, там ги обличат, дали им промиват мозъците, това е мое мнение\", разказва съседката. Според нея Мария и мъжът ѝ искат да изгонят стареца, за да се настанят и в неговата стая. Към онзи момент тя, съпругът ѝ Свилен и трите деца обитават една стая. След сигнала на съседите и Нова тв е повикана полиция, която разбива вратата на апартамента. Той е празен, а вътре е открита чантата на Стефан Янев, без която той не излизал от дома си. \"Видях, че чантата, с която той обикновено ходи, е там. Би трябвало да излезе с нея, ако е излязъл сам\", разказа домоуправителя Димитър Бързаков, според когото възрастният мъж е изкаран от апартамента насила. Няколко дни преди това камерата на Нова тв запечтва агресивното поведение на Мария, която нарича баща си военнопрестъпник и го обвинява в посегателство върху нея. Съпругът ѝ пък заявява, че възрастният мъж постоянно им налагал психически и физически тормоз. На обясненията на редактора на предаването Жоро Игнатов, че идват да проверят условията, в които живеят, Свилен Велев заявява: \"Ами добре, снимайте тогава колко се грижи за този апартамент\". В този момент Мария излиза от стаята и започва да крещи, че баща ѝ е лъжец и военнопрестъпник. \"Махнете се от тука, бе, как не ви е срам\", вика тя и бута микрофона на телевизията.  Пред камерата Стефан Янев разказва, че според майката децата щели да попаднат в лоши групи, да пият, да употребяват наркотици, ако тръгнат на училище. В отговор Мария заявява, крещейки: След това бащата на трите деца разказва, че всички живеят в една стая. Мария го прекъсва отново с викове: \"Лелее, на тия ли им обясняваш бе?\", а на въпрос каква религия изповядват, отговаря: \"Може и евреи да се окажеме\".  Дядото твърди, че преди 5-6 години в апартамента са провеждани заседания на църквата, в която мъжът и жената членуват. Той казва още, че трите момичета не излизат навън. На това дъщеря му Мария отговаря, че не смята, че момичетата са в риск, а мъжът ѝ заявява, че дядото постоянно ги тормозил: Възрастният мъж твърди, че дъщеря му има ограничителна заповед заради упражнено насилие върху него. Мъжът ѝ обаче контрира, че това не било вярно. „Това е 87-годишен човек, на него ли ще вярвате?“, пита бащата.Той не отрича, че семейството е натрупало задължения към \"Топлофикация\", но плащал, когато можел.Бащата разказва, че децата се обучават на компютър и на други неща. \"Вкъщи ги обучаваме, имаме интернет. Съпругата ми ги обучава\", обяснява той.", "date": "2018.02.22", "title": "Скандалният репортаж на Съдебен спор, който разкри децата в плен (видео)"}
{"url": "https://offnews.bg/zvezdi/bremennata-eva-longoria-se-poiavi-na-nagradite-brit-675392.html", "text": "Ева Лонгория показа порасналото си бременно коремче по червения килим на наградите „Брит“. Очаква се 42-годишната звезда от „Отчаяни съпруги“ да роди през пролетта.Лонгория се омъжи за Хосе Бастон, който е президент на Televisa, най-голямата медийна компания в Южна Америка. Двамата минаха под венчилото през май 2016 година на красива пищна церемония във Вале де Браво, Мексико, а през декември двойката показа пред света малкото коремче на Лонгория, докато пазаруваха подаръци за Коледа.„Мислех, че не искам да се женя за 3-ти път, но Хосе си заслужава. Съжалявам, че чаках толкова много години, за да стана майка“, сподели актрисата след като обяви, че е бременна.", "date": "2018.02.22", "title": "Бременната Ева Лонгория се появи на наградите Брит"}
{"url": "https://offnews.bg/politika/ninova-otgovornite-za-krazhbite-ot-ogradata-da-badat-nakazani-675393.html", "text": "Управляващите искат да заметат следите от лошото строителство на оградата по границата чрез ремонта и да продължат да крадат.Това заяви председателят на БСП Корнелия Нинова пред журналисти в парламента. Тя подчерта, че това са парите на хората, които са изкарани от заплати, платили са данъци и някой в държавата ги краде при строителството на оградата. „В деня, в който прокуратурата съобщава, че е образувала досъдебно производство по случая с оградата, ГЕРБ и ОП внасят поправка в Закона за обществените поръчки, с който искат ремонтите и поддръжката на оградата да бъдат освободени от общия режим на обществени поръчки и да се правят с пряко договаряне. Настояваме този закон да бъде изтеглен спешно. Ако утре го вкарат в зала, няма да го подкрепим и ще положим всички усилия да блокираме приемането му на две четения, както те се канят да го направят“, каза още председателят на БСП. Корнелия Нинова припомни, че БСП е получила отговор от специализираната прокуратура- докъде стигна разследването за строителството на оградата. „От този отговор разбираме, че специализираната прокуратурата е организирала досъдебно производство. Фактът, че това го е направила специализираната прокуратура, означава, че то е образувано за допускане на престъпления от висши длъжностни лица, защото специализираната прокуратура се занимава с този кръг лица“, каза още лидерът на левицата. Тя обясни, че докладът на ДАНС не може да бъде предоставен, тъй като е част от доказателствения материал, но в правната комисия главният прокурор е обяснил, че в него има констатации за завишаване на цените и за неупражнен контрол при строителството. „Всичко, което сме казали досега за оградата, това, което беше и част от вота на недоверие за корупция, към днешна дата се потвърждава. Краде ли правителството на Бойко Борисов от строителството на оградата? От това писмо, очевидно, отговорът е да“, коментира тя. Нинова заяви, че очаква прокуратурата да свърши разследването докрай, обективно и бързо и: „Длъжностните и политическите лица, които са отговорни за тази далавера, за кражбите от оградата, да бъдат наказани.“Елена Йончева: Искат да продължи корупцията„Писмото на специализираната прокуратура означава, че имат достатъчно основания за извършено престъпление“, каза народният представител Елена Йончева. По нейните думи многомесечните усилия на БСП на този етап завършват с успех. „Още на 9 юни внесохме сигнал в ДАНС и прокуратурата за корупционни практики при строителството на оградата. Многократно давахме информация, с което искахме тази тема да не бъде покривана“, коментира народният представител. Тя припомни, че е направила и журналистическо телевизионно разследване, за да може тази тема да бъде подкрепена с доказателства. „Беше направен опит тази корупция да бъде засекретена. Фактът, че строителството на оградата попадна в обектите за национална сигурност, е само един опит- всичко, което се случва и цялата информация за корупция да не стигне до българската общественост“, подчерта Йончева. По нейните думи през Закона за обществените поръчки няма да минават по-нататъшните поправки на тази ограда и поддръжката й. „Това се прави, за да продължи корупцията и да не се види качеството на това съоръжение“, каза още народният представител.", "date": "2018.02.22", "title": "Нинова: Отговорните за кражбите от оградата да бъдат наказани"}
{"url": "https://offnews.bg/sviat/otnovo-arestuvaha-navalni-675408.html", "text": "Руският опозиционер Алексей Навални беше арестуван отново днес. За задържането си съобщи Навални в Туитър, като обясни, че е бил задържан, докато е отивал на зъболекар. Той е бил задържан за около час, като срещу него е образувано досъдебно производство за организиране на незаконни протести. \"Предложиха ми да ме откарат до някъде, но аз отказах и отидох на работа. Не разбирам случилото се и защо бяха нужни седем души, за да ме арестуват\", написа той.Ако бъде признат за виновен, Навални е заплашен със затвор до 30 дни, съобщи Ройтерс, цитиран от БТА.Той бил задържан малко след като шефът на кампанията му Леонид Волков написа в Туитър, че е арестуван на московското летище \"Шереметиево\".Според говорителка на Навални Волков все още не е освободен. Навални написа по-рано, че Волков възнамерявал да лети до руската автономна република Башкортостан, за да организира наблюдение на изборния процес.Пред Ройтерс говорителката на Навални Кира Ярмиш заяви, че ръководителят на \"Фонда против корупцията\" на опозиционера е бил осъден във вторник на десет дни затвор за организиране на неразрешен протест през януари.41-годишнят Алексей Навални беше арестуван нееднократно за организиране на едни от най-големите протести в Русия през последните години. Той негодува срещу охолния според него живот на президента Владимир Путин и обкръжението му.На Навални беше забранено да участва в президентските избори на 18 март заради условна присъда, която неговите привърженици определят като изфабрикувана. Навални обаче призова за общонационален бойкот на изборите, за да се подкопае легитимността на Путин.", "date": "2018.02.22", "title": "Отново арестуваха Навални"}
{"url": "https://offnews.bg/evropa/validna-v-tcelia-es-elektronna-karta-smenia-studentskata-knizhka-675398.html", "text": "Въвеждането на валидни в целия Европейски съюз електронни карти с цялата информация за статуса на студента обсъдиха директорите, отговарящи за висшето образование в държавите членки на Европейския съюз и Европейското икономическо пространство на 20 и 21 февруари в София. Събитието е част от календара на сектор „Образование“ на Българското председателство на Съвета на ЕС 2018.Планът е картите да се въведат след 2021 г. и да съдържат пълна информация за броя изминали семестри от обучението, за положените изпити и натрупани кредити в съответната държава-членка на ЕС.Това ще направи ненужно пренасянето и легализирането на съответните справки.Картата ще осигурява достъп на местно ниво до всички студентски услуги: библиотеки, студентски столове, общежития, намаления за градския транспорт и др., без да е необходимо студентът да кандидатства за предоставяне на всички тези документи пред институциите в приемащата страна.", "date": "2018.02.22", "title": "Валидна в целия ЕС електронна карта сменя студентската книжка"}
{"url": "https://offnews.bg/zvezdi/kanadskata-dvojka-figuristi-koiato-otkradna-sartcata-na-publikata-ga-675337.html", "text": "След като канадската двойка Теса Въртю и Скот Моар спечели златен медал по фигурно пързаляне на Олимпийските игри в Пьонгчанг с пламенното си изпълнение, техни фенове от всички краища на света настойчиво ги приканват да разкрият, че са двойка.Коментари в стила \"Разтопиха леда с този танц\", \"Днес всички сърца са канадски\" и т.н. заляха социалните мрежи, заедно с предположения, че Въртю и Моар са влюбени, заедно са и дори скоро ще се женят.Но не само феновете, но и медиите, като телевизия CBC и BBC, се включиха в предположенията и създадоха видео клип, в който са събрани най-красивите танци на двойката олимпийски медалисти.За жалост, въпреки страстните писания и молби от страна на феновете, спортната двойка обясни, че нито са заедно, нито ще се женят. За още по-голямо разочарование на публиката, двамата обявиха, че след края на Олимпийските игри официално ще прекратят спортната си кариера. ", "date": "2018.02.22", "title": "Канадската двойка фигуристи, която открадна сърцата на публиката (галерия)"}
{"url": "https://offnews.bg/knigi/iskam-da-bada-svoboden-16-razkaza-za-vasil-levski-ot-40-godini-izsl-675400.html", "text": "Журналистът Димитър Дишев (1935–2012) създава един завършен образ на Апостола на свободата, като показва множество различни гледни точки за живота и делото на Дякона в сборника си с разкази „Искам да бъда свободен”. В ново издание, което е на пазара от 2017 г., са събрани 16 художествени творби на Димитър Дишев, които той е написал в резултат на близо 40 години задълбочени изследвания на историческите извори. Макар и художествена измислица, те се придържат възможно най-близо до познатите ни факти или поне до достатъчно добре обосновани хипотези за делото на Левски, за неговите политически позиции, неговото обкръжение, неговото залавяне и последните дни от живота му. Предлагаме ви откъс от разказа „Българинът, когото обесиха”, публикуван в книгата „Искам да бъда свободен”:Изправен до вратата, той гледаше затворника и мълчеше. Българинът го погледна за миг и отвърна лице. Сабри Кадир усещаше, че мълчанието в стаята не е неловко и напрегнато, а някак странно спокойно и че причината за това е в характера на българина, чиято поза и израз на лицето сякаш казваха: „Сто­иш там до вратата и може би искаш нещо да ми кажеш, но то не ме интересува. Ти не си човек, с когото мога да разговарям. Иди си сега“. Сабри Кадир се обърна и излезе.„Да – поклати глава. – Аз не съм като онези, с които той се разбира с едно кимване и с един поглед, но в нежеланието му да разговаря с мен има нещо азиатско и неевропейско. Умният човек трябва да може да говори и с враговете си. Умен ли е наистина той?“Шест пъти от четвърти до девети януари 1873 година Са­бри Кадир изпращаше под усилена стража затворника в кона­ка. На десети председателят на комисията отново го повика и му каза, че повече разпити няма да има. На въпроса му как се държи затворникът Сабри Кадир отговори, че мълчи и все мис­ли за нещо. „Добре – каза пашата. – Нека да мисли. Той знае, че ще бъде осъден на смърт.“В канцеларията на конака Сабри Кадир прочете препис от изпратения в столицата протокол на извънредната комисия. „Понеже всичко гореизложено е установено с положителност – пишеше в него – то на основание член 55, 56, 88 и 174, реши се споменатият Дякон Левски да бъде осъден на смърт чрез обе­сване. Ако ваше превъзходителство одобрявате това, нека се издаде височайше ираде, за да се изпълни тази смъртна присъ­да. Нека бъде според вашата заповед.“В следващите дни чакаха височайшето ираде. Затворникът беше все така спокоен, дори повече спокоен, защото сякаш се бе отпуснал след края на разпитите.Странна мисъл се появи в ума на офицера. Като се знае, че удавникът и за сламка се хваща, дали този гяурин сега не се надява, че след като си е признал пред съда за извършеното, султанът може да рече: „Я го виж какъв е бабаит! Да вземем да го оставим жив, че може да ни е полезен!“.– Как мислиш, може ли Негово Величество султанът да се смили над тебе? – попита Сабри Кадир.Затворникът за пръв път го погледна с интерес и дори с из­раз на дружелюбност и като поклати глава, отговори:– Няма да се смили.Нищо повече не каза или по-скоро пак каза с поглед: „Иди си!“.„На какво може да се надява сега той?“ – се запита след това Сабри Кадир. Спомни си за един избягал от затвора в Багдад кюрд, който преди бягството беше странно напрегнат и сякаш се вслушваше в нещо. През това време неговите хора навън бяха работили за бягството му, бяха подкупили стражата и бяха приготвили дрехи и скривалища. Дали и за този затвор­ник не се крои бягство? Вгледа се пак в лицето на българина и не видя напрегнато очакване. Той седеше и мислеше с вид на човек, който странно е лишен от усещането за трагичността на положението си и за него няма значение как изглежда в очите на околните. „Не прилича на бъдещ български паша или велик везир!“ – си каза неочаквано Сабри Кадир. Нещо едновремен­но много по-просто и много по-сложно от везирско самочув­ствие изразяваше видът му.„Да, разбира се! – си каза удивено. – Не се бях сетил за това.“Не разликата между тукашните даскали, които един ден може да бъдат управници на освободената България и Мидхат паша е важна и интересна, а разликата между тях и Мехмед Не­дим Кабръзлията и всички останали турски велики везири без Мидхат. Ако затворникът, когото Сабри пазеше, станеше голям началник в новата гяурска държава, той щеше да бъде различен от сегашните турски големци, защото е лишен от желанието да спечели нещо за себе си. Тази истина беше така очевидна, че Сабри Кадир дори не се опита да я подложи на съмнение.Като мислеше, че не може да се управлява държава с показ­ваната от затворника спокойна замисленост и че и в бъдещото гяурско царство ще има мехмеднедимовци, омертефиковци и енвербеязовци, Сабри Кадир искаше да рече: „Лъжеш се, гяур ефенди! Вярно е, че не сте загнили като нас от хилядогодишно чорбаджуване, но много дребни душици и теглещи чергата към себе си има и сред вас, нали виждам какви са другите обвиня­еми. Ти си изключение, гяур ефенди, и щеше да бъдеш разо­чарован, ако някога трябваше да правиш държава с тези хора! Смъртта ще те спаси от това огорчение“.", "date": "2018.02.22", "title": "'Искам да бъда свободен': 16 разказа за Васил Левски от 40 години изследване на делото му (откъс)"}
{"url": "https://offnews.bg/futbol/okolo-1-4-ot-islandia-zaminava-v-rusia-za-mondiala-675395.html", "text": "Исландия отново сложи всички футболни нации в малкия си джоб. Малко повече от 60 000 скандинавци са подали заявки за билети за световното първенство по футбол, което ще се проведе в Русия на 15 юни. Това е близо 20% от населението на островната държава, което означава, че на руска територия се очаква истински десант от викинги.Заявената бройка е два пъти повече от исландците, които подкрепяха тима на Евро 2016. Във Франция, където тимът стигна до четвъртфиналите, Исландия беше поддържана от 30 000 жители на острова.", "date": "2018.02.22", "title": "Около 1/4 от Исландия заминава в Русия за Мондиала"}
{"url": "https://offnews.bg/temida/bivsh-finansov-ministar-obvinen-v-lihvarstvo-675402.html", "text": "Бившият министър на финансите от правителството на Любен Беров (1992–1994) Стоян Александров е привлечен днес като обвиняем за упражняване на банкова дейност без разрешение, съобщава БНР като се позовава на Софийската градска прокуратура.Александров в момента е общински съветник в София от Движение 21.Проверката срещу него е и по сигнали за лихварска дейност. Тя започна на 8 септември 2016 година и обхващаше периода 2002-2016 година, когато Александров е директор на банка. Той обаче е проверяван като физическо лице.Стоян Александров е с мярка за неотклонение парична гаранция в размер на 100 000 лева.По-късно от прокуратурата дадоха подробности по случая.На Александров е повдигнато обвинение за това, че за времето от 19.11.2002г. до 12.02.2015г. в гр. София, и други градове на страната, като физическо лице без съответното разрешение е извършвал по занятие банкови сделки, за които се изисква такова разрешение, като предоставил 61 бр. кредити в лева, евро и щатски долари на различни физически и юридически лица, в общ размер 541 000лв., 1 693 160 щатски долари и 3 738 600 евро срещу задължението за връщане на сумите с договорени лихви. По този начин е причинил на лицата- кредитополучатели значителни вредиВторото обвинение спрямо Александров е за това, че в периода 2002г.- 2009г., като управител на „Стал 2007“ ЕООД и на „Александров и Сие“ ЕООД, е извършвал по занятие банкова дейност без съответното разрешение, като е предоставил 14 бр. кредити в общ размер на 1 006 4-00 лв. и 9 955 579.88 евро, и е причинил значителни щети на кредитополучатели.За посоченото престъпление е предвидено наказание лишаване от свобода от 5 до 10 години и глоба от 5 000 лв. до 10 000лв., като съдът може да постанови и конфискация на част или на цялото имуществото на дееца.Спрямо обвиняемия е определена мярка за неотклонение „гаранция“, която е в размер на 100 000 лв.", "date": "2018.02.22", "title": "Бивш финансов министър обвинен в лихварство"}
{"url": "https://offnews.bg/obshtestvo/bivshiat-ministar-na-obrazovanieto-sergej-ignatov-stava-rektor-v-litva-675401.html", "text": "Бившият министър на образованието (2009-2013) и бивш ректор на Нов български университет (2002-2009) проф.  поема управлението на висше училище във Вилнюс, Литва.Той беше избран за ректор на Европейския университет по хуманитарни науки и ще встъпи в длъжност на 1 март 2018 г.57-годишният египтолог, завършил Ленинградския държавен университет, бе избран от общото събрание на частното висше училище.То е основано през 1992 г. в Минск, Беларус. През 2004 г. властите в страната го принуждават да затвори, след което университетът се прехвърля във Вилнюс, Литва и продължава да работи там благодарение и на политическата, административната и финансова подкрепа на Европейския съюз, Северния съвет, правителството на Литва, на други европейски страни, на САЩ, на неправителствени организации и фондации, като MacArthur и Carnegie Corporation.Университетът възобновява дейността си във Вилнюс и отваря бакалавърски и магистърски програми за студенти от Беларус през есента на 2005 г. През март 2006 г. правителството на Литва му дава официален статут на литовски университет.След масовите протести в Беларус през 2010 г., когато бе преизбран президентът , много студенти и преподаватели са лишени от свобода. Тогава университетът обяви, че въпреки обстоятелствата ще работи със студентите, за да им помогне да завършат образованието си.През академичната 2016/2017 г. в университета учат около 900 студенти, повечето от които са от Беларус. Около 2/3 от студентите живеят в Беларус, но са включени в онлайн програми. Около 1/3 посещават курсове в кампус във Вилнюс. Езиците, на които се преподава, са белоруски, руски, английски, немски и френски.Университетът е вторият в класацията на частните университети в Литва.", "date": "2018.02.22", "title": "Бившият министър на образованието Сергей Игнатов става ректор в Литва"}
{"url": "https://offnews.bg/politika/angel-najdenov-remontat-na-ogradata-s-turtcia-triabva-da-popada-v-gar-675396.html", "text": "Ремонтът на оградата с Турция трябва да попада в гаранционното споразумение и не виждам причина да бъдат обявявани нови обществени поръчки за него.Това заяви бившият министър на отбраната в правителството на Пламен Орешарски Ангел Найденов по повод внесения законопроект за промяна в Закона за обществените поръчки, който ще позволи ремонт и поддръжка на ограда по границата с Турция без предварително провеждане на обществена поръчка за това. \"Споменавайки гаранционния срок и гаранционно поддържане в рамките на 5 години, говорим за необходимост, то не виждам причина, поради която всичко, което допълнително се случва, независимо дали от умишлени действия за повреждане на съоръжението, не е включено в гаранционния срок. То би следвало да бъде елемент на споразумението за гаранционно поддържане на съоръжението и не попада и не би следвало да попада в процедурата за нови обществени поръчки и допълнителни разходи\", каза Найденов.Той взе участие в пресконференция, организирана от Центъра за изследване на отбраната и сигурността (ЦИОС), на която беше представено изследване по темата \"Миграцията в Европа - голямото разминаване между политици и граждани\".Бившият военен министър посочи, че е важно да има и рязко съкращаване на предоставяните помощи на мигрантите и съобразяването им с държавните нива:", "date": "2018.02.22", "title": "Ангел Найденов: Ремонтът на оградата с Турция трябва да попада в гаранционното споразумение"}
{"url": "https://offnews.bg/sviat/etiopia-vavede-izvanredno-polozhenie-675414.html", "text": "Министерството на външните работи съобщи, че след подадената оставка на министър-председателя на Етиопия Хайлемариам Десален, считано от 16.02.2018 г. в страната е въведено извънредно положение за шест месеца, с възможност за удължаване.МВнР предупреждава българските граждани, пътуващи или пребиваващи на територията на Етиопия, за възможни граждански вълнения и прояви на насилие.Пребиваващите в Етиопия български граждани е необходимо да следят внимателно информацията в местните средства за масово осведомяване, да се съобразяват с цялата сериозност на въведеното извънредно положение и стриктно да изпълняват разпорежданията на органите за сигурност. При евентуално възникване на граждански вълнения и насилие да останат по домовете си или на друго сигурно място, да се подсигурят с най-необходимото – храна, вода и медикаменти, както и да уведомят близките си и приятелите за създадената ситуация и да ги предупредят за възможни нарушения в комуникацията.На българските граждани, на които предстоят пътувания до Етиопия, които не могат да бъдат отменени, се препоръчва да се възползват от възможността да се регистрират в рубриката „Пътувам за...\" на интернет-страницата на МВнР.При необходимост, българските граждани могат да потърсят съдействие и актуална информация от българското посолство във ФДР Етиопия на следните дежурни телефони: +251911252514; +251913069999. Сигнали за изпаднали в беда български граждани се приемат денонощно и от дирекция „Ситуационен център\" на МВнР на телефон: +359 2 948 24 04 и имейл: crisis@mfa.bg.", "date": "2018.02.22", "title": "Етиопия въведе извънредно положение"}
{"url": "https://offnews.bg/futbol/levski-predlaga-rabota-na-krasivi-devojki-675411.html", "text": "От официалния сайт на Левски съобщиха, че клуба търси промоутърки на почасова работа.\"Левски търси \"сини\" ангели във връзка с вълнуващи предстоящи клубни и спортни събития, които включват фотосесии с футболисти, Инстаграм и Фейсбук кампании и други. Освен разнообразие на участия, работата предоставя възможност за изграждане на професионална мрежа от контакти, както и възможност за пътуване в други градове в България.Изисквания:- Представителна външност и комуникативност- Спортен хъс, енергичност и ентусиазъм- Предишен опит се счита за предимствоАко имате навършени 18 години, ни изпратете автобиография с актуална снимка в пълен ръст онлайн или на следния имейл адрес jobs@levski.bgКакво предлагаме ние:- Много добра атмосфера и условия на труд- Работа в млад, динамичен и иновативен екип- Oтлично възнаграждениеСамо одобрените по документи кандидати ще бъдат поканени на интервю\", пишат от Левски.", "date": "2018.02.22", "title": "Левски предлага работа на красиви девойки"}
{"url": "https://offnews.bg/interviu/hudozhnikat-pavel-mitkov-za-izkustvoto-niama-godini-674961.html", "text": "- Кога започнахте да рисувате?- Въобще не съм искал и не съм вярвал, че ще се занимавам с това, което в момента правя. Това е като някакъв филм, в който ти си главният артист и сюжетът на филма е всъщност реалният живот. Но предполагам, че с всички хора е така, не само при мен. - Има ли художник, който Ви е повлиял?- Художникът, който много ми повлия и на когото съм много благодарен, е Божидар Хаджистоянов. Той ми донесе бои, четки и платна и нарисува една картина пред мен. Но оттам нататък съм самоук. Не ме е учил никой и може би това ми дава сили да се занимавам с това, което искам. Чудесно е, че мога да живея от това, което обичам да правя. Не работя за някого, роб съм на собствените си идеи и трябва да спазвам режим и дисциплина, за да постигна целите и идеите си.- Колко време Ви отнема да нарисувате една картина?- Самото рисуване на една картина е много малка част от времето, за което се създава. Впечатленията, които се натрупват, за да изразиш нещо изискват време, което не можеш да отчетеш.- Какво Ви вдъхновява най-много?- Животът. Природата, като Божие творение, също е нещо, което вдъхновява почти всички артисти. Има много красота и в човешките взаимоотношения, затова и повечето артисти имат музи. Мен като цяло ме вдъхновява развитието на света, новите технологии и чистите човешки отношения.Винаги съм се впечатлявал от руските живописци – Шишкин, Репин. Те са невероятно духовна школа. Имам ателие в Москва, почти всеки месец ходя до там и винаги посещавам Третяковската галерия и се наслаждавам на картините, които като малък съм гледал на снимка в книгите, купени от руската книжарница.- Защо избрахте маслените бои?- Аз експериментирам във всякакви стилове и ако трябва да бъда искрен, напоследък най-малко рисувам, защото се появяват много нови технологии със сребро, със злато, с фактура от различни благородни материали, дърво. Смисълът на художника, на твореца, е винаги да търси. Да търси какви материали да ползва за своето изкуство.- Кои са Вашите любими материали?- Много уважавам маслото, защото то е част от класическата живопис. То е много благородно, защото е естествен продукт и се свързва много добре с почти всички материали. Може да рисуваш с масло върху платно, дърво, стена, дори върху метал. В днешно време рисуваме с масло дори и върху мобилните телефони. Имам такъв проект в момента. Казва се Paint Apple – нарисувани Iphone, Ipad. Идеята се роди от това, че телефонът е нещо, което човек постоянно държи в ръката си и чрез него да може да държи и някаква форма на изкуство, с което се идентифицира.- Коя от новите технологии в рисуването Ви впечатли най-много и бихте я използвали в творбите си?- Процесът на непрекъснато търсене. Живописта се е зародила преди много време, поради липсата на фотографията. Древните майстори са успявали да пресъздадат величието на царе, князе и т.н. чрез увековечаването им в портрети. Днес има нови технологии, които в рамките на няколко секунди създават много по-добър ефект. Ако едно изкуство не е в контакт с времето, то е обречено да се превърне в това, в което се превърна и троянската керамика. Преди глинените им съдове бяха много известни, сега никой не ги купува и са абсолютно демоде. Същевременно днес артисти като Деймиън Хърст замразяват овце, коне, препарират живи хора и успяват имиджово и финансово. Това е, защото светът се развива и ние трябва да сме в крак с него.- Владимир Путин, Хилъри Клинтън и други известни личности имат Ваши творби. С коя Ваша продажба се гордеете най-много?- Доста известни хора имат мои картини. Начинът, по който са стигнали до тях, е съдба. Но аз не изпитвам гордост от такива неща, това е просто част от моята история. Всяка една картина има енергиен код и за отиде един такъв код някъде, то е защото е бил привлечен или той е привлякъл някой. - Какви бъдещи проекти имате?- Това, което е най-интересно, е Академията за таланти и иновации, която създавам и строя. Това е нещото, в което намирам най-голям смисъл да се занимавам. Знанията, които човек трупа, са безсмислени, ако ги трупа само за себе си. Те живеят единствено и само, когато се разпространяват сред други хора и когато други хора ги използват и намират щастие и радост в това. Идеята ми е тази Академия да предава на хората умения и знания, които чисто практически да представляват най-краткия път до това да разберат как да бъдат щастливи. Съвременното образование прави хората послушни чрез тестове и системи и същевременно неспособни да мислят, да разсъждават и да търсят собственото си щастие. За мен това, на което ни учат в училище, е форма на тирания. Човек прекарва 17 000 часа в гимназията и в крайна сметка в 12-и клас какво знае? Един чужд език. Но това е нещо, което тепърва ще се променя.- На каква възраст ще са хората, които ще обучавате?- Хората нямат възраст, те са просто хора. Дали деца или възрастни, всеки има свой талант, който да развива. За никой не е късно. Една американска художничка започна да рисува на 86 години и днес, когато вече е на 93 години, е изключително успешна. 90% от успехът ѝ е постигнат през последните 5% от живота ѝ. Това е едно доказателство, че не трябва да делим хората на деца и възрастни. Така делят тези, които искат да програмират и управляват хората. Това е форма на таргетиране. Пикасо казва, че едно дете рисува много по-добре и по-интересно от един зрял човек. Когато един академичен художник рисува по всички правила на живописта, той губи способността да рисува като едно дете, което не спазва нито едно правило, а рисува така както го чувства. Вярвайте в себе си! Търсете нещата, които ви правят щастливи и се занимавайте с това, което ви доставя удоволствие, защото така никога няма да чувствате, че работите.", "date": "2018.02.22", "title": "Художникът Павел Митков: За изкуството няма години"}
{"url": "https://offnews.bg/112/majkata-na-trite-detca-darzhani-v-plen-e-arestuvana-za-ubijstvoto-na-675379.html", "text": "Майката на трите деца, които за държани в домашен плен, е задържана за убийството на баща си. Мъжът беше открит мъртъв, след като съобщи, че трите му внучета са държани в плен от родителите им, не ходят на училище и не контактуват с хора от външния свят.Тялото на 87-годишният мъж, който е баща на майката на децата, беше открито от полицията снощи в апартамент в столичния кв. \"Люлин\". Арестуван по подозрения за убийството е и мъжът, с когото майката живеела. По информация на полицията трите деца на възраст 14, 15 и 19 години. Те са живеели затворени в жилището в последните няколко години.Най-голямото дете е момиче и в момента се намира в 9-о Районно полицейско управление в София, съобщава БНР. Двете по-малки деца са предадени на социалните служби в столицата и са настанени временно в специализиран дом.Децата са асоциални и почти не разговарят.За момента не са ясни причините за действията на майка им, която ги е държала заключени в жилището в \"Люлин\". По информация на социалните служби родителите били адвентисти, а сигнал за държането на децата в плен е подаван от съседи още преди пет години.Сигналът за убийството на възрастния мъж, който е дядо на трите деца, е получен вчера около 17.00 часа. ", "date": "2018.02.22", "title": "Майката на трите деца, държани в плен, е арестувана за убийството на дядо им"}
{"url": "https://offnews.bg/futbol/levskarite-se-chudiat-kak-da-pochetat-pavel-panov-i-georgi-markov-675381.html", "text": "Феновете на Левски обсъждат по какъв начин биха могли да почетат любимците си Павел Панов и Георги Марков, които ни напуснаха преди няколко дни.Голяма част от привържениците предлагат цялата агитка да запази мълчание в продължение на 45 минути и да не пее традиционните си песни.Предложението обаче не бе одобрено от всички, което породи спорове. Някои смятат, че мълчанието може да се приеме като бойкот на отбора.Левски гостува на Септември София в двубой от 22-и кръг на Първа лига в събота на Националния стадион \"Васил Левски\" от 17:30 часа.", "date": "2018.02.22", "title": "Левскарите се чудят как да почетат Павел Панов и Георги Марков"}
{"url": "https://offnews.bg/temida/vlado-platcentata-s-shokirashto-obiasnenie-za-napadenieto-nad-d-r-gago-675382.html", "text": "Подсъдимият за атаката на д-р Албена Гагова от АГ болница \"Шейново\" Владимир Стоянов, по-известен като Владо Плацентата, е изпратил шокиращо становище от 6 страници до съда.Това стана ясно вчера, когато трябваше да бъде даде ход на делото, но това не стана по процедурни причини.В становището си Стоянов се обявява за невинен и призовава за бързо правосъдие.От една страна, обвиняемият описва как бил гонен по стълбите на болницата от (запазен е оригиналният правопис - б.р.). В същия документ той казва, че нямало доказателства да е бил в болницата през този ден, защото В становището си допълва, че „”В съдебната зала д-р Гагова предпочете да запази мълчание.Владимир Стоянов е обвинен за нападението над акушер-гинеколога на 1 юли 2017 г., малко след като лекарката изродила детето му, но отказала да предаде на бащата плацентата на бебето въпреки неговото настояване. Минути след раждането колеги на д-р Гагова я намират окървавена и в безсъзнание на стълбите в болницата.", "date": "2018.02.22", "title": "Владо Плацентата с шокиращо обяснение за нападението над д-р Гагова"}
{"url": "https://offnews.bg/ikonomika/biznes-asotciatcia-podmianata-na-kasovite-aparati-e-izlishna-675399.html", "text": "Българска асоциация за развитие на бизнес софтуер (БАРБС) разкритикува промените в наредба H18, които предвиждат пълна смяна на касовите апарати и строг контрол на софтуерите управляващи търговската дейност.Според организацията смяната на касовите апарати, за да може всеки фискален бон да се изпраща в реално време в сървър на НАП, крие проблеми.Според асоциацията те са няколко: Сървърите на НАП често не работят. Комуникацията е тромава и често дава проблеми. Има търговски обекти, които се намират в места с липсващ GSM сигнал. Когато касовият апарат не успее да изпрати бона към НАП, потребителите ще нарочат търговеца за измамник, а проблемът е чисто технически. НАП отчитат 10 000 касови апарати, които почти никога не изпращат данни. Навярно тази бройка включва и резервните касови апарати. Много търговски обекти поддържат резервен касов апарат. Така те си гарантират непрекъснат трудов процес. Ако резервните касови апарати се извадят от бройката, то реалните измами навярно няма да са хиляди, а десетки. По-лесно и по-евтино е да се натиснат тези обекти с жив контрол вместо да се сменят стотици хиляди апарати.Затова от Българска Асоциация за Развитие на Бизнес Софтуер задават следните въпроси:В момента към НАП се изпраща само дневния отчет в края на деня, но често има проблем с изпращането. Какво ще стане, когато е необходимо да се изпращат всички бонове и то в реално време? Има ли гаранция от GSM операторите, че могатда изпълнят изискването?След като е сигурно, че фискалните бонове няма да може да се синхронизират в реално време, тогава защо се сменят касовите апарати?От БАРБС разпространиха и декларация до политическите сили в Народното събрание, в която обясняват, че промените в наредбата, инициирани от НАП и финансовото министерство ще доведат до неравнопоставеност между търговците и излишни разходи за бизнеса. Според асоциацията около 120 милиона лева ще са необходими за подмяната на касовите апарати, още 40 милиона за фискализацията им и още 120 милиона за актуализация, подмяна и въвеждане в експлоатация на бизнес софтуера.", "date": "2018.02.22", "title": "Бизнес асоциация: Подмяната на касовите апарати е излишна"}
{"url": "https://offnews.bg/zimni/tijnejdzhari-nosiat-dva-medala-na-nova-zelandia-ot-zimna-olimpiada-675372.html", "text": "Двама тийнейджъри са новите спортни герои на Нова Зеландия, след като донесоха два медала за страната от южното полукълбо от зимната олимпиада в Пьонгчанг. Страната досега имаше в историята си само едно отличие от Олимпийски игри, а само за няколко часа те станаха три.16-годишният новозеландец Нико Портеус спечели бронзов медал в дисциплината халфпайп в ските свободен стил. Малко преди Портеус да се нареди трети в своя спорт, връстничката му Зоуи Садовски-Синот също взе бронз в състезанието по сноуборд при жените в дисциплината Биг Еър.Единственият медал на Нова Зеландия от Зимни игри датираше от 1992 г., когато алпийката Анелиз Кобергер спечели сребро в слалома в Албервил.В халфпайпа при мъжете в ПьонгЧанг победител стана американецът Дейвид Уайз, който успешно защити титлата си от Сочи 2014. В биг еъра при жените златото стана притежание на Анна Гасер от Австрия.", "date": "2018.02.22", "title": "Тийнейджъри носят два медала на Нова Зеландия от зимна олимпиада"}
{"url": "https://offnews.bg/lajfstajl/25-fakta-za-haraktera-na-ribite-674894.html", "text": "Рибите винаги са били приемани като загадъчни и адаптивни хора. Питате ли се защо е така? Представяме ви 25 факта за зодия Риби, които ще ви дадат по-ясна представа за тях:1. Рибите ще споделят почти всичко, което имат, ако ги е грижа за вас.2. Всички от тази зодия са изключително интуитивни и могат да усетят настроението ви още щом прекрачите прага на стаята.3. Рибите могат да преодолеят своите ограничения и да се превърнат в невероятни хора.4. Рибите живеят в море от мисли, чувства и емоции.6. Представителите на тази зодия имат естествената способност да изваждат наяве доброто у всеки.7. Рибите искат това, което не могат да имат.9. Те вече знаят какво ще се случи.10. Рибите обичат със сила, която е непозната за другите зодии.11. Жената Риби е различна от всяка друга – красива, нежна и изпълнена с чар, но ако не ѝ обръщате внимание, няма да се поколебае да ви замени.12. Риби обичат приятелите си и ще отидат на другия край на света, за да им помагат и да прекарат повече време с тях.13. Не позволявайте на Рибите да ви заблудят. Те могат да изглеждат наивни, но са велики мислители, изключително творчески и чудесни лидери.14. Ако обидите някой от зодията Риби, той ще си тръгне и колкото и да го молите, няма да се върне при вас.15. Рибите и Ракът имат дълбока, необяснима емоционална връзка. Сякаш могат да четат мислите си.16. Мързелът пречи на представителите на Риби да постигнат много от мечтите си.17. Те често прекаляват с обмислянето на дадена ситуация.18. Можете да спечелите любовта на Рибите само ако им я докажете.19. Рибите знаят как да скрият емоциите си. Но това не означава, че нямат такива и ще ви позволят да ги тъпчете.20. Представителите на тази зодия винаги правят това, което смятат за правилно.21. Рибите обичат да мечтаят. Така си почиват и се отърсват от стреса.22. Нищо не може да се случи около някоя Риба, без тя да го забележи.23. Лесно можете да нараните тази зодия, само ако ѝ кажете нещо грубо.24. Рибите гледат винаги в бъдещето, за тях миналото е приключило.25. Рибите обичат да се забавляват и знаят как да го правят.", "date": "2018.02.22", "title": "25 факта за характера на Рибите"}
{"url": "https://offnews.bg/sviat/tramp-ako-uchitelite-imaha-orazhia-strelbite-v-uchilishte-shtiaha-da-675376.html", "text": "Американският президент Доналд Тръмп предложи учителите да носят оръжия, за да се предотвратят стрелбите в училище. Предложението му идва дни след стрелбата в училище във Флорида, при която загинаха 17 души. Ученици от училището поведоха кампания за затягане на контрола над оръжията. Те настояха в емоционални изявления да се направи всичко възможно подобни нападения повече да не се случват. След стрелбата Тръмп обяви подкрепата си за затягане на контрола над продажбата на оръжия, като се правят по-обстойни проверки на желаещите да си купят оръжие. Наред с това обаче, той предложи учителите да бъдат въоръжени, като преминат специално обучение. Учител с пистолет би прекратил много бързо една такава атака, обяви Тръмп пред ученици, оцелели след стрелбата в училището във Флорида. Ако учителите са въоръжени, никога повече няма да се намирате в зона, свободна от оръжия. Зона без оръжия е покана за маниаците да нападнат, защото всички те са страхливци, обяви Тръмп. В сряда президентът се срещна с около 40 ученици от училището, родители и учители. Част от присъстващите на срещата подкрепиха идеята за въоръжаване на учителите. Баща на ученик, убит при стрелба в училище в Кънектикът през 2012 г., обаче подчерта, че позволяването на повече оръжия не е решението на проблема. \"Учителите имат повече от достатъчно задължения и сега, за да им се вменява и задължението да отнемат живот\", подчерта мъжът. \"Никой не иска да види престрелка в училище\", допълни той. Това не е първият път, в който Тръмп прокарва идеята за въоръжаване на учителите. Това беше едно от предложенията му по време на кандидатпрезидентската му кампания през 2016 г. Обществото обаче далеч няма еднозначно мнение по въпроса. ", "date": "2018.02.22", "title": "Тръмп: Ако учителите имаха оръжия, стрелбите в училище щяха да приключват бързо"}
{"url": "https://offnews.bg/zimni/belarus-s-istorichesko-zlato-v-biatlona-balgarkite-izpalniha-tcelta-s-675404.html", "text": "Женската щафета на Беларус спечели първо в историята си олимпийско злато в дисциплината 4x6 км в биатлона на Зимните игри в ПьонгЧанг. Дария Домрачова, Динара Алимбекова, Ирина Крюко и Надежда Скардина осъществиха абсолютна сензация, като спечелиха титлата в лошите условия в зимния център \"Алпенсия\". Силният вятър и снеговалежът направиха надпреварата повече от трудна за всички състезателки. Шампионките заковаха хронометрите на 1:12:03.4 часа.На втората позиция завършиха шведките, а с бронза се окичи Франция, която можеше да грабне и среброто, ако Анаи Бескон не бе задмината от Хана Йоберг почти преди финалната права. Французойките завършиха на 17.6 сек. изоставане от Беларус. Топ 5 допълниха Норвегия и Словакия.Българската щафета изпълни целта си да не завърши на последно място и финишира на 16-а от 18 тима. Емилия Йорданова, Даниела Кадева, Стефани Попова и Десислава Стоянова направиха страхотно състезание и изостанаха на 2:34.6 минути от шампионките.Те направиха страхотна стрелба, използвайки само 9 допълнителни патрона, но пък навлязоха в 2 наказателни обиколки, което се оказа решаващо за по-задното им класиране. Страхотен втори пост направи Даниела Кадева, която използва само 1 допълнителен патрон, за да свали мишените, и предаде щафетата на Попова на 13-о място.", "date": "2018.02.22", "title": "Беларус с историческо злато в биатлона, българките изпълниха целта си"}
{"url": "https://offnews.bg/zimni/rusnatci-vrashtat-medali-ot-piongchang-675374.html", "text": "Руските състезатели по кърлинг Александър Крушелницки и Анастасия Бризгалова ще трябва да върнат бронзовите си медали от надпреварата на смесени двойки на олимпиадата в Пьонгчанг, реши Спортният арбитражен съд (КАС) в Лозана.Той дисквалифицира руския отбор по кърлинг заради положителната допинг проба на Александър Крушелницки. Той беше уличен в употреба на забраненото вещество мелдоний.Решението на КАС означава, че бронзовите отличия на Крушелницки и Бризгалова ще бъдат отнети и дадени на четвъртия отбор в турнира - Норвегия.Очаква се Международната федерация по кърлинг да спре състезателните права на Крушелницки за две години.Ситуацията е изключително скандална, тъй като руските спортисти бяха допуснати през иглени уши до Пьонгчанг, като се очакваше там да участват само чисти състезатели.До това се стигна след многобройните доказателства за злоупотреби с допинг по време на олимпиадата в Сочи преди четири години.", "date": "2018.02.22", "title": "Руснаци връщат медали от Пьонгчанг"}
{"url": "https://offnews.bg/politika/anton-kutev-referendumat-za-istanbulskata-konventcia-mozhe-da-prerasn-675377.html", "text": "Депутатът от БСП Антон Кутев изрази сериозни резерви относно предложения от партията му референдум за Истанбулската конвенция.\"И референдумът, и противопоставянето на Истанбулската конвенция в голяма степен е проблематично. То може да се окаже доста вредно за обществото и трябва да сме много внимателни с тези теми\", коментира в интервю за БНР той.Кутев е и председател на Комисията по взаимодействие с неправителствените организации и жалбите на гражданите. Днес тя трябваше да обсъди провеждането на национален референдум с въпрос „Против ли сте Народното събрание да ратифицира т.нар. Истанбулска конвенция“. Обсъждането се отложи, като председателят на комисията посочи за причина отсъствие на част от членовете. Той допълни, че причината не е, че не се чака решението на Конституционния съд за това дали конвенцията съответства на Конституцията. Комисията ще се проведе следващата седмица и БСП продължава да настоява за провеждането на референдум. Общественият съвет към комисията обаче не е на същата позиция. Съветът надали ще бъде съгласен с референдума или с отказа на Истанбулската конвенция, добави той.\"За мен е проблематичен въпросът, защото от една страна референдум е нещо хубаво. От друга страна се опасявам, че един референдум на тази тема много лесно може да премине в чисто хомофобски референдум и честно казано управляващите се опитват да направят точно това с въпросите, които се опитаха да добавят. Това за мен е проблем. Този референдум е много проблематичен. Какво трябва да се направи – не знам\", призна депутатът.Той призна, че като партиен член сигурно ще подкрепи референдума, въпреки че \"преди това съм правил и ще направя всичко възможно в рамките на моето мислене и възможности да вкарам нещата в някакъв ред\".\"И в рамките на вътрешнопартийните ни събирания, когато е ставало дума за това, аз съм заемал позиция, която в повечето случаи е била противна на тази на партията и ще продължа да го правя\", каза той.", "date": "2018.02.22", "title": "Антон Кутев: Референдумът за Истанбулската конвенция може да прерасне в хомофобски"}
{"url": "https://offnews.bg/kultura/praseto-na-berlinale-675380.html", "text": "Иранско кино, пълен салон. „Khook“ на фарси или „Прасето“ на български определено отива в списъка ми с любими филми, които бих гледала отново. Факт е, че Берлинале не блести със страхотна селекция от филми тази година. С малки изключения е слаба година за фестивала.  „Прасето“ е първият филм, който наистина заслужава Златна мечка. Режисьорът на филма- Mani Haghighi, е номиниран за втори път в категорията „Competition/Wettbewerb“, като първата си номинация получава 2016 година за „A Dragon Arrives!“.Лентата е една гротеска, която комбинира в себе си измислица, самоирония и бруталност. Диалозите са остроумни и оригинални и нито за момент по време на филма зрителят не се замисля колко е часа или какво има да свърши след края му. Черна комедия, това е категорията, под която бих го поставила. Трудно се правят такива филми, защото границата между повърхностната и алтернативната комедия е тънка.Основна тема във филма е обществото и неговата способност да бъде брутално. Също така и неговия инструмент- социалните мрежи, които са място за ексхибиционизъм и унищожаване на личното пространство. Всички актьори играят великолепно и би било нечестно да отбележа само главния актьор – Hassan Majooni. Именно той обаче допринася с небрежния си вид и детинското си поведение за естествената и хумористична атмосфера на филма.Както винаги, няма да издам историята, но тя определено е неочаквана. На заден фон е дълбоко политическият въпрос за свободата на творчеството и репресиите в Иран. Всеки киноман би оценил „Прасето“ и с голямо нетърпение очаквам какво ще реши журито на Берлинале.", "date": "2018.02.22", "title": "'Прасето' на Берлинале"}
{"url": "https://offnews.bg/obshtestvo/viktor-nikolaev-anton-todorov-i-valeri-simeonov-vliazoha-v-godishnia-675389.html", "text": "Натиск срещу журналисти, увеличаване на ксенофобията, липса на грижи за мигрантите и дискриминация срещу ромите. Такива изводи прави в тазгодишния си доклад за правата за човека \"Амнести интернешънъл\" по отношение на България. В доклада организацията посочва, че продължават политическият натиск и заплахите срещу журналисти - голяма част от медиите остават под контрола на партиите и местните олигарси.В документа се споменават и заплахите срещу журналиста Виктор Николаев в ефир от страна на бившия вече депутат Антон Тодоров и вицепремиера Валери Симеонов. От организацията посочват, че не са взети мерки срещу Тодоров и Симеонов. България остава на последно място в ЕС по отношение на индекса за свобода на медиите. \"Репортери без граници\" поставят България на 109-о място сред 180 страни по отношение на свобода на медиите. \"Амнести\" критикува България и по отношение на мигрантската политика. В доклада се посочва, че мигрантският поток към страната ни намалява, но сигналите за използвана сила срещу нелегалните имигранти от страна на граничните власти продължават, а правозащитни организации сигнализират още за задържане на бежанци, в това число и деца, в центрове, в които живеят при лоши условия. В доклада се посочва и случаят, в който кметът на Елин Пелин Ивайло Симеонов отказа да приеме в града сирийско семейство с бежански статут, а действията му бяха подкрепени от жителите на града. Отказ да бъдат приемани бежанци имаше и в други градове на страната. През юли 2017 г. правителството прие Наредба за интеграцията на бежанците, но по нея все още не са приети ефективни механизми. Не са взети мерки за подобряване на условията в центровете за бежанци и възможности за интеграция, а през септември кабинетът взе решение, с което ограничи свободното движение на мигранти, като позволи придвижването само в определени места, се посочва още в доклада. Въпреки че се е съгласила да приеме 1302-ма бежанци от Гърция и Италия по споразумението за мигрантските квоти, но до края на годината е приела само 50 мигранти от Гърция. Страната ни не е приела и нито един бежанец от Турция при поет ангажимент за приемане на 100 души по споразумението между ЕС и Турция. Не са подобрени и условията за децата мигранти, отбелязва докладът, като допълва, че на деца често се отказват преводач, правна защита, здравно обслужване и психологична помощ, в центровете не е достъпно дори и базисно обучение, а повечето деца бежанци не са приемани в местните училища. Образование се осигурява само от неправителствени организации няколко пъти седмично. В доклада България е критикувана и за липса на мерки срещу дискриминацията. В документа се посочва, че продължават случаите на реч на омразата и престъпления срещу малцинствени групи, в това число турци и роми, мигранти. Организацията допълва, че по време на кампанията за парламентарните избори е имало много ксенофобски изказвания от партии, в това число от \"Патриотичния фронт\", който стана част от управляващата коалиция. Продължава маргинализацията и дискриминацията срещу ромите, които са изправени пред препятствия при достъп до образование, здравеопазване, намиране на работа и жилища. Ромските деца са отделени в ромски училища, много роми нямат здравноосигурителни права и нямат достъп до здравни услуги. Властите продължават да събарят незаконни ромски къщи, без да предоставят алтернативни места за настаняване, което оставя без дом много семейства. Неправителствени организации сигнализират за случаи на полицейско насилие срещу роми, отбелязва \"Амнести\", като посочва и протестите срещу роми в Асеновград и Бяла след побоя на роми над спортисти. Пред дикриминация според доклада са изправени и хората с увреждания и особено децата с увреждания, липсва социално включване, свободен достъп до образование, здравеопазване и работни места, а хората с интелектуални и психологически проблеми често са поставяни под запрещение. В доклада се отбелязва и провеждането на гей парада, което е станало със засилено полицейско присъствие и на фона на заплахи и котрадемонстрации от страна на крайнодесни групи. ", "date": "2018.02.22", "title": "Виктор Николаев, Антон Тодоров и Валери Симеонов влязоха в годишния доклад на 'Амнести'"}
{"url": "https://offnews.bg/kultura/niu-boiana-s-predizvikatelstvo-napravi-kratak-film-za-24-chasa-i-stan-675383.html", "text": "Искате ли да работите в кино индустрията? Да бъдете част от екипа на снимачната площадка и да обменяте опит с международните професионалисти във филмовите продукции? Киноцентърът в Бояна търси хора, които да се включат в кино предизвикателството \"Ню Бояна 24\" - създаване на 3-5 минутен филм само за 24 часа. Състезанието ще се проведе в \"Ню Бояна Филм Студиос\" на 10 и 11 март. Задачата е да се направи подготовка, заснемане и пост-продукция на кратък филм. Всичко трябва да се осъществи за не повече от 24 часа на територията на студиото.Сценарият на филма трябва да съдържа 3 елемента, които ще бъдат разкрити в началото на снимачния ден 10 март.След края на надпреварата всички филми ще бъдат прожектирани пред жури в мемориалната кинозала “Дани Лернер”. Ще има и награди, а по време на цялото състезание кино професионалисти ще наблюдават представянето на всеки участник, за да изберат бъдещите стажанти, които ще имат възможност да получат опит от най-големите професионалисти в страната.Участниците в “Ню Бояна 24\" ще могат да ползват външни и вътрешни декори в студиото за заснемане на своите продукции. Ще им бъде предоставена база данни с актьори и каскадьори. Екипите трябва да си осигурят всичко останало за заснемането на филмите си и да решат каква техника ще използват - може да бъде сниман дори с камерата на мобилен телефон.", "date": "2018.02.22", "title": "Ню Бояна с предизвикателство: Направи кратък филм за 24 часа и стани част от екипа на киноцентъра"}
{"url": "https://offnews.bg/sviat/phenian-prashta-visokopostaven-general-na-zakrivaneto-na-olimpiadata-v-675386.html", "text": "Високопоставен севернокорейски генерал ще присъства в неделя на церемонията за закриване на зимните олимпийски игри в Пьонгчанг. Ким Йон-чол, отговорник за междукорейските отношения в управляващата КНДР Корейска трудова партия, ще води осемчленна официална делегация, която ще бъде на посещение в Южна Корея от петък до неделя, съобщи днес южнокорейското министерство на националното обединение, цитирано от ТАСС и БТА.Според източник от министерството, цитиран от южнокорейската агенция Йонхап, Сеул \"смята, че идването на делегация от Севера ще спомогне за подобряване на междукорейските отношения и ще донесе мир на Корейския полуостров, включително денуклеаризация на Северна Корея\".По време на престоя си делегацията ще бъде приета от президента на Южна Корея Мун Дже-ин, съобщи Ройтерс, като се позова на източник от същото ведомство.На закриването на олимпиадата се очаква да присъства и дъщерята на американския президент Иванка Тръмп. Според Йонхап присъствието на севернокорейска и на американска делегация в Южна Корея по повод игрите дава основание да се очаква среща между официални лица от КНДР и от САЩ по време на олимпийските прояви.Програмата на делегацията начело с Иванка Тръмп не предвижда контакти с представителите на КНДР, заяви обаче в сряда служител от американската администрация.Американският вицепрезидент Майк Пенс е имал уговорена среща със севернокорейски представители, включително със сестрата на лидера Ким Чен-ун, по време на Зимните олимпийски игри в Пьончан, но севернокорейците са я отменили в последния момент.", "date": "2018.02.22", "title": "Пхенян праща високопоставен генерал на закриването на олимпиадата в Пьонгчанг"}
{"url": "https://offnews.bg/kultura/vazvishenie-i-vezdesashtiat-shte-se-boriat-v-balkanskia-konkurs-na-675384.html", "text": "„Балканският конкурс“ на София филм фест включва едни от най-успешните филми, произведени в региона през последната година. Тази година за награда в него ще се борят два от най-успешните филми, представени у нас през последната година - \"Възвишение\" и \"Вездесъщият\".След като превзе челната позиция в родния боксофис, „Възвишение“ (2017) на Виктор Божинов ще се бори за първото място и в Балканския конкурс. Със солидно портфолио от телевизионни сериали („Стъклен дом“, „Столичани в повече“, „Под прикритие“), режисьорът прие много сериозно предизвикателство с първия си игрален филм – дългоочакваната екранизация по романа на Милен Русков, оценен с Европейска награда за литература. На границата между историческите факти и художествената измислица „Възвишение“ ни връща във времето през 1872 година, когато Димитър Общи (Филип Аврамов) осъществява Арабаконашкия обир, а сред сподвижниците му са Гичо (Александър Алексиев) и Асенчо (Стоян Дойчев) – полу-революционери, полу-разбойници, които получават задача лично да предадат писмо на Левски. Издирването на Апостола се превръща в трагикомично приключение с нюанси на „револуция“. Приключение, изпълнено с интриги, подлост и предателства, което ще ги отведе до възвишение, където истината не може да остане скрита.След темата за виртуалната любов в мрежата в пълнометражния си игрален дебют „Love.net” (2011), във втория си филм „Вездесъщият“ (2017) Илиян Джевелеков (който е и съсценарист, заедно с Матей Константинов), поставя фокус върху проблемите на човека в съвременния технологичен свят.В търсене на оригинален сюжет писателят Емил Борилов заснема живота около себе си с десетки скрити камери. Докато безобидно наблюдава бита и контролира живота на своите близки, той всъщност променя съдбата им. Така много бързо се превръща във вездесъщ регулатор на чужди животи. В капана му попадат колеги, познати, случайни хора… Скоро разбира, че се е пристрастил към тайното знание за другите и е твърде късно да спре. Деянието, започнало като хоби, се превръща в заплаха за бъдещето на десетки хора.След триумфа му на 35-ия фестивал на българския игрален филм, където събра общо 5 награди – „Златна роза“ за най-добър пълнометражен филм, за мъжка (Велислав Павлов) и женска роля (Теодора Духовникова), както и наградите на критиката и на публиката, „Вездесъщият“ ще бъде един от важните регионални филми и в Балканския конкурс на СФФ.Копродукцията на Босна и Херцеговина, Словения, Германия и Хърватия „Мъжете не плачат“ („Men Don’t Cry“, 2017) насочва вниманието към въоръжените конфликти през 90-те години на ХХ век в бивша Югославия. Те не само видимо разрушават земята, но оставят и дълбоки рани в спомените на воювалите нации.„През лятото на 2010 г. се записах за събитие, което една организация за мир беше насочила към военните ветерани от бивша Югославия. Основната ми цел беше да направя изследване, което да ми послужи за основа на късометражен документален филм. Самият аз участвах във войната в Босна и си помислих, че подобен уъркшоп би бил възможно най-доброто „потапяне“ в историята… Вярвах, че отдавна съм оставил зад себе си личните военни преживявания. Мислех, че тази глава от живота ми е затворена. Само че уъркшопът ме обхвана изцяло. Седях с хора, които буквално бяха стреляли един срещу друг. И за да съм максимално точен – ние бяхме стреляли един срещу друг. Имаше напрежение, да, но онова, което започна като пространство, изпълнено с недоверие и дискомфорт, се превърна в необичайна връзка, изтъкана от разбирателство и съчувствие. Емоционално напрежение, нетипично динамична комуникация и за финал катарзис, който ме накара да създам игрален филм по темата“, споделя замисъла на „Мъжете не плачат“ режисьорът Ален Дърлевич, който заедно със Зоран Соломун е и сценарист на филма.„Меда или не чак толкова оптимистично“ („Meda or The Not So Bright Side of Things“, 2017) е режисьорският дебют на румънеца Емануел Парву.Филмът пренася зрителя в румънско градче в гориста местност. Главният герой Дору е на средна възраст. Жена му умира, а той трябва да поеме грижите за осиновената тийнейджърка Меда. Това обаче не може да се случи, докато не докаже, че е способен да й осигурява прехрана и дом, тъй като дължи пари на държавата.„Обществото, в което главният герой живее, е в конфликт с наследеното от балканския темперамент мислене, комунистическото минало и наложените от правителството стандарти, изисквани от Европейския съюз. Парву режисира своя дебют с пълен контрол\", пише Cineuropa.org.„Тайната съставка“ (Secret Ingredientе, 2017) на Гьорче Ставрески e македонският участник в Балканския конкурс на 22-ия СФФ. В центъра на разказа е Веле - нископлатен жп механик, който използва крадена марихуана, за да направи кекс за баща си и така да намали болката, която ракът му причинява. В един момент обаче състрадателният син се оказва заобиколен от престъпници, търсещи тревата си, и досадни съседи, които искат да научат рецептата за „лечебния“ кекс.„Основният мотив зад историята ми е бедността. Всеки ден я виждам по улиците, а през последните десет години броят на хората, които започнаха да просят, се увеличи драстично. Освен това здравната ни система се срина и хората нямат решения за проблемите си. Те или трябва да отидат в някоя частна болница, ако могат да си го позволят, или просто биват изоставени.\", казва режисьорът Гьорче Ставрески.В „Кратък излет“ („A Brief Excursion“, 2017) на хърватина Игор Бежинович главният герой Стола, от чието име се води повествованието, прекарва лятото в непрестанни забавления и купони, докато не среща случайно стария си познат Роко. Той убеждава Стола и приятелите му заедно да разгледат средновековните фрески в един от близките манастири. Когато обаче автобусът им се чупи, кратката екскурзия се превръща в алегорично пътуване към неизвестното.И още един турски филм, освен „Зърно“ на Семих Капланоглу, ще бъде представен в Балканския конкурс – извън конкурсната програма – „Мирисът на парите“ („The Smell of Money“, 2018) на Ахмет Бояджиоглу. Всичко се случва в предградие на Анкара – Мехмет е таксиметров шофьор, а приятелите му решават да инсталират камера в таксито, за да снимат клиентите му. Записът с бизнесмен, който е в града, за да се види тайно с жена, се оказва идеална възможност за изнудване и схемата им се отблагодарява щедро… Един ден в таксито на Мехмет е забравен документ. Оказва се, че той принадлежи на мафиотска организация и съвсем логично шофьорът и приятелите му са преследвани от опасни мъже.Ахмет Бояджиоглу е важна фигура в турската филмова индустрия – от 1988 до 1995 година е програматор на Филмовия фестивал в Анкара, от 1995 година е „Фестивал на колела“ и е начело на Филмовата асоциация на Анкара, а между 2005 и 2007 година е представител на Турция в Евроимаж. През последните години се занимава активно и с продуцентство.", "date": "2018.02.22", "title": "'Възвишение' и 'Вездесъщият' ще се борят в Балканския конкурс на СФФ"}
{"url": "https://offnews.bg/sviat/vtori-silen-trus-v-regiona-zemetresenie-i-v-moreto-kraj-gartcia-675354.html", "text": "Втори силен трус, минути след този край Садово, е регистриран в Йонийско море, съобщи Европейският сеизмологичен център. Земетресението в 1,44 часа е с магнитуд 5.0 по Рихтер на 294 километра западно от гръцката столица Атина. Дълбочината му е 14 км,Няма информация за щети и пострадали.", "date": "2018.02.22", "title": "Втори силен трус в региона, земетресение и в морето край Гърция"}
{"url": "https://offnews.bg/politika/ombudsmanat-veche-shte-se-izbira-s-iavno-glasuvane-675373.html", "text": "Омбудсманът вече ще се избира с явно, а не с тайно гласуване от Народното събрание, решиха днес депутатите, като приеха на второ четене промени в Закона за омбудсмана.Депутати от БСП възразиха срещу явното гласуване при избора на омбудсман. Според тях промяната е отстъпление на вече завоювани принципи в парламента, ще е в ущърб на тази институция и няма да позволи на добри кандидати да получат парламентарна подкрепа, заяви Жельо Бойчев.Предложение за избор на обществен защитник ще могат да правят освен народните представители и парламентарните групи, и юридически лица с нестопанска цел в обществена полза. Към изискванията за заемане на длъжността е добавено изискване за доказан опит в сферата на правата на човека, предаде БТА.Заместник-омбудсманът също ще се избира с явно гласуване от парламента по предложение на омбудсмана. Изрично са установени принципите на прозрачност, ефективност, плурализъм и недискриминация при подбор и назначаване на служители в институцията.С измененията в закона на омбудсмана се дават и нови правомощия - да отправя предложения и препоръки за насърчаване и защита на застрашените права и свободи на гражданите от частноправни субекти, както и да наблюдава и насърчава ефективното прилагане на подписани и ратифицирани международни актове в областта на правата на човека. Предвижда се задължително уведомяване на омбудсмана при изготвяне на проекти на нормативни актове, за да може да представя становища относно нормативното засягане на правомощията му като Национален превантивен механизъм.", "date": "2018.02.22", "title": "Омбудсманът вече ще се избира с явно гласуване"}
{"url": "https://offnews.bg/112/trite-pleneni-detca-ot-liulin-sa-pod-politcejska-zakrila-675403.html", "text": "Три деца са открити в апартамент в столичния квартал \"Люлин\" след убийството на възрастен мъж. Те са поставени под полицейска закрила, съобщава БНР.За убийството са задържани майката на децата и мъжа, с когото живее на семейни начала.Децата, открити в апартамента, са на 14, 15 и 19 години. Те са живеели изолирани в жилището в последните години и никога не са посещавали училище. Контактували са само с родителите си. Най-голямото дете е момиче и сега се намира в полицейско управление в София. Двете по-малки деца са предадени на социалните служби в столицата и са настанени временно в специализиран дом. Те са и под полицейска закрила.По информация на \"Хоризонт\" децата нямат издадени лични карти. Свидетели посочват, че те са асоциални и почти не разговарят. За момента не са ясни причините за действията на майката, която ги е държала заключени в жилището в \"Люлин\".Съсед на семейството разказа пред \"Хоризонт\":Бие баща си, не го пуска да влиза, децата на училище не са ходили. Не си плаща входа. Те не плащат една стотинка. Пет човека са. Виждам като излизат с майка си и баща си с раничките – трите дечица. По цял ден къде ходят, кой ги знае?Сигналът за убийството на възрастния мъж, който е дядо на трите деца, е получен вчера около 17.00 часа.", "date": "2018.02.22", "title": "Трите пленени деца от Люлин са под полицейска закрила"}
{"url": "https://offnews.bg/politika/krasimir-iankov-skoro-raboteshtite-bedni-shte-izvikat-sbogom-gerb-675355.html", "text": "Докога за управляващите жизненият стандарт на хората ще е условно понятие без никакво съдържание, пита депутатът от БСП Красимир Янков по повод данните, че за покриване на жизнения стандарт на четиричленно семейство в София са нужни малко над 3000 лв., а за живеещите в страната 2325 лева. Спомням си, че Владислав Горанов напусна парламента, защото доходът от заплата не покривал потребностите му. Значи за него немалката депутатска заплата не осигурява високия стандарт на живот, към който се стреми. Какъв стандарт и какви потребности могат да покрият младите лекари, полицаите, актьорите, държавните служители в по-голямата си част със заплатите, с които са ги обрекли на социална нищета?, коментира още Янков на страницата си във фейсбук.Как го виждате г-н Горанов постигането на този доход през 720 лв. заплата на млад лекар? Ако и съпругата му е лекар, могат ли те да си позволят да се превърнат в семейство с две деца? Или със заплатата на полицай и съпруга работеща при сходен на неговия размер възнаграждение, може ли да очакваме да преборим демографския срив? И това са доходи на хора с висок образователен ценз или професионална квалификация, а какво да говорим за обикновените труженици и хората с по-ниско квалифициран труд, които попадат в категорията с възнаграждение под линията на бедност, а те са 27% от домакинствата. 71% от хората, отразено чрез статистиката за последното тримесечие на 2017, живеят под необходимия социален минимум от 581,31 на член от семейството. А нужните пари за повишаването на стандарта им до изискуемия минимум не присъстват в никаква управленска стратегия на управляващите за политика на доходите. Няма нищо по-важно от грижата за благосъстоянието на хората. Санирането погълна 2 милиарда лева, но то по никакъв начин не помага за подобряване на демографията. Проекти, от които се създават корупционни схеми източват държавния бюджет, а какво по коректно от това да се повишат доходите на хората и те да са в състояние сами да поддържат и ремонтират своето имущество. Прословутото саниране стартира с над 300 лв. за квадратен метър и след разкритията за тази спекулативна стойност спадна до малко над 100 лв. Има ли по очебиен факт за корупция?, пише още Красимир Янков. Кабинетът Борисов 1 си отиде предсрочно в голяма степен заради неадекватното поведение на финансовия министър Дянков, заради пълното замразяване на пенсиите и заплатите. Скандиранията “Сбогом Дянков, сбогом ГЕРБ” още кънтят. От мизерията на хората скоро ще прозвучи “Сбогом Горанов, сбогом ГЕРБ”, и това ще бъде викът на всичките онези 71% български граждани, които мизерстват с дохода на “работещи бедни”. За тях 8 години популистко управление на Борисов са прекалено дълга проява на търпение, което се изчерпа, завършва депутатът от левицата. ", "date": "2018.02.22", "title": "Красимир Янков: Скоро работещите бедни ще извикат 'Сбогом ГЕРБ'"}
{"url": "https://offnews.bg/zimni/tazhno-sboguvane-na-lindzi-von-s-olimpijskite-igri-675369.html", "text": "Знаменитата американска алпийка Линдзи Вон се сбогува по изключително тъжен начин с олимпиадите.33-годишната мегазвезда на ските не успя да завърши в слалома от комбинацията, като преди това направи перфектно спускане и поведе във временното класиране. В техничната дисциплина обаче американката пропусна врата и беше дисквалифицирана.Иначе титлата спечели швейцарката Мишел Гизин. Световната вицешампионка завърши с общо време 2:20.90 минути след трето място в спускането за 1:40.14 минута и солидно каране и в слалома за 40.76 секунди.Със среброто се окичи Микаела Шифрин от САЩ, която остана на 97 стотни от секундата зад шампионката. В Пьонгчанг тя вече взе титлата в гигантския слалом, а това е общо трети олимпийски медал в кариерата и след златото в слалома в Сочи 2014.Трета на 1.44 секунда финишира световната шампионка в комбинацията Уенди Холденер (Швейцария). Тя вървеше десета след спускането, но с най-бързо време в слалома си осигури второ олимпийско отличие в Пьонгчанг след среброто в индивидуалния слалом.ски-алпийски дисциплини, комбинация, жени:1. Мишел Гизин (Швейцария) - 2:20.90 (1:40.14 минута в спускането и 40.76 секунди в слалома) 2. Микаела Шифрин (САЩ) - 2:21.87 (1:41.35 и 40.52) 3. Уенди Холденер (Швейцария) - 2:22.34 (1:42.11 и 40.23) 4. Рагнхилд Мовинкел (Норвегия) - 2:22.63 (1:40.11 и 42.52) 5. Петра Влъхова (Чехия) - 2:22.99 (1:42.58 и 40.41) 6. Валери Грение (Канада) - 2:23.44 (1:41.79 и 41.65)", "date": "2018.02.22", "title": "Тъжно сбогуване на Линдзи Вон с олимпийските игри"}
{"url": "https://offnews.bg/obshtestvo/novi-pravila-za-priem-v-detskite-gradini-promeni-i-za-parvolatcite-v-675353.html", "text": "Нови правила за прием в детските градини, предучилищните групи и в първи клас гласува Столичният общински съвет днес. Децата с хронични заболявания вече ще кандидатстват за място в детските заведения, а няма да се приемат по преценка на директорите, както досега. Те ще се състезават в системата на ИСОДЗ, като участват в паралелно трето класиране за до 5 места в група.По една точка ще получават и хлапетата, посещавали до този момент частна, а не общинска ясла. Подобно на миналата година се запазват трите точки за постоянен адрес на родителите и две точки за настоящ адрес. Постоянен или настоящ адрес в административния район на заведението ще дава още една точка. Толкова ще получават и децата с един работещ родител или такъв, който е студент. С една точка ще са и малчуганите, които са посещавали ясла или почасова подготовка в същото заведение.Запазват се и точките при социалните критерии – шест за деца с двама починали родители, три за тези с един родител, три за деца от многодетни семейства, една за деца, които имат брат или сестра в същото детско заведение.Целта на промените е да се ограничи приемът \"по втория начин\". Намалява се и броят на групите в детските заведения - в една група вече ще има място за пет деца с хронични заболявания, а не както е досега – до 10. Максималният допустим брой на деца в група е 25 за детска градина, 18 за яслена група и 25 за подготвителна група в училищата. Поне три години на един и същ постоянен или настоящ адрес в София в прилежащия район на училището почти сигурно ще гарантира прием на детето в първи клас. Това ще е водещият критерий за записване на първолаци.Тригодишната уседналост поставя детето в първа група. Във втора група влизат хлапетата с адрес в района на училището от поне 1 година, в трета попадат новодошлите в квартала - със сменен адрес през последната година. Последната четвърта група ще включва деца от други райони.Когато броят на децата в определена група по водещия критерий надхвърля местата за 1-и клас, влизат в сила 4 допълнителни критерии. Най-много точки - 16, носят батко или кака в същото училище. Кръгли сираци ще получават допълнителни 7 точки, деца с над 50% трайни увреждания - 5 точки, а тези, които са завършили подготвителна група в същото училище - по 3 точки.Близнаците пък ще се класират заедно и над утвърдения брой ученици в паралелка, ако поне един от тях е приет. Около 1000 свободни места за първи клас ще останат в София, броят на децата от набор 2011 е по-малък от бройките в паралелките. Прилежащите райони към всяко училище не съвпадат с административното делене на София.", "date": "2018.02.22", "title": "Нови правила за прием в детските градини, промени и за първолаците в София"}
{"url": "https://offnews.bg/obshtestvo/po-12-chasa-bez-voda-v-chasti-ot-niakolko-rajona-v-sofia-675356.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на спирателен кран на ул. \"Чепинско шосе\", кв. \"Васил Левски\" Г, се налага спиране на водоподаването от 9:30 до 21:30 часа в района.Във връзка с монтаж на пожарен хидрант и спирателен кран на ул. \"Народно хоро\", кв. \"Овча купел\", се налага спиране на водоподаването от 9:00 до 18:00 часа на ул. \"Арх. Франк Лойд Райт\" от ул. \"Народно хоро\" до ул. \"Драгоман\", бл. 40 от вх. А до вх. З.Монтаж на спирателен кран на ул. \"Ген. Й. В. Гурко\", Център, налага спиране на водоподаването от 9:00 до 21:00 часа в района на ул. \"Ген. Й. В. Гурко\" от ул. \"Княз Александър I\" до ул. \"Георги С. Раковски\", ул. \"Алабин\" от ул. \"Цар Калоян\" до ул. \"Княз Александър I\".Подмяна на сградно водопроводно отклонение на ул. \"Кладенците\", с. Горни Богров, налага спиране на водоподаването от 10:00 до 16:00 часа на ул. \"Мургаш\", ул. \"Чавдар\", ул. \"Кладенците\", ул. \"Трети март\".Изграждане на сградно водопроводно отклонение на ул. \"Чавдар Мутафов\", \"Жилищна група Зоопарк\", налага спиране на водоподаването от 10:00 до 18:30 часа на ул. \"Чавдар Мутафов\" от ул. \"Тодор Кожухаров\" до бул. \"Симеоновско шосе\".Поради монтаж на пожарен хидрант на бул. \"Проф. Цветан Лазаров\", жк. \"Дружба\" 2 , се налага спиране на водоподаването от 9:00 до 21:00 часа в района между ул. \"Обиколна\", бул. \"Цветан Лазаров\", ул. \"Мария Нейкова\" и ул. \"Безименна\" - пред бл. 205.", "date": "2018.02.22", "title": "По 12 часа без вода в части от няколко района в София"}
{"url": "https://offnews.bg/obshtestvo/nad-20-aftarshoka-sa-posledvali-sled-trusa-kraj-asenovgrad-675358.html", "text": "Земетресението беше регистрирано около 1.40 часа през нощта. Епицентърът на труса е бил на около 15 км от Пловдив, на дълбочината 10 км. и с магнитуд със сила 4.6 по Рихтер. Най-силно се е усетило около Пловдив и Асеновград. Усетено е още в Благоевград, София, Пазарджик, Стара Загора и Габрово.Няма данни за пострадали и разрушения. Проф. Емил Ботев от Геофизичния институт на БАН обясни пред камерата на bTV, че това е един от най-сеизмично активните райони на нашата страна с подобни земетресения на около 10 години.\"Това е добрата новина, защото така се разтоварват напреженията\", коментира той, като припомни, че през 1928 г. е имало трус от 7 по Рихтер.Не е имало паника, казват от хора Асеновград. Признават обаче, че земетресението ги е събудило, някои са напуснали домовете си. Трусът е бил хоризонтален, някои разказват за паднали предмети., минути след този край Садово, е регистриран в Йонийско море. Трусът е бил със сила от пета степен по Рихтер и е регистриран на 300 километра от Атина 3 минути след този в България.Засега няма данни за пострадали и материални щети.", "date": "2018.02.22", "title": "Над 20 афтършока са последвали след труса край Асеновград"}
{"url": "https://offnews.bg/obshtestvo/majkata-na-nedohranenite-bliznatci-im-davala-varen-oriz-i-shokolad-675359.html", "text": "Ориз, течен шоколад и от време на време пилешко месо - това е било менюто на недохранените близнаци от Пловдив.Тригодишните деца бяха приети по спешност в болница. Едното от тях е с опасност за живота, тъй като е със спукан череп и хематом. По тялото на детето бяха открити синини. В момента то е в кома и с опасност за живота.Според майката - 38-годишната Иванка Стефанова, върху главата на детето е паднал гипсов орнамент, който бил на стената над леглото му. , но поради липса на данни за упражнено насилие над децата, тя беше освободена от ареста часове по-късно. Пред социалните работници тя разказала, че се грижела за децата според възможностите си. Тя разказала, че бедното меню се дължало заради недостиг на средства.\"Тя не осъзнава, че това не е храна, която е достатъчна а децата. Тя има ипотечен кредит и доста финансови затруднения, но  не пожела да сподели, откога са станали по-сериозни проблемите и от кога тя ги е осъзнала\", обясни пред Нова тв Надя Танева, директор, Дирекция \"Социално подпомагане\" в Пловдив.По думите ѝ майката е търсила помощ при социалните, твърдяла, че са я връщали за документи и на практика не е имала достъп до социална услуга. Справка показва, че тя е получавала детски добавки, получавала е и помощи за отопление. \"Към днешна дата тя осъзнава, че не може да се грижи за децата. Тя декларира, че съгласна да бъде предприета мярка на закрила, за да се полагат адекватни грижи за тях\", обясни Тенева.По думите ѝ бабата на децата забелязала, че децата са недохранени. Тя също е подала заявление, че иска децата да бъдат настанени при нея. Първоначално обаче децата ще бъдат настанени в специализирано приемно семейство. През това време социалните ще работят с майката и бабата, ще правят проучвания и ще преценят дали да бъдат настанени при бабата с последваща реинтегреция при майката.Бабата на близнаците разказа, че редовно е пращала пари на семейството. Тя забелязала, че децата са видимо отслабнали, но не е ясно защо не е подала сигнал до социалните. Тя е не е виждала внуците си от година и половина, тъй като майката не е позволявала контакт с тях.В апартамента, в който Иванка е живеела с децата си, са извършени два огледа. Според полицията наистина гипсов орнамент е паднал върху леглото на децата и не може да се заключи, че над децата е било упражнено усилие. Децата обаче са неглижирани - момиченцето не може да ходи и да говори, мускулите му са атрофирали.", "date": "2018.02.22", "title": "Майката на недохранените близнаци им давала варен ориз и шоколад"}
{"url": "https://offnews.bg/obshtestvo/oblachno-i-dazhdovno-shte-bade-vremeto-dnes-675357.html", "text": "Времето в четвъртък ще се задържи облачно, като на много места ще превали дъжд, а в Северна България и планинските райони валежите ще са от дъжд и от сняг.По-значителни ще са валежите в Източна България, а почти без валеж, в следобедните часове и с разкъсвания на облачността, ще бъде времето над Югозападна.Ще продължи да духа слаб, в Дунавската равнина и Източна България умерен североизточен вятър.Максималните температури ще са между 1° и 6°, а в югозападните райони до 10-11°.Над Черноморието също ще бъде облачно, с валежи от дъжд. Ще духа умерен североизточен вятър. Максималните температури ще бъдат 6°-7°. Температурата на морската вода е 7°. В планините ще бъде облачно, на много места с превалявания от сняг. Разкъсвания на облачността ще има над масивите от Югозападна България. Ще духа умерен югоизточен вятър, по най-високите върхове на Рила и Пирин – от юг-югозапад, но през деня постепенно ще отслабне.Максималната температура на височина 1200 метра ще е около 1°, на 2000 метра - минус 2 – минус 3°.", "date": "2018.02.22", "title": "Облачно и дъждовно ще бъде времето днес"}
{"url": "https://offnews.bg/zimni/balgarite-v-piongchang-na-22-fevruari-675352.html", "text": "Четирима наши представители застават на старт на Игрите в Пьонгчанг днес. Това са биатлонистките ни Емилия Йорданова, Десислава Стоянова, Стефани Попова и Даниела Кадева, които ще участват в щафетата 4 по 6 км, чийто старт е от 13:15 часа. Целта пред момичетата ни е да не са последни.Рекордните 10 комплекта медали пък ще бъдат раздадени днес в Пьонгчанг. Най-много отличия ще бъдат връчени в шортрека, където предстоят три финала. В алпийските ски пък ще бъдат излъчени шампионите в слалома при мъжете и суперкомбинацията при дамите.02:05 Кърлинг, жени, 11 кръг: Южна Корея - Русия02:05 Кърлинг, жени, 11 кръг: Швеция - Китай02:05 Кърлинг, жени, 11 кръг: Швейцария - Дания02:05 Кърлинг, жени, 11 кръг: Канада - Великобритания02:30 Сноуборд, жени: Биг Еър, финал03:00 Алпийски ски, слалом, мъже, първи манш04:30 Алпийски ски, суперкомбинация, жени, спускане04:30 Фристайл, мъже: Ски халф пайп, финал05:00 Сноуборд, жени: Паралелен гигантски слалом, квалификация05:27 Сноуборд, мъже: Паралелен гигантски слалом, квалификация06:10 Хокей на лед, жени: Канада - САЩ, финал06:30 Алпийски ски, слалом, мъже, втори манш07:05 Кърлинг, мъже, 11 кръг: Великобритания - САЩ07:05 Кърлинг, мъже, 11 кръг: Швеция - Норвегия07:05 Кърлинг, мъже, 11 кръг: Южна Корея - Япония08:00 Алпийски ски, суперкомбинация, жени, слалом09:30 Северна комбинация, отборно: ски скок12:00 Шорттрек, мъже: 500 метра, 1/4-финал12:14 Шорттрек, жени: 1000 метра, 1/4-финал12:42 Шорттрек, мъже: 500 метра, 1/2-финал12:51 Шорттрек, жени: 1000 метра, 1/2-финал13:05 Кърлинг, жени, 12-и кръг: Швеция - САЩ13:05 Кърлинг, жени, 12-и кръг: Швейцария - Япония13:05 Кърлинг, жени, 12-и кръг: Русия - Канада13:05 Кърлинг, жени, 12-и кръг: Южна Корея - Дания13:13 Шорттрек, мъже: 500 метра, финал13:15 Биатлон, щафета 4х6 км, жени13:26 Шорттрек, жени: 1000 метра, финал13:52 Шорттрек, мъже: Щафета на 5000 метра, финал", "date": "2018.02.22", "title": "Българите в Пьонгчанг на 22 февруари"}
{"url": "https://offnews.bg/kultura/dua-lipa-i-stormzi-sa-golemite-pobediteli-na-britanskite-muzikalni-nag-675361.html", "text": "В Лондон бяха раздадени годишните музикални награди БРИТ. Големите победители са Дуа Липа и Стормзи, които взеха по два приза.Дуа Липа бе обявена за най-добра британска соло певица, а в допълнение получи наградата за пробив. Рапърът Стормзи стана най-добър британски соло певец за годината и грабна приза за най-добър албум.\"Горилаз\" бяха определени за най-добрата британска група, а \"Фу Файтърс\" - за най-добрата чуждестранна група.Песента \"Human\" на  спечели наградата за най-добър сингъл. Това е третата награда БРИТ, която изпълнителят получава - досега той е бил носител на наградата за най-добър пробив и наградата на критиците. Певецът и композитор Ед Шийран, номиниран в четири категории, се задоволи само с приза за световен успех.Американският рапър Кендрик Ламар е най-добрият чуждестранен изпълнител, а новозеландката Лорд стана най-добрата чуждестранна изпълнителка.Шоуто по обявяването на наградите БРИТ, смятани за британското съответствие на \"Грами\", се състоя в Лондон, а водещ бе комикът Джак Уайтхол.", "date": "2018.02.22", "title": "Дуа Липа и Стормзи са големите победители на британските музикални награди (видео)"}
{"url": "https://offnews.bg/sviat/ataka-sreshtu-amerikanskoto-posolstvo-v-cherna-gora-675360.html", "text": "Неизвестен мъж хвърли тази нощ взривно устройство по сградата на посолството на САЩ в столицата на Черна гора, преди да се самовзриви.Според местни медии нападението е станало пет минути преди полунощ, съобщава БНТ.Жители в квартала са чули две експлозии. Полицейска кола е преградила улицата, където е посолството, но не се виждат щети.От мисията препоръчаха на американските граждани да стоят далеч от района. Към момента не са известни повече подробности за инцидента.", "date": "2018.02.22", "title": "Атака срещу американското посолство в Черна гора"}
{"url": "https://offnews.bg/politika/dps-shte-se-saobrazi-s-chast-ot-motivite-na-radev-za-veto-varhu-zakona-675362.html", "text": "ДПС ще се съобрази с някои от мотивите на президента, с които беше  върху текстове от Закона за банковата несъстоятелност.Това стана ясно от думите на депутата от ДПС Йордан Цонев пред Нова тв. Аргументите на държавният глава, с които законът беше върнат в парламента, са, че няма яснота за това каква ще е финансовата полза от промените и че текстовете имат обратно действие, което е недопустимо.\"Президентът посочва в мотивите си нещо, с което ние ще се съобразим. Той казва, че обществото трябва да има по-голяма яснота относно обхвата на правните последици в следствие на закона. Ние работим в момента върху това да отговорим на онази част от мотивите на президента, в която той иска да внесем повече яснота\", уточни Цонев.Йордан Цонев коментира, че ДПС приема бележката на президента за обратно действие на закона, което е в нарушение на правовата държава.\"Ние работим в момента – ние и екипът на г-н Пеевски, върху това да отговорим върху мотивите на президента и да внесем повече яснота\", каза той. Цонев поясни, че споделя мнението, че качеството на законодателството в последните 20 години е спаднало, което налага и активността на президента да се намесва:Цонев коментира, че с ветото президентът не отрича правото на Народното събрание да приема законодателни норми, които имат действие преди приемането, \"макар че това е нетрадиционен способ\".„Промените в закона, които предложихме, дават правен способ на синдиците при определени обстоятелства да могат да върнат определени активи. Законът само дава няколко правни способа повече на синдиците да направят осребряването”, каза още депутатът от ДПС.", "date": "2018.02.22", "title": "ДПС ще се съобрази с част от мотивите на Радев за вето върху закона за КТБ"}
{"url": "https://offnews.bg/obshtestvo/amnesti-interneshanal-svetovnite-lideri-vodiat-propiti-ot-omraza-poli-675364.html", "text": "Пропитите с омраза политики допринесоха за многобройни нарушения на човешките права по света през 2017 г., обяви международната правозащитна организация Амнести интернешънъл в годишния си доклад, публикуван днес, съобщи БТА.\"През цялата 2017 г. милиони хора по света вкусиха от горчивите плодове на пропитите с омраза политики\", се посочва в доклада, представен за първи път във Вашингтон. Амнести упреква \"лидерите на най-богатите страни\" за подхода им към мигрантската криза и отбелязва, че в съвременния свят не могат да се намерят истински световни ръководители, които биха могли да станат твърди защитници на спазването на човешките права\".\"Неприкрито изпълнената с омраза стъпка на правителството на САЩ, което през януари забрани влизането на хора от няколко страни с преобладаващо мюсюлманско население, зададе тон за цяла година, през която провежданата от /световните/ лидери политика на омраза доведе до изключително опасни последици\", заяви генералният секретар на Амнести интернешънъл Салил Шети.Сред лидерите на страните, в които правата на човека са грубо нарушавани, Амнести посочва президентите на САЩ, Русия, Египет, Филипините, Венецуела и Китай.Очаквайте подорбности", "date": "2018.02.22", "title": "Амнести интернешънъл: Световните лидери водят пропити от омраза политики"}
{"url": "https://offnews.bg/112/4-3-po-rihter-razliulia-balgaria-v-01-41-ch-675351.html", "text": "Земетресение с магнитуд 4,3 по Рихтер е регистрирано край Садово, Пловдивска област, в 01:41 ч. Данните са предварителни и са на Националния институт по геофизика, геодезия и география към БАН.Трусът беше усетен както в Пловдив, така и в София.Читатели на OFFNews.bg съобщиха, че трусът е усетен силно в Асеновград, Пазарджик и Велинград.Към 03:00 ч. няма данни за щети и пострадали при труса.Според данните на гръцкия Институт по геодинамика земетресението е с магнитуд 4,8 по Рихтер.", "date": "2018.02.22", "title": "4,3 по Рихтер разлюля България в 01:41 ч."}
{"url": "https://offnews.bg/112/nameriha-ubit-diado-kojto-signaliziral-che-vnutcite-mu-sa-zalozhnitc-675367.html", "text": "Мъж на 87 години е открит мъртъв в апартамент в блок 741 в столичния квартал \"Люлин\". По първоначална информация става въпрос за убийство, като за престъплението са задържани дъщерята на мъжа и съпругът ѝ.Тялото е открито снощи.По информация на Нова тв убитият е Стефан Янев, който е бил обявен за издирване на 12 февруари. Той изчезнал, след като обявил, че трите му внучки са държани в изолация от родителите си, заключени в една стая, без да ходят на училище и без да контактуват с никого.Според социалната служба в \"Люлин\" родителите са адвентисти. Служителите на Социално подпомагане са получили сигнал от съседи за лошото отношение към децата. Според съседите децата не ходят на училище. Подобен сигнал е подаден преди пет години, но тогава от службата не успели да посетят децата.Сега те отново били сигнализирани, но отново не успели да влязат в контакт с децата, което наложило да извикат полиция. До момента родителите не са оказали съдействие и не са се срещали със социалните работници. Според Димитрийка Цанова от дирекция \"Социално подпомагане\" - Люлин, в една стая са живеели петима души - трите деца с двамата им родители. В стаята имало един диван и едно легло. Шкафовете по стените били без врати, а наоколо било разхвърляно.Пред съседи майката обяснила, че не харесва българското училище и че то може да навреди на децата ѝ. Затова и не ги пускала на училище. Към момента не е ясно какво е състоянието на децата, но социалните имат готовност да ги настанят в институция или приемно семейство. ", "date": "2018.02.22", "title": "Намериха убит дядо, който сигнализирал, че внуците му са заложници"}
{"url": "https://offnews.bg/politika/tcveta-karaiancheva-bsp-se-vrashta-kam-edin-minal-period-dali-niama-675366.html", "text": "Отстраняването на Валери Жаблянов от поста зам.-председател на Народното събрание в никакъв случай не е връщане от страна на управляващите на опозицията заради оставката на Димитър Главчев. Това, което направи Жаблянов с Народния съд, с това „необходимо правосъдие“, което вкара в декларацията, е най-малкото скандално.Това заяви председателят на Парламента Цвета Караянчева в предаването „Тази сутрин“ по bTV.Тя отново избори кои според ГЕРБ са сериозните нарушения на бившия вече зам.-шеф на парламента. \"Жаблянов започна с ратификацията на договора за добросъседство с Македония, през непочитането на паметта на жертвите на комунизма и в крайна сметка се оказа, че това е начинът на мислене, но не само неговото, а на повечето депутати от парламентарната група на БСП и това е най-малкото притеснително.\"Режимът под командването на комунистическата партия е избил два стадиона българи без основание, каза Караянчева. Според нея ръководството на Народното събрание в лицето на неговите председатели и зам.-председатели трябва да бъде обрано в говоренето, защото представляват една институция. \"Народният представител може да говори всичко, но когато си председател или зам.-председател, трябва да пазиш авторитета му\", посочи Караянчева.Според нея „БСП започва да се връща към един минал период (...) сякаш евроатлантическата позиция и поглед на БСП започва като че ли да се обръща в друг ракурс. Мисля си дали няма да поискат и диктатура на пролетариата. По такъв начин се връщат към онези времена те, толерират този Народен съд, който всички ние осъждаме – толкова много хора са били избити от този Народен съд и те нямат мнение по темата, не се извиняват, те дори сякаш се гордеят, те не намират нуждата да се извинят“.Председателят на парламента обясни, че депутатите наистина имат функционален имунитет, но той е само за това какво се говори в Народното събрание, защото, „ако някой някого обиди, непрекъснато ще бъдем по съдилища“. Запитана дали БСП наистина ще останат без зам.-председател, Караянчева отговори: „Сигурно, щом са казали, ще останат без зам.-председател, ще чакат решението на Конституционния съд“. И добави, че Веселин Марешки бил заплашен от депутат от БСП, че ако подкрепи свалянето на Жаблянов, ще поискат и неговата оставка.За президентското вето върху закона за КТБ Караянчева коментира: „Нека колегите от ДПС защитят законопроекта, право на президента е да налага вето, но чак пък толкова често... някак си девалвира самата процедура“.", "date": "2018.02.22", "title": "Цвета Караянчева: БСП се връща към един минал период. Дали няма да поиска диктатура на пролетариата?"}
{"url": "https://offnews.bg/sviat/makedonia-premahna-parvia-pametnik-ot-erata-na-gruevski-675375.html", "text": "Тази нощ от центъра на Скопие бе премахнат един от най-оспорваните паметници от проекта \"Скопие 2014\", поставен по време на управлението на бившия премиер на страната Никола Груевски, предаде БГНЕС.Това е първата стъпка от реалното премахване на паметниците, решение за което бе взета през есента на 2017 г. Тогава македонското Министерство на културата обяви официално краят на проекта \"Скопие 2014\", който стартира през 2009 г. и промени облика на центъра на града.Снощи с кран е бил свален постаментът паметникът на Андон Лазов-Кьосето. Той се намираше пред квартала, където се помещават голяма част от съдилищата на страната. Веднага след това паметникът е бил натоварен на камион и прехвърлен в складовете на Металургичния комбинат. Заповедта за премахването му била издадена от Общинския инспекторат.Паметникът на Кьосето пред Върховния съд бе поставен през 2014 г.Още за \"Скопие 2014\"Преди ден бяха демонтирани и табелите от автомагистрала „Александър Македонски“, която води към Гърция. Магистралата вече ще носи името „Приятелство“ в знак на сближаването на отношенията между двете съседни страни. Очаква се да бъде преименувано и летището в Скопие, кръстено също на Александър Велики.Снимка: Vest24.mk", "date": "2018.02.22", "title": "Македония премахна първия паметник от ерата на Груевски"}
{"url": "https://offnews.bg/politika/stanishev-poetapno-vlizane-v-shengen-bi-bilo-greshka-krie-riskove-675419.html", "text": "Поетапно приемане на България в Шенген, първо за въздушните и морските граници и едва впоследствие, за сухопътните граници, би било пореден прецедент в блокирането на страната по пътя към ядрото на ЕС”.Това заяви евродепутатът и президент на ПЕС Сергей Станишев по време на обсъждане в ЕП на тема “Бъдещето на Шенгенското пространство”. Събитието беше организирано от Комисията на ЕП по граждански свободи, правосъдие и вътрешни работи, а Станишев председателства заседанието. Сред участниците бяха комисарят по миграция, вътрешни работи и гражданство Димитрис Аврамопулос, Директорът на Европейската агенцията за гранична и брегова охрана (Фронтекс), българският вътрешен министър Валентин Радев, евродепутати, представители на неправителствени организации, експерти и др.Членството на България и Румъния в Шенген се превърна в централен въпрос по време на дискусиите, като всички участници подчертаха подкрепата си за незабавното приемане на двете страни. Комисар Аврамопулос отново заяви, че според ЕК двете страни са изпълнили всички критерии и няма формална причина за отлагане на решението. Комисарят също открои засиления обмен на информация между държавите членки, укрепването на външните граници, както и тяхното единно управление на европейско ниво, като основни елементи за укрепването на Шенгенската зона.По време на дебата, Станишев засегна и практиката държави-членки да въвеждат временни гранични проверки в Шенгенското пространство: „Не можем да позволим липсата на консенсус в Съвета по политики като миграцията и сигурността, да застрашават най-голямото постижение на Обединена Европа – свободата на движение и премахването на граничния контрол. Трябва да насочим ресурсите и усилията си в борба с общите ни предизвикателства, вместо да се пазим един от друг“, категоричен бе лидерът на европейската левица.„Този, който жертва основни свободи, за да постигне малко временна сигурност, не заслужава нито свобода, нито сигурност, и според мен, ако продължаваме да търгуваме едното за другото, накрая ще загубим и двете”, заяви в заключение Станишев, припомняйки думите на Бенджамин Франклин.", "date": "2018.02.22", "title": "Станишев: Поетапно влизане в Шенген би било грешка, крие рискове!"}
{"url": "https://offnews.bg/futbol/manchestar-iunajted-i-sevilia-ostaviha-vsichko-za-revansha-675350.html", "text": "Отборите на Севиля и Манчестър Юнайтед завършиха 0:0 в първия сблъсък помежду си от осминафиналите в Шампионската лига. Пред близо 40 000 зрители на „Рамон Санчес Писхуан“ двата тима изиграха интересен двубой, в който обаче липсваха попаденията.Като цяло по-активният отбор на терена в големи периоди на срещата бе този на домакините, които създадоха редица ситуация пред вратата на Юнайтед. Стражът на „червените дяволи“ Давид де Хеа обаче отново бе на познатото високо ниво и запазвайки мрежата си си \"суха\" за 19-и път през сезона. Особено впечатляваща беше намесата му в края на първата част, когато отрази удар с глава отблизо на Луис Муриел.От друга страна в нападение играчите на Жозе Моуриньо за пореден път не впечатлиха с изявите си, като много често нападателите на тима оставаха изолирани в предни позиции и рядко стигаха до чисти положения за гол. В крайна сметка изходът от този сблъсък ще бъде решен след реванша на „Олд Трафорд“ след три седмици.В другия мач, игран тази вечер Шахтьор Донецк стигна до домакински успех с 2:1 над Рома. Въпреки че намиращият се в страхотна форма халф на „вълците“ Ченгиз Юндер даде преднина на своя тим в 41-ата минута, след почивката украинците стигнаха до пълен обрат след попадения на Факундо Ферейра (52‘) и Фред (71‘).", "date": "2018.02.22", "title": "Манчестър Юнайтед и Севиля оставиха всичко за реванша"}
{"url": "https://offnews.bg/zimni/strahotna-drama-reshi-pobeditelia-v-slaloma-675368.html", "text": "В уникална драма, достойна за Холивуд, се превърна стартът в слалома при мъжете на олимпиадата в Пьонгчанг.Считаният за тотален фаворит и сигурен шампион Марсел Хиршер от Австрия отпадна шокиращо още в първия манш, като пропусна врата в средата на трасето, което по ирония на съдбата беше наредено от треньора на Вундертима.Така с първо време след първия манш излезе норвежецът Хенрик Кристоферсен, който цял сезон кара в сянката на Хиршер. Втори вървеше шведът Андре Мирер. Двамата българи на старта Алберт Попов и Камен Златков също като Хиршер отпаднаха в първи манш.Във втория манш Мирер стартира предпоследен и излезе начело. Последен трябваше да се пусне лидерът след първото спускане Кристоферсен, който предвкусваше олимпийското злато.На норвежеца явно не му беше писано да засенчи Хиршер, тъй като пропусна врата още в началото на трасето и на свой ред отпадна.Така титлата отиде у шведа, а втори сензационно се нареди Рамон Ценхойрзен от Швейцария. Честта на Австрия защити Михаел Мат. Топ 6 допълниха трима французи.ски-алпийски дисциплини, слалом, мъже:1. Андре Мирер (Швеция) - 1:38.99 минута (47.93 секунди в първия манш и 51.06 секунди във втория манш)2. Рамон Ценхойзерн (Швейцария) - 1:39.33 (48.66 и 50.67)3. Михаел Мат (Австрия) - 1:39.66 (49.00 и 50.66)", "date": "2018.02.22", "title": "Страхотна драма реши победителя в слалома"}
{"url": "https://offnews.bg/obshtestvo/stolichnoto-parno-s-nov-shef-eksdirektorat-na-obshtinska-banka-zae-po-675390.html", "text": "Бившият шеф на Общинска банка Александър Чакалски е новият директор на “Топлофикация - София”. Той заема поста до провеждане на конкурс, реши Столичният общински съвет.Досегашният шеф на столичното парно Георги Беловски е поискал да бъде освободен по лични причини. Чакалски ръководеше банката до продажбата й в началото на тази година. Преди това той бе и шеф на Българската банка за развитие.", "date": "2018.02.22", "title": "Столичното парно с нов шеф, ексдиректорът на Общинска банка зае поста"}
{"url": "https://offnews.bg/ikonomika/pisma-i-koleti-poskapvat-za-chestita-baba-marta-675388.html", "text": "Пощенските пратки у нас ще поскъпнат след броени дни. От 1 март влизат в сила напълно нови тарифи за част от услугите от универсалната пощенска услуга.Въпреки че цените тихомълком са били разгледани и съгласувани от Комисията за регулиране на съобщенията, те все още не са обявени от закъсалата държавна компания от ресора на транспортния министър Ивайло Московски.Променят се цените на писмовните пратки за страната и чужбина, цените на услугата „колети“ за страната, както и цената на допълнителната услуга „препоръка“ за страната.Въвежда се нова структура на цените на писмовните пратки за страната и чужбина във връзка с изпълнение на актовете на Всемирния пощенски съюз, в сила от началото на 2018 година.Пратките вече ще се класифицират по формати P, G и E, като се въвеждат ограничения за размери (дължина, широчина и дебелина), тегло, съдържание и вид на услугата, „с предимство“ или „без предимство“, както следва:Формат P - малка писмовна пратка, съдържаща кореспондентска пратка и пощенска карта с размери:Кореспондентска пратка – ограничения за размери:минимални: 90х140 мм;максимални: 165х245 мм;максимална дебелина 5 мм;тегло до 50 грама.Пощенска карта - ограничения за размери:минимални: 90х140 мм с отклонение до 2 мм;максимални:120х235 мм с отклонение от 2 мм.Формат G – голяма писмовна пратка - кореспондентска пратка с размери: минимални: 90х140 мм; максимални: 305х381мм; максимална дебелина 20 мм;  максимално тегло 500 грама.Формат Е – обемна писмовна пратка - кореспондентска пратка, печатно произведение, малък пакет с размери:Минимални: не по-малки от 90х140 мм с отклонение до 2 мм. За руло: дължина плюс два пъти диаметър 170 мм, като най-големият размер не може да превишава 100 мм.Максимални: дължината, ширината и дебелината, събрани заедно, образуват максимален сбор 900 мм, като най-големият размер в едно от трите измерения не може да превишава 600 мм. За руло: дължина плюс два пъти диаметър 1040 мм, като най-големият размер не може да превишава 900 мм.Определянето на формата е във връзка с определяне цената за непрепоръчаните писмовни пратки. В случай, че непрепоръчана кореспондентска пратка надвишава ограничението за формат при един или повече от четирите критерии (дължина, ширина, дебелина и тегло), пратката се класифицира в следващия по-голям формат, в случай, че се вмества в размерите на този формат.Непрепоръчаните печатни произведения и малки пакети, всички препоръчани писмовни пратки, както и тези с обявена стойност, се класифицират във формат Е.", "date": "2018.02.22", "title": "Писма и колети поскъпват за Честита Баба Марта"}
{"url": "https://offnews.bg/kultura/provokativniat-ivo-dimchev-s-kontcert-v-terminal-1-na-14-mart-675387.html", "text": "Иво Димчев се завръща на сцената на клуб \"Терминал 1\" на 14 март.Първият клубен концерт на Иво Димчев в София се състоя именно в клуба на 23 ноември 2017 година. Събитието се разпродаде за броени дни. Поради големия интерес към музиката на артиста, се осъществиха цели три успешни концерта в рамките на два месеца.Иво Димчев разрежда броя на събитията и в рамките на първите шест месеца на 2018 г. ще изнесе само два концерта у нас.Иво Димчев е пърформънс артист, който използва за авторските си спектакли актьорска игра, танц, музика, пеене, физически театър, но най-вече метаморфозите на своето тяло като манифест на сценична свобода. Всички тези компоненти се допълват и допринасят за богатството на сценичното присъствие на Димчев.Самият Иво Димчев се определя като експериментален и радикален артист. Занимава се с изкуство от около 20 години. Използва пеенете като орнамент към своите спектактли. Интересът на публиката към музикалното му творчество го кара да извади песните от представленията си и да ги обедини в албума „Sculptures”. Той е записан в Лос Анжелис и за аранжиментите на парчетата, Иво се доверява на Георги Линев (Kan Wakan).Съвсем скоро  Димчев сподели в интернет пространството изключително лична информация за себе си, а именно, че е ХИВ позитивен от 10 години. Със статус във фейсбук, артистът обяви, че скоро предстои представяне на новата му книга „Ivo Dimchev – ХИВ + KISS”, където ще разкаже своята лична история с вируса на СПИН. Книгата ще излезе на български език през април 2018. ", "date": "2018.02.22", "title": "Провокативният Иво Димчев с концерт в 'Терминал 1' на 14 март"}
