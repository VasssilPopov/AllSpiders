{"url": "https://offnews.bg/sviat/zaev-nastoiava-novoto-ime-na-makedonia-da-e-republika-ilindenska-maked-681095.html", "text": "Македонският премиер Зоран Заев настоява, че Република Илинденска Македония е \"достойно решение\" за новото име на западната ни съседка.Според него името Република Илинденска Македония е приемливо за мнозинството от гражданите и подсилва националната идентичност.Постигнахме много и няма да се връщаме отначало, заяви днес Заев.На 24 и 25 май в Ню Йорк преговорите за името на западната ни съседка продължават на ниво министри на външните работи на Македония и Гърция. Вчера пресслужбата на гръцкия премиер Алексис Ципрас излезе със съобщение, от което става ясно, че официална Атина е изключително резервирана към предложението \"Република Илинденска Македония\".Ципрас настоява за \"взаимно приемливо решение с географско или хронологическо определение\".Почти всички опозиционни сили в Гърция отхвърлиха като \"иредентистко\" предложението Македония да бъде преименувана на Република Илинденска Македония.", "date": "2018.05.21", "title": "Заев настоява новото име на Македония да е Република Илинденска Македония"}
{"url": "https://offnews.bg/obshtestvo/2000-dushi-posetiha-dnes-ndk-za-da-vidiat-kak-izglezhda%c2%a0balgarskoto-681096.html", "text": "Близо 2000 души, българи и чужденци, посетиха Деня на отворените врати в НДК - главната сграда на Българското председателство на ЕС.Днес те разгледаха залите, в които за близо пет месеца заседаваха над 20 000 делегати.Гостите видяха и зала 3, на чиято кръгла маса до петък миналата седмица стояха лидерите на ЕС и партньорите от Западните Балкани.Малки деца, ученици от София и страната, техните родители, възрастни хора над 90 години, англичани, датчани, италианци и много други се разходиха из НДК и напълно се потопиха в атмосферата на Българското председателство, съобщават от ведомството на Лиляна Павлова.Посетителите си направиха и „фемили фото“ - задължителна снимка за всяко събитие от най-високата категория, която е с участието на министри.", "date": "2018.05.21", "title": "2000 души посетиха днес НДК, за да видят как изглежда Българското председателство на ЕС (снимки)"}
{"url": "https://offnews.bg/temida/prokuraturata-shte-proveriava-skriti-li-sa-patnite-znatci-zad-darveta-681076.html", "text": "Прокуратурата започва проверка на пътните знаци и маркировки. Акцентът е не само върху това дали има поставен съобразен със закона знак, а и доколко той не е скрит от храсти и клони и е видим за шофьорите, става ясно от съобщение на прокуратурата. ВАП организира проверка за законност по спазване на Закона за пътищата и подзаконови нормативни актове - Наредба № 18 от 23.07.2001 г. за сигнализация на пътищата с пътни знаци, Наредба № 2 от 2001 г. за сигнализация на пътищата с пътна маркировка и др., уточняват от обвинението. При установяване на конкретни случаи на ограничаване на възможността за възприемане на пътните знаци, на отделните видове табели и т. н. от оправомощените органи се предприемат мерките, изискуеми от закона.Освен това при проверката е нужно да се установи съответствието на пътната маркировка с нормативните условия, като при отклонения от тях следва спешно да се поднови. Срокът за извършване на проверката е двумесечен и през юли във ВАП ще се получи обобщена информация, включваща констатирани нарушения, предприети действия, издадени актове.Целта на проверката е осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване.", "date": "2018.05.21", "title": "Прокуратурата ще проверява скрити ли са пътните знаци зад дървета"}
{"url": "https://offnews.bg/futbol/botev-plovdiv-obra-nagradite-v-parva-liga-681080.html", "text": "Днес стана ясен изборът на футболистите от Първа и Втора лига за най-добър играч и треньор през сезон 2017-2018. В тройката на треньорите изненадващо не попадна нито един наставниците на първите три отбора в крайното класиране - Лудогорец, ЦСКА-София и Левски, а Златомир Загорчич, който спечели купата на България със Славия, изобщо не бе номиниран.Първи е Николай Киров - завършил с Ботев Пд на пето място. Негови подгласници са Александър Томаш (4-ти с Берое) и Илиан Илиев (Верея и Черно море).За най-добър футболист в българското първенство пък е избран Тодор Неделев. Втори е Мартин Камбуров, а трети - Фернандо Каранга.Най-добър треньор:1. Николай Киров (Ботев Пд)2. Александър Томаш (Берое)3. Илиан Илиев (Верея и черно море)Номинирани: Димитър Димитров (Лудогорец), Стамен Белчев (ЦСКА-София), Делио Роси (Левски), Александър Томаш (Берое), Николай Киров (Ботев Пд), Илиан Илиев (Верея и Черно море)Наградата за мъжество и характер “Трифон Иванов”:Фернандо Каранга (ЦСКА-София)Постижение за историята:Мартин Камбуров (Берое)Награда за цялостен принос към футболната игра:Георги Петков (Славия)Голмайстор на сезона:Клаудиу Кешерю (Лудогорец)Най-добър футболист според индекса на Инстат (една от най-големите фирми за футболна статистика и анализи, която взима за основа точните отигравания, единоборства, голове, асистенции и други показатели):Клаудиу Кешерю (Лудогорец)Най-добър футболист според играчите от Първа и Втора лига:1. Тодор Неделев (Ботев Пд)2. Мартин Камбуров (Берое)3. Фернандо Каранга (ЦСКА-София)Номинирани: Марселиньо, Вандерсон, Кешерю, Мисиджан (Лудогорец); Каранга, Бодуров, Десподов (ЦСКА-София); Яблонски, Обертан (Левски); Неделев, Балтанов (Ботев Пд); Камбуров (Берое).", "date": "2018.05.21", "title": "Ботев Пловдив обра наградите в Първа лига"}
{"url": "https://offnews.bg/kultura/na-23-maj-shte-se-sastoi-poklonenieto-pred-opernata-ni-prima-hristina-681081.html", "text": "На 20 май оперна България загуби една от най-ярките фигури в музикалния живот на страната - оперната прима Христина Ангелакова. Певица с изключителен талант, велика артистка, покорила с гласа си най-престижните световни оперни сцени, пяла под палката на най-големите диригенти, партнирала си с оперните величия на 20-ти век. Изключителна личност със знаково присъствие в обществения и оперния живот на България. Всеотдаен педагог, взискателен ръководител, непримирима срещу несправедливостта и посредствеността, вдъхновен и изпълнен с енергия творец, подкрепящ сърцато младите таланти, както и новите провокативни и нестандартни идеи. Христина Ангелакова бе обичан вокален педагог, който завинаги остана свързан със своите любими и успешни учениц. Отдадена на своята голяма любов – операта, тя неспирно влагаше своите енергия и талант в различни грандиозни проекти, остави незабравима следа с неуморния си стремеж да утвърждава и да възпитава висока музикална естетика и вкус. Нейната най-голяма гордост и свидна рожба през последните години бе Международният музикален фестивал „Моцартови празници“ в Правец. Поклон пред светлата памет на един голям човек и неповторим артист!", "date": "2018.05.21", "title": "На 23 май ще се състои поклонението пред оперната ни прима Христина Ангелакова"}
{"url": "https://offnews.bg/temida/bivshiat-kmet-na-tran-opravdan-za-blasnatoto-dete-to-sam%c3%b2-se-udaril-681087.html", "text": "Бившият кмет на Трън Станислав Николов е оправдан от съда по обвинението, че е блъснал с джипа си 6-годишно дете. Съдът прецени, че детето само се ударило в колата на бившия кмет на ГЕРБ.Инцидентът е от 2015 година и още тогава разследващите направиха заключение, че детето, което след инцидента остана без далак, само се врязало в колата на Николов. Именно поради тази причина делото първоначално беше прекратено, но след като лидерът на ГЕРБ Бойко Борисов се възмути от поведението на Николов, държавното обвинение отново се задейства.След проверка главният прокурор Сотир Цацаров иззе случая от разследващите в Трън и го възложи на прокуратурата в Перник.Според обвинението скоростта на кмета била 25 км/ч. Прокурорите са на мнение, че Николов не е бил внимателен въпреки предупредителния знак \"Деца\" край училището.Държавното обвинението поиска година и половина затвор за Николов. През лятото на миналата година Николов подаде оставка като кмет на Трън.", "date": "2018.05.21", "title": "Бившият кмет на Трън оправдан за блъснатото дете - то самò се ударило в колата му"}
{"url": "https://offnews.bg/obshtestvo/una-kogato-se-izgubish-v-gorata-i-poluchish-pomosht-ot-neochakvan-680986.html", "text": "Късометражният филм \"Уна\" (Oona) на финландската режисьорка Зайда Бергрот е част от кампанията на   , която се провежда едновременно във всички 28 държави от ЕС и иска да запознае младите хора с , подобряващи техния живот.По време на кампанията ще се проведе и конкурс за млади режисьори. Te ще могат да разкажат история за приноса на ЕС в живота на хората и как европейските инициативи им дават възможност да правят това, което обичат. Жури ще избере десет финалисти от жури, а петимата победители ще бъдат излъчени чрез обществено гласуване. Отличените ще получат субсидия да заснемат филма си.Целия филм \"Уна\" можете да видите на страницата на кампанията . \"Уна\" е един от петте късометражни филма и е посветен на устойчивото развитие. Останалите четири засегат темите за правата, мобилността, цифровите технологии и развиването на уменията и на собствен бизнес.КАК ЕС РАБОТИ ЗА УСТОЙЧИВОТО РАЗВИТИЕ?Законодателството на ЕС става все по-строго към замърсителите на въздуха, като целта е опазване на живота и подобряване на здравето на европейците. За две десетилетия емисиите на серен диоксид – основния причинител на киселинни дъждове – са намалели с почти 80%.Повечето европейци нямат проблем с достъпа до прясна питейна вода. Водата, която пием, трябва да отговаря на стандартите на ЕС и в нея да не присъстват никакви микроорганизми, паразити и вредни вещества.От средиземноморския тюлен монах до червената каня – хиляди същества и животинки живеят в Европа, като много от тях се нуждаят от нашата закрила. Програма „Натура 2000“, която включва над 27 000 зони, има за цел да защити най-застрашените животни в ЕС и техните местообитания.Обичате ли да плувате? Безопасността и чистотата на европейските зони за къпане вече са значително по-добри от преди благодарение на Директивата за водите за къпане на ЕС. Днес над 96% от зоните отговарят на минималните стандарти.Напомпайте гумите на велосипеда, купете си билет за автобуса и намерете най-близката метростанция – ЕС инвестира 2,7 милиарда евро в устойчиви и високотехнологични проекти за обществен транспорт, включително за електрически трамваи или изследвания на алтернативни горива. Какъвто и транспорт да изберете, можете да стигнете от едно място до друго с минимално въздействие върху околната среда.Освен това ЕС инвестира в научни изследвания с цел намаляване на количеството въглерод, което всички ние произвеждаме. Всяка година 20% от целия бюджет на ЕС – 180 милиарда евро – отиват за подкрепа на проекти, свързани с климата. От създаването на по-надеждни тестове за измерване на емисиите на новите автомобили до мерки, гарантиращи, че до 2020 г. всички нови сгради ще произвеждат толкова енергия, колкото изразходват.Готови ли сте да се сбогувате с бензина и дизела и да купите електрически автомобил? В ЕС има почти 120 000 станции за зареждане, така че батерията ми може винаги да е заредена.Можете да промените много, като направите малки промени в начина си на живот. Това може да стане чрез простички действия като гасене на лампите, когато излизате от стаята, или със слагането на по-плътни завеси, за да бъде в къщата по-топло. Освен това мога да използвам системата на ЕС за енергийно етикетиране на електроуреди, която помага да изберете електрическа печка от клас A+ вместо такава от клас D например.ЕС помага на общностите да устояват по-добре на изменението на климата, като възстановява влажните и зелените зони, които действат като естествени бариери срещу покачващото се морско равнище, и като развива зелени пространства, които допринасят за справянето със замърсяването на въздуха и горещите вълни. Съществуват дори начини за по-ефективно пестене на вода – например резервоар за повторно използване на водата от мивката и душа за тоалетната.Когато изхвърляте торбичката от сандвича, кутията от салатата или бутилката от водата си, те не изчезват, а се превръщат в отпадъци. Пластмасата стига до океаните и е пагубна за живота в тях. А това, което влиза в моретата, в крайна сметка попада в чиниите ни – 30% от рибата, която купуваме, има пластмаса във вътрешностите си. ЕС е твърдо решен да намали количеството на изхвърляната пластмаса, да я държи далеч от океаните и да направи така, че до 2030 г. всички пластмасови опаковки да могат да се рециклират.Ако искате да водим устойчив начин на живот, трябва добре да помислите, преди да изхвърлите електроуредите, които все още работят. Повишавайки ефективността на продуктите чрез специални изисквания за екологичен дизайн, ЕС създава общество, в което продуктите са проектирани, за да служат дълго, да се поправят лесно и да се рециклират, когато вече не могат да се ползват по предназначение. Затова нека зашием скъсаното палто, поправим прахосмукачката и дадем хладилника за рециклиране – това е по-добре както за икономиката, така и за околната среда!Какво стана с онзи електрически инструмент, който си купихте преди години? Ползвахте го само за два самоделни проекта, а може би трябваше да го споделите с други хора? В стремежа си да изгради кръгова икономика ЕС насърчава гражданите да бъдат по-разумни при опазването и повторното използване на вещите си. Пунктове за предмети под наем, кафенета за поправка на уреди и бутици за рециклиране никнат като гъби в целия ЕС, поощрявайки изграждането на един по-екологичен, хармоничен и творчески подход към вещите и повторното им използване.Независимо дали става дума за стар телевизор или за лаптоп, който вече не върши работа, електронните и електрическите устройства все още служат за нещо, защото ценните метали в тях могат да се използват повторно. ЕС се грижи ценните метали да бъдат правилно извлечени, като по този начин ограничава количеството на отпадъците и прави старите клавиатури и повредените DVD плейъри отново полезни. Следващия път, когато тостерът се счупи, помогнете за опазването на ценните природни ресурси на планетата и го дайте за рециклиране.", "date": "2018.05.21", "title": "'Уна' - когато се изгубиш в гората и получиш помощ от неочакван приятел (трейлър)"}
{"url": "https://offnews.bg/politika/za-i-protiv-belene-abv-izprevarilo-s-4-chasa-demokratite-za-miting-pr-681086.html", "text": "АБВ е изпреварило с 4 часа Демократична България, за да си запази мястото пред Министерски съвет за митинг по темата \"Рестарт на АЕЦ Белене\" утре. Това показа проверка на OFFNews в Столична община, след като десните обвиниха лично премиера Бойко Борисов в опит да се спре планираният им за вторник протест пред МС срещу проекта АЕЦ \"Белене\". От Демократична България съобщиха, че техен представител е извикан в СДВР, където са поискали да променят мястото или часа на проявата си, заради организиран в подкрепа на проекта митинг на АБВ.  Десните заявяват, че полицията няма право да иска промяна на графика на протеста, защото столичният кмет не е забранил провеждането на протеста им. \"Такава забрана няма. Властта, чрез СДВР, се опитва да спре протеста на \"Демократична България\". Изплашеният Борисов очевидно се крие зад гърба на Румен Петков, когото изпраща да защити кражбата \"Белене\". Никъде в публичното пространство (в медиите, на сайта на АБВ и в социалните мрежи) няма информация за подобно събитие на АБВ. Заявяваме че, няма да позволим на слугите на енергийната мафия - ГЕРБ, БСП и АБВ, да попречат на свободните граждани да изразят своето несъгласие с това милиарди левове да бъдат излети в корупционния гьол \"Белене\" и в джобовете на сателитите на Путин\", се казва в съобщението на дясното обединение.  В него пише още: \"Напомняме на Бойко Борисов, че годината е 2018 и с милиционерски и тоталитарни методи няма да наложи на свободните граждани поредния корупционен проект от руския енергиен шлем\". АБВ е подала на Московска 33 заявление за митинг в подкрепа на АЕЦ Белене в 11,57 часа на 17 май. Същият ден, но в 16,01 часа, е внесено уведомителното писмо за протест срещу проекта от ДСБ. АБВ е заявило 500 участника в митинга си, който да се проведе от 17,30 до 20 часа на площада между Дондуков 1 и Дондуков 2 на 22 май. Кметът Йорданка Фандъкова не желае да забрани протеста, а да се намери място и време за провеждането на инициативите, обясниха от общината. На Демократична България е предложено да проведат протеста си на пл. \"Св. Неделя\" или на място, посочено от самите тях в близост до пл. \"Независимост\". Полицейски кордон ще разделя двете прояви.", "date": "2018.05.21", "title": "За и против Белене: АБВ изпреварило с 4 часа Демократите за митинг пред МС (обновена)"}
{"url": "https://offnews.bg/politika/borisov-iska-plan-za-izplashtane-na-zabavenite-zaplati-v-bolnitcite-v-681089.html", "text": "Премиерът Бойко Борисов е разпоредил да се създаде механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им.Той е поискал министрите на финансите и на здравеопазването да предложат как точно да стане това, съобщиха от правителствената пресслужба. Общата сума на дължимите заплати за месеците от февруари до април в двете болници е в размер на 1 873 113 лв.Очаква се на заседанието на правителството в сряда министърът на здравеопазването да предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници.В разговор с двамата министри премиерът посочил, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати.\"Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч\", коментирал Борисов и  подчертал, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците.Премиерът настоял и за по- строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.", "date": "2018.05.21", "title": "Борисов иска план за изплащане на забавените заплати в болниците в Ловеч и Враца"}
{"url": "https://offnews.bg/temida/savetnichka-na-borisov-vidiala-omerzenie-v-ochite-mu-kogato-ninova-go-681091.html", "text": "Обида и омерзение в очите. Това видяла съветничка на Бойко Борисов, когато той чул фразата, изречена от лидера на БСП Корнелия Нинова: \"Крадецът вика: Дръжте крадеца\".Това стана ясно на заседанието по делото, което обедини два иска - на Борисов и Нинова. Премиерът съди лидера на БСП във връзка със събития, случили през март по време на предизборната кампания. Тогава Борисов се почувствал оклеветен от думите на Нинова в нейно тв интервю. Нинова от своя страна също съди Борисов – тя се почувствала обидена от това, че в свое телевизионно интервю Борисов казал, че тя е \"Госпожа Лъжа\" и освен това се обидила от това, че той бил казал, че тя е активист на СДС.Искът на Борисов е за 26 000 лв., а на Нинова за 30 000 лв.На днешното заседание в Софийския градски съд адвокатите на премиера и лидера на БСП бяха довели по двама свидетели, които разказваха как са се почувствали Борисов и Нинова, след като са чули тези изказвания, съобщава \"24 часа\".Според съветника на Борисов Десислава Замфирова тя видяла \"обидата и омерзението в очите на Борисов\", след като чул думите на Корнелия Нинова. Почти през целия ден след предаването, в което участвала Нинова, се коментирало нейното изказване.Шефът на пресцентъра на ГЕРБ Никола Николов обяснил, че Борисов гледал предаването и бил много обиден. Казал на Николов, че не е очаквал Нинова да използва такива фрази, защото самият той винаги спорил с нея с цифри и аргументи, а не с обидни квалификации. Той се засегнал не само защото били отправени обидни думи към него, а и към позицията, която изпълнявал, въпреки че към този момент той не бил министър-председател. Съветникът на Нинова пък Бояна Бозаджиева разказала, че когато Нинова чула Борисов да я нарича \"Госпожа Лъжа\", в първия момент била много стъписана. Тази обида дошла в момент, в който Нинова давала всичко от себе си по време на предизборната кампания. Разпитан бе и началникът на кабинета на Корнелия Нинова Асен Рангелов. Той също обясни, че най-тежко било на Нинова, когато чула израза \"Госпожа Лъжа\", била в шок, на предизборни прояви хората я питали защо не защити името си.Очаква се на следващото заседание по делото, което ще продължи на 8 октомври от 15.30 часа, като свидетел да бъде призована бившата министърка на околната среда и водите Ивелина Василева.", "date": "2018.05.21", "title": "Съветничка на Борисов видяла омерзение в очите му, когато Нинова го обидила"}
{"url": "https://offnews.bg/kultura/karnavalat-v-gabrovo-v-10-kadara-681090.html", "text": "Хиляди се включиха в габровския карнавал през уикенда, който тази година е под мотото \"Габрово - мой малък Брюксел\"Шествието обиколи централните градски улици, като сред живите карикатури бяха световни лидери и български политици, магистрати и знаменитости.Карнавалът в Габрово се провежда всяка година през месец май - в рамките на Международния фестивал на хумора и сатирата.Мисията на карнавала е утвърждаване на публичния образ на града като Столица на хумора и сатирата.", "date": "2018.05.21", "title": "Карнавалът в Габрово в 10 кадъра"}
{"url": "https://offnews.bg/kultura/naj-goliamata-galeria-na-otkrito-v-balgaria-dobavi-nova-tvorba-video-681074.html", "text": "Фестивалът за градско изкуство Urban Creatures подари на столичани пореден графит в кв. \"Подуяне\", този път на ул. \"Родина\" и дело на испанеца Manomatic.Скрита зад високите сиви блокове на \"Подуяне\", храстите и гаражите се крие улица „Родина“ номер 12. Според жителите на квартала баба Янка и дядо Христо това е последният номер, останал на улицата, която приютява една малка спретната къща.Именно тази специална къща, която напомня за едни отминала време, може би даже преди квартала да се присъедини официално към картата на София, е следващото платно за тазгодишния старт на Urban Creatures.Не по-малко специален е и гостът ни тази годинa - Manomatic. Роден в Испания, рисувал из цяла Европа и Южна Америка, едва ли някой може да обърка стените му. Сам той определя стила на работата си като „графити 2.0“, която винаги е завладяваща и монументална.За градското изкуство той сподели: „Градското изкуство не само помага за подобряване на естетиката на пространството, където се прилага, но спомага и за подобряване на вътрешния свят и начина на мислене на хората. Изкуството извежда хората от монотонността на рутинния живот.“ В София испанецът, с подкрепата на Urban Creatures, ще работи именно върху тази специална малка стара къща, която обещава да се превърне в едно от скритите бижута на квартала, в подарък за по-възрастните жители на квартала.Това е само началото на тазгодишните изненади от Urban Creatures като в следващите месеци се очаква да започне работата по проектите на супер зведата в света на графитие Робърт Прох, както и специално включване с новия проект на Иван Шопов в ролята му на артист и художник. Междувременно все повече туристи от цяла Европа идват специално, за да , създадени от Urban Creatures през годините. „От тук нататък Urban Creatures ще работи с най-добрите артисти в Европa и България. За нас е изключително важно хората от квартала да видят, че работим със световни артисти. Надяваме се по този начин те да разширят своите собствени хоризонти\", казва създателят на Urban Creatures Ясен Гешев.Ето и какво споделя самият Manomatic в кратко интервю за Urban Creatures, предоставено на OFFNews:Какво мислиш за изкуството в крайните квартали?Градското изкуство спомага за демократизирането на изкуството изобщо. Изкуството вече не е затворено, то е достъпно за всички. Да се изразяваш чрез изкуството е начин да общуваш с хората. През този разговор те на свой ред изграждат едно ново и собствено осъзнаване за съществуването си в обществото. Градското изкуство не само помага за подобряване на естетиката на пространството, където се прилага, но спомага и за подобряване на вътрешния свят и начина на мислене на хората. Изкуството извежда хората от монотонността на рутинния живот. Подобряването на пространството чрез градското изкуство буди надежда и помага за образуването на една по-положителна енергия.Какви са приликите и разликите между Испания и България?Ситуацията, като цяло, е подобна. Но проекти като този на Urban Creatures са малко. Този проект има стойност - стойността за подпомагането и подобряването на живота на местните хора. За съжаление има малко такива организации, както в Испания, така и в България. В България разликата между богатите и бедните също е малко по-осезаема.Кое е първото ти впечатление за България?В България в градовете има много зеленина, но пък архитектурата е по-тъжна и сива, което от своя страна може да предизвика дискомфорт. Но това, което забелязвам, е, че хората са отворени за промени и мисля, че подобни проекти могат да помогнат и да се борят с дискомфорта в градската среда.Как реагираха хората, докато те гледаха да рисуваш?Реагираха прекрасно! Родители идваха с децата си и им беше интересно и забавно да гледат. Според мен е важно да си усмихнат и радостен, когато рисуваш в градската среда на живо сред публика. Изкуството нарушава рутината, и мисля, че минувачите и хората, които стават свидетели на създаването на една творба реагират с позитивни емоции и това им дава нещо позитивно на самите тях.", "date": "2018.05.21", "title": "Най-голямата галерия на открито в България добави нова творба (видео и снимки)"}
{"url": "https://offnews.bg/politika/premierat-na-rusia-ochakva-i-bojko-borisov-da-go-poseti-v-moskva-681085.html", "text": "Руският премиер Дмитрий Медведев очаква визита и на българския министър-председател Бойко Борисов. Това каза самият Медведев след срещата му с президента Румен Радев в Москва. \"В резултат на вашата визита се надявам да предвижим отношенията ни на друго ниво\", каза Медведев на Радев, цитиран от \"Дневник\".Българският и руският народ са свързани от приятелство и духовна близост, но е нужно активизиране на търговско-икономическата дейност, тъй като стокообменът намалява и трябва да му се даде по-голяма динамика, каза още Медведев. Българският президент обяви, че визитата му в Руската федерация възстановява прекъснатия диалог на най-високо ниво.", "date": "2018.05.21", "title": "Премиерът на Русия очаква и Бойко Борисов да го посети в Москва"}
{"url": "https://offnews.bg/obshtestvo/planirat-razshirenie-na-metroto-do-simeonovskia-lift-681078.html", "text": "Метрото ще се разширява към Арена Армеец и Цариградско шосе, към Студентски град, от Младост към кварталите северно от Околовръстния път, както и по бул. Царица Йоана до Околовръстния път. Столична община има готови предложения и за удължаване до Симеоновския лифт близо до Околовръстното шосе, обясни главният архитект на София Здравко Здравков. С тези разширения ще се съкрати времето за пътуване на жителите на града, ще се облекчи трафикът, ще се намали замърсяването на въздуха и ще се оптимизират разходите за градския транспорт. Разширението обаче изисква изменение на Общия устройствен план на Столична община. Представянето на проекта за задание ще се проведе 31.05.2018 г. от 18:30 ч. часа в сградата на Направление „Архитектура и градоустройство“ на ул. „Сердика“ № 5. Мнения и предложения могат да се депозират в срок до 22.06.2018 г. в районните администрации или по електронна поща. Обществената дискусия по проекта за задание и постъпилите предложения ще се проведе на 28 юни. ", "date": "2018.05.21", "title": "Планират разширение на метрото до Симеоновския лифт"}
{"url": "https://offnews.bg/medii/pochina-zhurnalistkata-tcvetelina-atanasova-681079.html", "text": "Днес си отиде дългогодишният репортер на БНТ Цветелина Атанасова. Новината съобщиха на сайта си от Националната телевизия. Повече от 25 години Цвети Атанасова посвети на БНТ. \"Тя се гмуркаше в морето, за да ни разкаже за неговото опазване и подводните обитатели. Водеше ни към фаровете и тяхната \"Светлина в безкрая\", казват от БНТ за нея. С филмите за Белия континент ни направи съпричастни към изследванията на полярниците и ни показа красивите залези на края на света.Светъл път, Цвети!", "date": "2018.05.21", "title": "Почина журналистката Цветелина Атанасова"}
{"url": "https://offnews.bg/obshtestvo/6-godishnoto-balgarche-chiito-roditeli-biaha-ubiti-v-kejptaun-se-pri-681094.html", "text": "Шестгодишното българско момиченце, чиито  в дома им в Кейптаун, Южна Африка, се прибра у нас благодарение на съвместните усилия на външните министри на двете държави Екатерина Захариева и Линдиве Сисулу.Днес в Буенос Айрес, където Захариева води делегацията на ЕС за срещата на външните министри от Г-20, българският първи дипломат благодари на Линдиве Сисулу за съдействието.\"Това е резултатът, когато повече жени влизат в политиката\", коментира ръководителката на южноафриканската дипломация.На 29 март, по време на работното си посещение в Република Южна Африка, вицепремиерът Екатерина Захариева повдигна въпроса за 6-годишното българско момиченце пред своя колега Сисулу.Миналата седмица съдът окончателно разреши завръщането на детето в България и посланик Стефанов доведе момиченцето у нас.", "date": "2018.05.21", "title": "6-годишното българче, чиито родители бяха убити в Кейптаун, се прибра у нас"}
{"url": "https://offnews.bg/ikonomika/aviogigant-letishte-sofia-mozhe-da-pomogne-mnogo-na-balgarskata-ikono-681060.html", "text": "Летище София се нуждае от развитието на свои собствени директни маршрутни, а не да разчита на близки хъб летища, тъй като това би стимулирало местната икономика и би създало много нови работни места в района на българската столица. Това е позицията на водещия британски летищен оператор Манчестър Еърпорт Груп.Гигантът, който притежава и управлява три летища във Великобритания: Манчестър, Лондон Станстед и Ийст Мидландс, обслужващи близо 60 милиона пътници годишно, е една от компаниите, интересуващи се от бъдещата концесия на Летище София.Събитието събра представители на големи международни компании, членове на БББА, както и гости от британското и китайското посолство в България.Бяха дискутирани различни теми, сред които и идеята, че различната собственост и управление на летищата води до конкуренцията и високо качество на услугите в полза на пътниците. В това число влизат нивото и начинът на обслужване на полетите, устойчивото управление и въздействието върху околната среда, както и икономическите ползи, които могат да бъдат допринесени за съответните региони.", "date": "2018.05.21", "title": "Авиогигант: Летище София може да помогне много на българската икономика"}
{"url": "https://offnews.bg/112/3-godishno-dete-zagina-sled-kato-padna-v-shahta-s-otpadni-vodi-v-sliv-681059.html", "text": "3-годишно момиченце, оставено без надзор, загина в Сливен, след като падна в шахта с отпадни води.В неделя родителите взели детето на гости при свои близки в края на града. Часове по-късно открили, че го няма и подали сигнал до полицията, съобщава bTV.С помощта на следови кучета полицията открила детето в пречиствателната станция до село Самуилово - на километър от шахтата, в която момиченцето е паднало.По случая е образувано досъдебно производство.", "date": "2018.05.21", "title": "3-годишно дете загина, след като падна в шахта с отпадни води в Сливен"}
{"url": "https://offnews.bg/kultura/irlandskata-post-rok-senzatcia-god-is-an-astronaut-se-zavrashta-v-balg-681058.html", "text": "Инструменталната ирландска група God Is An Astronaut се завръща в България за концерт в столичния клуб Mixtape 5. Концертът ще се проведе тази есен, на 4 октомври, четвъртък.God Is An Astronaut са ирландска пост-рок група от Кънтри Уиклоу, които са създадени през 2002 година от двамата братя Кинсела - Нилс (бас, китари, визуални ефекти) и Торстен (вокали, китари и клавир). Още от самото си създаване, ирландскoто трио е запазило ролята си като една от водещите инструментални групи на световната музикална сцена. Стилът на групата използва елементи на електронната музика, краут и спейс рокът, които много напомнят на легендарната експериментал немска формация Tangerine Dream. GIAA комбинират интензивния си инструментален рок с ефирни и емоционални звукови пейзажи, великолепна динамика, пресичащи мелодии, които са синхронизирани с впечатляващи светлинни и визуални ефекти.GIAA имат 9 дългосвирещи албума, като последният беше издаден на 27 април 2018, носейки името Epitaph.Можете да го чуете в Youtube на следния адрес: Билетите струват 25 лева и могат да бъдат закупени от мрежата на , както и на всички каси  и магазини На Тъмно. В деня на събитието и на място ще струват 30 лева.", "date": "2018.05.21", "title": "Ирландската пост-рок сензация God Is An Astronaut се завръща в България на 4 октомври"}
{"url": "https://offnews.bg/112/mvr-otkri-oranzheria-za-kanabis-s-nad-60-saksii-i-35-kg-treva-681082.html", "text": "След получен сигнал за пожар в къща в Костинброд, полицията там откри оранжерия за марихуана.Вчера в полицията бил получен сигнал за пожар в къща в Костинброд. Огънят бил потушен от екипи на пожарната служба. При последвалия оглед от дежурно – оперативна група в различни помещения на първия и втория етаж, били открити множество найлонови торби, съдържащи суха зелена тревиста маса, реагираща при направения наркополеви тест на марихуана, както и електронна везна.В една от стаите на втория етаж криминалистите установили оборудвана с климатици, въздуховоди, вентилатори и лампи с високо напрежение нарколаборатория за отглеждане на канабис, откъдето са иззети общо 67 саксии от растението, достигнало различен етап на развитие.В друго помещение, пригодено като сушилна, служителите намерили три чувала със суха зелена тревиста маса, с тегло около 35 кг. В хода на разследването по случая е установен и задържан собственикът на къщата – И.П. /35г./ от Костинброд. Мъжът е с криминални регистрации в полицията.По случая е образувано досъдебно производство, материалите са докладвани на Районната прокуратура.", "date": "2018.05.21", "title": "МВР откри оранжерия за канабис с над 60 саксии и 35 кг трева"}
{"url": "https://offnews.bg/ikonomika/s-depozit-vsichko-e-tochno-poluchavate-lihva-do-1-75-i-bezplatna-zast-681062.html", "text": "Вече можете да разчитате на още по-голяма финансова сигурност с новия дългосрочен депозит от Българо-американска кредитна банка. Продуктът няма аналог на банковия пазар с предлаганата застраховка „Злополука”, която получавате безплатно при откриване на депозита. Защо да се спрете именно на него в морето от предложения на банки? Защото депозит „Всичко е точно“ е различен от всички останали. С него спестявате дългосрочно на равни месечни вноски и в същото време осигурявате ефективна защита за себе си и близките си, Сумата, която сте си поставили за цел да постигнете в края на избрания срок на договора е гарантирана - дори в случай на злополука. Така например, ако искате да спестите 50 000 лева., които да използвате за инвестиция в имот или за покупка на нов автомобил, то достигането на целта е сигурно, ако внасяте редовно месечните си вноски. Валутата може да бъде лева или евро, а срокът на депозита 3, 5 или 7 години. Минималната сума на първоначалната и месечните вноски е 50 валутни единици. Лихвените проценти, в размер от 1.35%, 1.65% и 1.75%, са сред най-атрактивните, които можете да получите за своите спестявания, а олихвяването се случва на падежа на депозита. Що се отнася до ключовото предимство на продукта - застраховката „Злополука”, тя се предлага от ЗАД Алианц България ЖИВОТ АД, но застрахователната премия е изцяло за сметка на БАКБ. Стремежът ни да постигнем своята цел, като спестяваме на вноски, дългосрочно, вече е подкрепен от БАКБ с депозит „Всичко е точно“.Дългосрочен депозит „Всичко е точно” се предлага във всеки офис на БАКБ. Вижте цялата информация и пълните условия на продукта на .", "date": "2018.05.21", "title": "С депозит Всичко е точно получавате лихва до 1.75% и безплатна застраховка Злополука"}
{"url": "https://offnews.bg/futbol/fenovete-na-leh-poprechiha-na-legia-da-praznuva-titlata-v-poznan-681053.html", "text": "Феновете на полския Лех предизвикаха хаос на трибуните, за да попречат на Легия Варшава да отпразнува титлата на стадиона в Познан.Столичният тим гостува на Лех в последния кръг и имаше нужда от точка, за да стане шампион за 13-и път в историята си. Мачът се разви обаче отлично за Легия, който поведе с 2:0 в 69-ата минута. Тогава феновете на домакините пуснаха димки и запалиха факли, а мачът беше прекъснат за десетина минути и така беше развалено празничното настроение на гостите.В същото време тимът на Сандеция, където играят българите Пламен Крачунов и Александър Колев, се сбогува с елита. В последния кръг на плейофа за оставане, отборът от Нови Сонч направи равенство 1:1 срещу тима на Симеон Славчев Лехия (Гданск), но това бе недостатъчно и Сандеция остана на последното място в крайното класиране. Лехия пък се спаси завършвайки на 5-ото място в долната осмица.Погон със Спас Делев също остава в Екстракласата и догодина. Отборът от Шчечин отдавна бе сигурен за бъдещето си, но въпреки това в последния кръг записа убедителен успех с 4:1 в гостуването си на Краковия и завъши на 3-ото място във втората осмица. Делев не взе участие в този мач.", "date": "2018.05.21", "title": "Феновете на Лех попречиха на Легия да празнува титлата в Познан"}
{"url": "https://offnews.bg/nashite-avtori/iz-delnitcite-na-edin-lud-14-18-maj-681093.html", "text": "Понеделник, 14 майКолегите от OFFNews докопали исковата молба, с която Борисов дава на съд Корнелия Нинова за нанесени морални щети. „Неверните твърдения, изречени от Нинова, пише в молбата, ме засегнаха дълбоко, предизвикаха нравствени страдания, защото накърняват честта и достойнството ми в изключителна степен… Г-жа Нинова посегна на най-съкровените ми чувства на българин и християнин…“И за това накърняване на „честта и достойнството в изключителна степен“, Борисов е поискал едва 26 хил. лв. Не си оценява високо честта и достойнството, така ми се струва.Простъпката на Нинова се заключава в това, че разказала по телевизора как похвалила Елена Йончева за смелостта да каже на Борисов: „Ти си крадец\". И след това продължила да го опозорява \"като използвала като коментар метафората \"Крадецът вика дръжте крадеца\".И Борисов като човек, \"посветил житейския път и политическата си кариера в служба за благото на българския народ\", много се обидил. „Който обижда министър-председателя, обижда една нация, един народ и една държава“, пише в исковата молба. Предполагам, че сам си я е писал. Средно образованите хора употребяват или само понятието народ, или само нация. Но не и двете заедно… Освен ако едновременната им употреба не цели да покаже, че твърденията на Нинова обиждат българите (народ), но обиждат също и турците, и циганите (цялата нация).Ако обаче мен ме попитате дали съм се обидил, ще трябва да ви откажа. Дали защото по някакъв начин ми се струва, че обвиненията към премиера, че е крадец, са основателни или по друга някаква неосъзната причина, но не се чувствам обиден. Напротив, многократно съм изпитвал и дори съм споделял с вас точно противоположните чувства - че сам по себе си този премиер е обида и за народа, и за нацията, и за държавата. А напоследък се опитва да обиди и Западните Балкани и дори цяла Европа…Доклад на прокуратурата за 2017 г. показва, че заради изтекла давност са прекратени 39 067 дела за престъпления. Мисля, без изобщо да съм изкушен от юридическите науки, че „изтекла давност“ е евфемизъм за това, че разследващите органи са си чоплили носа и не са си свършили работата. Основно по три причини: некадърност, мързел, корист. Да, и корист! Едни богати момчета, които са бъркали здраво в кацата с меда, плащат луди пари, за да се протакат делата и да стигнат до заветната давност. А, когато това стане, тези момчета почват да съдят държавата за десетки хиляди лева за нанесени щети. Дето се вика, да пази Господ от ненаказан крадец. И веднага ще ви дам фрапиращия пример с шефа на „Софийски имоти“ Тошко Добрев.„Софийски имоти”, да го кажа за младите, които няма как да знаят как се наливаха основите, беше т. нар. „касичка на Антоан Николов”. Колко софийски имота се дадоха на цена едно към кесим, днес никой не знае. И най-интересното е, че София се управлява от ГЕРБ от 2006 г., но нито веднъж не бяха споменати тези грандиозни кражби. Преди около два месеца ВКС отмени по давност присъда на Добрев. Той получи една от най-скромните накради, извинете, награди, които НПК предвижда за тежките случаи на безстопанственост – 4 г. Незаслужено скромна, но дори и тя се загуби по незнайните клинични пътеки на българското правораздаване.Към момента Тошко Добрев вече е осъдил прокуратурата на първа инстанция да му плати 15 хил. лв. за неимуществени вреди и още 20 хил. лв. за адвокатски разноски. Добрев води още три дела по Закона за отговорността на държавата. Накърнено бил доброто му име, съсипала се политическата му кариера… Дрън-дрън! И сега ще му се изплатят обезщетения с лихвите от юли 2013 г., когато е бил окончателно оправдан.По същото и по още 10 дела подсъдим и оправдан окончателно беше и председателят на Съвета на директорите на \"Софийски имоти\" Симеон Симеонов. Той е завел 10 дела срещу прокуратурата и е спечелил 8 от тях на първа инстанция, а едно и на втора. Обезщетенията, които съдът му е присъдил до момента, са за общо 41 хил. лв. И това е само един от многото примери.Та така работи българската прокуратура. Освен прекратените по давност дела, има и 49 хил. прекратени, щото са стигнали до задънена улица. И така, по собственото признание на прокуратурата, което явно е силно смекчено, общият процент на разкриваемост е 43.7%! Демек, по-малко от половината регистрирани престъпления се разкриват. При най-масовите престъпления – кражбите, ситуацията е направо в киреча -разкриваемостта е едва 30%. И всичко това въпреки огромните средства, които полицията и прокуратурата получават от нашите данъци. Вторник, 15 майУсетили сте навяно, уважаеми читатели, че не сме голям фен на Валери Симеонов. То ние на никой политик не сме фен, де… Но сега искаме да декларираме, че подкрепяме напълно предложението на Симеонов за ограничаване на рекламата на хазарта. Според една класация на Блумбърг от преди няколко години България е сред първите пет страни по хазартна зависимост. Колкото по-беден е един народ, толкова повече се хвърля на игрите на щастието. В САЩ например е доказано, че най-бедните семейства, тези с годишен доход под $10 хил., харчат 3 пъти повече за лотарийни билети от семействата с $50 хил. доход.И затова не е чудно, че най-хазартно са настроени пенсиите. 23.6% от всички комарджии били на възраст над 60 г., докато тези между 40-49 г. били само 18.6%. Особено обичали пенсиите бингото. Вероятно защото икономисват и от отопление, като киснат по цял ден в бинго залите. А ние ката ден ревем за тях като вдовица за… Мъка ни е, че са бедни и гладни, а те си хвърлят парите на комар! Срамота!И понеже те са и тези, които най-много гледат телевизия, те са и най-много изложени на вредното въздействие на рекламата. Казвал сме го и пак ще го кажем: Развращаването на пенсии е по-перверзно дори и от това на тийнейджъри. Братя от последната възраст! Уморих се да ви повтарям, че ако Господ е искал да спечелите от лотарията, нямаше да чака да станете на 65 г., бе! Щеше да го направи, докато сте още в греховна възраст! Не се занимавайте с глупости. Има и други начини да забогатеете. Казвал ли съм ви рецептата със столевката? Навремето я прочетох в \"Стандарт\". Вземате една новичка банкнота от 100 лева. (Не ме питайте откъде да я вземете, защото моята работа е да ви дам акъл, а не начален капитал!) Прегъвате я на четири. Щото четири е числото на стабилността. След това я хващате с лявата ръка и произнасяте следното заклинание: \"Както нощта привлича деня, а денят нощта, както реките привличат ручеите, както жената привлича мъжа, така и тази банкнота да привлече към себе си себеподобните си. Амин!\" И готово.Друг начин е да сложите в портфейла си тайната билка на анадолските ходжи - Демир Бозан. Можете да си я изпишете от интернет за 43 лв.Не гарантирам, че тези два начина са по-печеливши от хазарта, но със сигурност са по-евтини.Предложението на Валери обаче се натъкна на яростна съпротива от най-различни посоки. Хазартното лоби се оказа по-мощно от очакваното. Това КРИБ, БФС, футболни клубове, Асоциацията на радио- и телевизионни оператори и още и още ревнаха като дете, дето му дърпат нянката.А артистът Захари Бахаров в нарочен клип призовава политиците да не отнемат \"мечтите на хората\".Във Фейсбук набързо го прекръстиха на Хонорари Бахаров и го приканиха да се засрами. Но той едва ли ще се засрами. Той вече е в групата на хората, които лъжат за пари – политици, журналисти, пиари, мияри… Няма мияри ли? А, не знам. Веднъж написах лазери-мазери и като проверих после, се оказа, че и мазери има… Както и да е…Срамота е да лъжеш толкова цинично за пари. Да лъжеш, че в Европа навсякъде се продавали свободно билети за лотарията. Че в България лотарията плаща най-високи данъци. Дръжки плаща! Миналия път ви цитирах експерта Безлов от ЦИД, според когото при 3 млрд. евро приходи от хазарта през миналата година в държавната хазна са влезли едва 177 млн. евро.Жалко, харесвах го като артист.Хей, някой брои ли ми колко пъти ми се наложи през годините да цитирам Далчев? Там, дето казва, че сме богати на таланти, но бедни на характери… Протест пред синода, който ние занапред няма да наричаме „свети“, защото в него няма нищо свято. Протестът е заради отказа на българските попове да изпратят делегация на тържествата по повод 1000-годишнината на Охридската архиепископия. Което е пълна свинщина. Подобно решение, писа Горан Благоев, окончателно взривява каквито и да било възможности за по-нататъшен диалог между БПЦ като църква-майка и Македонската архиепископия - като църква-дъщеря… Синодът трябваше да отиде и да заяви, че тази архиепископия 8 века е била българска и това, че сега географски се намира в Македония, не оспорва нейният български произход и характер.“Но синодът реши да не отиде. Осем архиереи подкрепиха предложението на русенския митрополит Наум БПЦ да не изпраща делегация. За да угодят на Русия, която застава зад Сърбия и смята, че това е сръбско-македонски проблем.Според Горан Благоев решението на поповете е следствие на тайни срещи с ген. Решетников. Той се виждал с дедо Наум и с още двама владици и договорили решението.Тази зависимост от Русия и РПЦ дори премиерът Борисов я призна. „Турция, рече, ни влияе през мюсюлманите, а Русия - през църквата…“ Само че, за разлика от премиера, който иска да запазим тези „мостове“, ние сме точно на обратното мнение. Ако църквата е станала мост на Русия, никак не сме далече от онези кощунствени думи на Соломон Паси („Майната му на православието!“) В смисъл, че вече не ми се виждат толкова кощунствени. Така, де, да не би да живеем във времената на оберпрокурор Победоносцев?! Килимявките ще ми определят политиката!Какво нещо… Чета, че бойните делфини, останали в Крим след неговото присъединяване към Русия, избрали смъртта пред новата власт. И това го пише Лента.ру. Отказали да се подчиняват на руските военни, спрели да се хранят и починали.Представяте ли си некой български поп да откаже да се храни…Сряда, 16 майБорисов упорито се напъва на всички форуми в рамките на българското председателство да лансира шестте държави от Западните Балкани за членство в ЕС. По този повод германският \"Ханделсблат\" написа: „Борисов влезе в ролята на портиер, който се опитва да вкара в ЕС страните от Западните Балкани. Да даде тласък на евроразширяването - това наследство иска да остави Борисов от българското европредседателство. Но далеч не всички от колегите му в ЕС реагират с възторг…\"Като почна Борисов да обяснява, че всъщност става дума да се приемат държави, чиито общ БВП е около 96 млрд. евро, което е равно на този на Словакия и населението им е колкото на Румъния, Туск го закова само с две думи: „На Балканите проблемите на глава от населението са повече, отколкото в Германия. Затова трябва да внимаваме в обещанията.\"И си е баш така. Наскоро в Черна гора например президентските изборите отново бяха спечелени от Мило Джуканович, който пет пъти е бил премиер и сега за втори път е президент. Стиска властта като умрял ябълка, щото иначе… Неправителствената организация \"Фрийдъм хаус\" формулира доста драстично своите оценки както за Черна гора, така и за съседна Сърбия: \"Александър Вучич в Сърбия и Мило Джуканович в Черна гора са взели държавите си в плен и са ги превърнали в механизми за подсилване на собствените си партии…\"Но Сърбия и Черна гора могат да минат за по-леките случаи, сравнени с Косово. Наскоро бившият американски конгресмен и дългогодишен лобист на Албания в САЩ Джоузеф Диогарди рече: \"Косовският президент Хашим Тачи и премиерът Рамуш Харадинай са мафиоти…“ Оня ден и чешкият президент описа властите в Косово като \"наркомафиоти, които се финансират от военни престъпления…\"А какъв проблем сам по себе си са античните македонци, тя е дълга за разправяне…Та ако искаме да обобщим срещата за Западните Балкани можем да кажем, че работата е малко тате ще ми купи колело - ще влязат Западните Балкани в ЕС, но някой друг път… Сега, вика Макрон, не са готови да изпълнят критериите за членство. Френският президент попари и амбицията на Борисов за влизане на България в чакалнята на еврозоната. Трябвало първо да се присъединим към Европейския банков съюз. Обаче на нашите тарикати хич не им се ще да поставят банките под прекия контрол на ЕЦБ, щото това с „гнилите ябълки“ не е само метафора... И се опитват да турят каруцата преди коня – първо да ни приемели в еврозоната, пък банковият съюз после. И по темата Шенген си останахме там, където си бяхме. Иначе и срещата за Западни Балкани, и цялото ни председателство са много успешни. Борисов се напрегръща и нацелува за години напред…Манол Глишев написа във Фейсбук: „Чувам, че чуждите гости били посрещнати в Ендекато на културата с розови листенца. И че стените на сградата били временно украсени с балкантуристки шевици. Това е не само умилителен механджийски кич; това е почеркът на Калигула, Елагабал и други исторически дегенерати... Поразително безсилие и безстилие…“Този път сме съгласен с Манол. Щото не винаги сме съгласен. Например, не сме съгласен, когато той призовава да вземаме калашниците. Ние смятам, че трябва да опитаме първо с добро. Например със сопи.Четвъртък, 17 майВицепремиерът Иван Каракачанов издаде тайната за името, за което са се договорили Заев и Ципрас – Република Илинденска Македония. Това име ми звучи като да го е измислил Борисов. И май наистина точно така е станало. А макетата се навили на тази тъпотия, защото Боко им подсказал, че се получава много интересна абревиатура - РИМ. И те както отдавна се чудят как, освен гръцката и българската история, да откраднат и римската, веднага се съгласили.142 години от Баташкото клане. По предложение на Павел Шопов от ОП парламентът отдал с минута мълчание уважението си към паметта на жертвите. Нашите братя турци обаче станали и демонстративно напуснали залата. Което показва, че по някои въпроси все още не сме нация и не се държим като нация.Не че лидерите на българските партии са много стока, но този Карадайъ е направо удар под интелекта да ви кажа. Но пък, от друга страна, той е дрон, управляват го по въздуха от сараите…А, бе, как мислите? Борисов дрон ли е? От къде му пускат сигналите?Ало, пенсиите! Изследователи от университета в Тъфтс разработили сензор, който може да ви брои хапките, да контролира какво и колко ядете. Сензорите се имплантирали в зъбите и там отблизо и в реално време следели да не прекалявате със солта, захарта, алкохола… И предавали данни безжично, например в МС на премиера. Е, той едва ли ще се интересува, но е възможно поне социалният министър да прояви интерес.Разбира се всичко това ще стане възможно когато държавата ви озъби. Поне предни зъби да ви осигури.Петък, 18 майМеркел в Русия. Путин я посреща на парадния вход на резиденцията си в Сочи с букет от бели рози. Меркел му говори на матерния му! И на Медведев също. Рече му: „Счастливого пути!“Е, сега вече и Радев да проговори на руски, няма да впечатли никого. А имам пресантиман, че той точно така ще постъпи… Между другото, от президентството се пресрамиха и съобщиха кога ще е визитата – на 21 и 22 май.Та за Меркел, де. Оня ден написахме в Прас-Прес, че сред многото гости на коронацията на Путин в Кремъл беше и бившият канцлер Шрьодер, понастоящем служител на Газпром. И по този повод се замислихме казаците къде пазят място на госпожа Меркел. Тия лиготии с бялата мечка не са бадева.Като европеец сме длъжен да вземем страната на Европа в споровете с Тръмп за иранската ядрена програма и митническата политика. Но за някои неща Тръмп е прав. Като например за ултиматума, който постави на Меркел да прекрати строежа на Северен поток II от Русия до Германия. Това яко ще прецака Украйна. И не случайно на съвместната пресконференция с Меркел Путин декларира, че транзитът на газ през Украйна няма да се прекратява. На Тръмп го каза. И той му повярва…Между другото, унгарците ни обвиняват, че работим за интересите на Германия. Бесни са на предложенията на българското правителство за решаването на кризата с бежанците. Може и да е вярно, но трябва да отбележим, че това е от любов, а не за някой интерес. Вижте ги на снимката как се държат за ръка. И Борисов ѝ говори, предполагам на есперанто, а тя го е зяпнала в устата…Още нещо исках да кажа за Русия... А, сетих се. Някои русофоби непрекъснато говорят, че Русия била пред фалит. (Генов, не се оглеждай!) Не знам дали е вярно. Защото има някои процеси, които говорят за обратното. Един американски писател викаше: \"Москва се е променила. Бях тук през 1982 г., в залеза на Брежнев, и сега нещата са много по-добре. Забелязах например, че имат боклуци. През 1982 г. нямаше откъде да вземат такива.\" Чета, че Москва буквално се задушавала от боклуците си. По оценки на Грийнпийс Русия произвеждала 70 млн. тона отпадъци на година.Ще строим Белене. Пак. Правителството внесе в НС предложение за свалянето на мораториума за изграждането на централата. Темата за АЕЦ „Белене“ е може би най-добрата илюстрация за това колко постоянен е Борисов в непостоянството си. Като махало се движеше през годините от едната крайност (без Белене икономиката ще загине) до другата крайност (гьол, в който са заровени няколко милиарда). И, ако днес не се възмущавам особено яростно на последното му решение, то е защото няма никакви гаранции, че е последно. Но за всеки случай ще отида на протеста пред МС във вторник срещу евентуалния строеж на „Белене“. И вас приканвам да дойдете. Тази централа ще ни излезе през… А, бе, ако е през носа, ще сме щастливи. Ще плащат и децата, и внуците ни! А, ако някой случайно още не е разбрал защо ще строим тази абсолютно ненужна, скъпа, морално остаряла и в крайна сметка опасна централа, ще го кажа ясно: По две причини – политика и далавера. За да угодим на бялата мечка и покрай това да приберем някой милиард.To be continued", "date": "2018.05.21", "title": "Из делниците на един луд (14-18 май)"}
{"url": "https://offnews.bg/analizi-i-komentari/galap-interneshanal-polovinata-balgari-ne-znaiat-palen-chlen-681052.html", "text": "Почти половината пълнолетни българи имат проблеми с правилото за пълния и краткия член в езика ни. 53% от хората у нас са на мнение, че не е нужно да си чел много книги, за да живееш добре. 53 на сто пък не одобряват начина, по който се провеждат абитуриентските балове. Това са част от изводите от предизвикателните и любопитни въпроси, които „Галъп интернешънъл“ зададе в навечерието на Деня на българската просвета и култура и на славянската писменост. Агенцията заложи няколко индикатора в редовното си ежемесечно изследване „лице в лице“, проведено от 11 до 18 май сред 816 души.Изследването е представително за пълнолетното население на страната. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души. Тази изследователска програма е позната като „Политически и икономически индекс на „Галъп интернешънъл“. 35% от българите не са съгласни с мнозинството за четенето. Останалите се колебаят. „Галъп интернешънъл” попита как е правилно да се напише: „Магазина се премести“ или „Магазинът се премести“. Възможна беше и „уловката“ „И двете са верни“. 53% дадоха правилния отговор, 16% заложиха на „магазина“, а 15% - на това, че и двете са верни. 16% казаха, че не знаят.Оказа се, че младите хора отговарят по-вярно – 61% сред хората на възраст от 18 до 25 години дадоха верния отговор, докато сред хората на възраст над 66 години този дял е 38%. В голяма степен правилно отговаря и групата на хората на възраст от 56 до 65 години. Хората с по-високо образование отговарят и по-правилно. Абитуриентските балове и нещата, свързани с тях, явно събуждат по-скоро негативна реакция сред обществото. 56% не одобряват начина, по който те се провеждат сега, а 27% го одобряват. Сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете. При най-младите например има близо 70% одобрение. 70% пък е неодобрението в групата 56+. Беше проверено и отношението към твърдението „Не е необходимо да си прочел много книги, за да живееш добре“. Това твърдение звучи двусмислено – то може да е констатация, но може да изразява и съжаление, а дори и одобрение. Точно защото е многозначно, то разкрива достатъчно любопитна обществена картина. На практика няма разлика в отговорите на различните демографски групи. ", "date": "2018.05.21", "title": "Галъп интернешънъл: Половината българи не знаят пълен член"}
{"url": "https://offnews.bg/112/poredna-alo-izmama-baba-varza-5-bona-v-plikche-na-vratata-si-681054.html", "text": "74-годишна жена от Силистра е станала жертва на телефонна измама. На 19 май в областния град тя се доверила на телефонно обаждане, че полицията се нуждае от помощта й за залавяне на измамници и окачила торбичка с 5500 лв. на портата на дома си. По случая е образувано досъдебно производство.От полицията отново призовават: \"Не давайте пари на непознати! Не съществува практика полицията да иска пари от гражданите за изпълнение на служебните си задачи. Имайте предвид, че всяко телефонно обаждане с искане на пари под различни предлози е измама! Не се доверявайте, свържете се с близките си или сигнализирайте на тел.112.\"", "date": "2018.05.21", "title": "Поредна ало-измама: Баба върза 5 бона в пликче на вратата си"}
{"url": "https://offnews.bg/politika/gerb-iska-ostavkata-na-tasko-ermenkov-zaradi-skandala-s-vodata-v-sofia-681061.html", "text": "ГЕРБ иска оставката на депутата от БСП Таско Ерменков заради публикацията му, че водата в София е отровна.\"Надяваме се акцията на Таско Ерменков да не е координирана с БСП, но за да имаме доказателства, призоваваме опозицията да поиска оставката му\", коментира днес депутатът от ГЕРБ Тома Биков.От управляващата партия поискаха още БСП да се разграничат от социалиста, а ако той не подаде оставка - да бъде изключен от парламентарната група на партията. ГЕРБ нарекоха действията на Ерменков провокация към национална националната сигурност на България.\"Не може Таско Ерменков за елементарни политически цели да употребява такива инструменти\", каза председателят на правната комисия и депутат от ГЕРБ Данаил Кирилов при внасянето на сигнала до главния прокурор срещу народния представител от БСП, след като през почивните дни социалистът написа във Фейсбук, че получил информация, че водата в столицата е отровна. Кирилов каза още, че главният прокурор би могъл да поиска снемане на имунитета на социалиста.Вчера от Софийска вода опровергаха информацията на депутата от БСП със съобщение до медиите, в което се казва, че \"питейната вода в София е чиста, сигурна и с отлични качества\".", "date": "2018.05.21", "title": "ГЕРБ иска оставката на Таско Ерменков заради скандала с водата в София"}
{"url": "https://offnews.bg/liubov-i-seks/5-predpolagaemi-destinatcii-za-medenia-mesetc-na-novata-kralska-dvojka-681072.html", "text": "След грандиозната сватба на принц Хари и актрисата Меган Маркъл, на която присъстваха над 2500 души, следва меденият месец на новото семейство. Към коя дестинация са се насочили?Засега двойката остава във Великобритания, тъй като на 22 май ще бъде първият им официален кралски ангажимент – 70-ият рожден ден на принц Чарлз, който ще се проведе в Бъкингамския дворец.Все пак вече има няколко предположения за евентуалната дестинация, която ще избере новото семейство.1. НамибияНамибия е известна с високите си пясъчни дюни и невероятната дива природа и е една от най-търсените дестинации.Най-луксозният комплекс в Намибия Hoanib Valley Camp е сред предполагаемите места, където принц Хари и Меган ще отседнат. Нощувката там струва 711 долара, а самият комплекс е захранван от слънчева енергия и е отдалечен и романтичен.2. БотсванаТази страна играе важна роля в отношенията между Хари и Меган и затова мнозина смятат, че тя ще бъде избраната дестинация.Любовта между двойката се зароди именно там, през лятото на 2016 година. След като любовта пламна между тях, те избраха да се завърнат в страната за триседмично сафари година по-късно.3. Позитано, ИталияАко двойката избере меден месец малко по-близо до дома, Позитано може да е в списъка им с дестинации.Позитано е на час и половина от Неапол. Меган Маркъл посети Позитано още през 2016 година и сподели, че е привързана към малкото рибарско селище в нейния вече несъществуващ блог „The Tig“.4. Остров Хидра, ГърцияОстров Хидра определено е спокоен и красив. Две неща, които за принц Хари и Меган изглеждат привлекателни.Дотам се стига само с корабче. Всъщност Меган вече е почитателка на острова. През 2016 година актрисата организира моминското парти на своя приятелка именно на Хидра.5. Сейнт Китс и Невис, КарибитеПринцеса Даяна беше голяма почитателка на Невис и отведе принца и брат му Уилям на дълга почивка през 1993 година.Плюсовете - красивите плажове и чистите води. Минусите - това е изключително популярна романтична дестинация и уединението на новото семейство хич не е гарантирано.", "date": "2018.05.21", "title": "5 предполагаеми дестинации за медения месец на новата кралска двойка"}
{"url": "https://offnews.bg/obshtestvo/nikolaj-nikolov-stolichnata-obshtina-da-iziska-proverka-na-ohranata-n-681088.html", "text": "Столичната община да изиска информация за охраната на водоемите около София и да обяви публично резултатите от нея за спокойствие на гражданите. За това настоява общинският съветник от групата на БСП Николай Николов, който е член на Комисията по обществен ред и сигурност към Столичния общински съвет.\"Столична община е в правото си да организира и насрещна проверка. И трябва да го направи. Също така ще предложа на следващото заседание на Комисията по обществен ред и сигурност с колегите да посетим водоемите и лично да проверим каква е охраната им. Според актуалната наредба има специални изисквания за санитарно-охранителните зони. Тези обекти попадат в първа категория от гледна точка на националната сигурност и трябва да бъдат пазени стриктно\", каза той.Николай Николов засегна и темата за киберсигурността, която засяга и системите, обслужващи водоемите.\"Как е гарантирана сигурността на тези електронни системи в пречиствателните станции и как са защитени от евентуален пробив. Предвид коментираната през уикенда тема за състоянието на питейната вода в София, Столична община е длъжна да изиска информация за охраната на системите. Гражданите на София пък са в правото си да искат доказателства, че сигурността на водата, която потребяват, е гарантирана. Хората не трябва да имат и капка съмнение, че водата, която пият, е опасна за живота и здравето им\", обясни още Николов.", "date": "2018.05.21", "title": "Николай Николов: Столичната община да изиска проверка на охраната на водоемите"}
{"url": "https://offnews.bg/obshtestvo/kzp-dostavchitci-na-telekomunikatcionni-uslugi-ogranichavat-pravata-n-681065.html", "text": "В шест от десет проверени сайта на доставчици на телекомуникационни услуги Комисията за защита на потребителите (КЗП) е установила различен тип неравноправни клаузи, съобщи нейният председател Димитър Маргаритов в ефира TV+. Поводът за проверката е информация на Европейската комисия за констатирани от националните контролни органи в страните-членки Исландия, Норвегия и Лихтенщайн редица нарушения при прегледани 207 уебсайта на търговци в сектора в рамките на кампанията Sweep 2017.Темата е избрана с оглед обстоятелството, че според Индекса на Европейския съюз за развитие на пазарите на дребно в предходната година потребителите търпят най-много щети от търговци на далекосъобщителни услуги.Консатираните при българските доставчици неравноправни клаузи се изразяват основно в ограничаване договорната автономия на потребителите, както и в предвиждането на възможност да им се спират услугите при задължения към същия оператор по други договори или дори към различен търговец, обясни Маргаритов.Председателят на КЗП припомни, че Комисията има произнасяния по подобни казуси, включително потвърдени със съдебни решения. Според него преодоляването на новите случаи ще стъпи на този опит и нарушенията бързо ще бъдат изчистени.Към момента само един от операторите не се е съобразил с дадените от Комисията препоръки за отстраняване на несправедливите уговорки и срещу него предстои завеждане на колективен иск в съда за прогласяването им за нищожни, каза още Димитър Маргаритов.Той уточни, че кампанията на КЗП е двуфазна: от една страна, чрез скрининг на сайтовете се събира статистическа информация, от друга – при установяване на нарушения институцията в съответната държава налага санкции.Председателят на КЗП изрази предположение, че този пропуск може да се дължи на обстоятелството, че изискването е сравнително ново и някои оператори все още не са запознати с него. В същото време е важно потребителите да разполагат с тази информация, тъй като помирителното производство дава възможоност за бързо, безплатно и ефикасно уреждане на даден казус с помощта на националните правоприлагащи институции.Димитър Маргаритов обясни, че потребителите могат да се възползват от процедурата, като подадат заявление в Комисията за защита на потребителите, а експертите насочат случая към съответната секторна помирителна комисия в зависимост от характера на проблема.След образуването на помирителното призводство се обменя информация между страните, като това може да стане неприсъствено, и на следващ етап Комисията предлага на страните проект на споразумение, което предстои те да приемат.Той коментира още, че съгласно данните от проверката България стои сходно с другите участващи в нея страни. ", "date": "2018.05.21", "title": "КЗП: Доставчици на телекомуникационни услуги ограничават правата на потребителите"}
{"url": "https://offnews.bg/obshtestvo/viara-na-nikola-vaptcarov-se-padna-na-maturata-za-12-klas-681067.html", "text": "Интерпретативно съчинение или есе по стихотворението „Вяра“ на Никола Вапцаров пишат дванадесетокласниците на днешната матура по български език и литература, съобщи \"Дарик\". Формулировката на темата ще стане ясна малко по-късно. На националното външно оценяване за 7-ми клас пък се падна преразказ върху откъс от романа „Седем хайдути и едно магаре“ на Бранислав Нушич.След 16.00 ч. на сайта на Министерството на образованието ще бъдат публикувани изпитните варианти и ключ с верните отговори и за двата изпита.Писмените работи на зрелостниците ще се сканират и ще се изпращат в изпитни центрове, което прави оценяването по-лесно и по-бързо.Разделянето на изпита на модули е причината за намаляване на преписването, считат от просветното министерство. Дали ще е така и тази година, ще стане ясно по-късно днес. Над 10 000 квестори следят за реда в изпитните зали.Засега няма сигнали за изтичане на информация. Таня Михайлова увери, че министерството е взело мерки за сигурност за днешните изпити в 12-и и в седми клас.Зрелостниците, които се явяват на матура днес, са малко над 55 000, а седмокласниците близо 57 000. Резултатите от матурата на дванадесетокласниците трябва да са готови до 13 юни, а тези от националното външно оценяване в 7-ми клас до 6 юни.ВяраЕто – аз дишам,работя,живеяи стихове пиша(тъй както умея).С живота под веждисе гледаме строгои боря се с него,доколкото мога.С живота сме в разпра,но ти не разбирай,че мразя живота.Напротив, напротив! –Дори да умирам,живота със грубителапи челичниаз пак ще обичам!Аз пак ще обичам!Да кажем, сега ми окачатвъжетои питат:\"Как, искаш ли час да живееш?\"Веднага ще кресна:\"Свалете!Свалете!По-скоро свалетевъжето, злодеи!\"За него – Живота –направил бих всичко. –Летял бихсъс пробна машина в небето,бих влезнал във взривнаракета, самичък,бих търсилв просторадалечнапланета.Но все пак ще чувствамприятния гъдел,да гледам какгоренебето синее.Все пак ще чувствамприятния гъдел,че още живея,че още ще бъда.Но ето, да кажем,вий вземете, колко? –пшеничено зърноот моята вера,бих ревнал тогава,бих ревнал от болкакато раненав сърцето пантера.Какво ще останеот мене тогава? –Миг след грабежаще бъда разнищен.И още по-ясно,и още по-право –миг след грабежаще бъда аз нищо.Може би искатеда я сразитемоята вяравъв дните честити,моята вяра,че утре ще бъдеживота по-хубав,живота по-мъдър?А как ще щурмувате, моля?С куршуми?Не! Неуместно!Ресто! – Не струва! –Тя е бронираназдраво в гърдитеи бронебойни патрониза неяняма открити!Няма открити!", "date": "2018.05.21", "title": "'Вяра' на Никола Вапцаров се падна на матурата за 12 клас"}
{"url": "https://offnews.bg/kultura/zlatnata-lipa-2018-predstavia-50-niuansa-evropejsko-kino-681066.html", "text": "VI-ото издание на кинофестивала „Златната липа“ 2018 идва в Стара Загора с изключително амбициозна програма, която ще превърне 5-те фестивални дни от 2 до 6 юни в истински киномаратон, включващ рекордните 50 филма и 8 съпътстващи събития. Пълната филмова програма по часове и салони вече е публикувана в сайта на фестивала . Прожекциите ще бъдат при вход свободен, както винаги досега. Те ще се осъществяват в залите на старозагорския Оперен театър и на Регионална библиотека „Захарий Княжески“.Церемонията по откриване на фестивала ще започне на 2 юни (събота) в 17,30 ч. с шествие на кинозвездите на българското кино заедно с много от известните актьори, актриси и режисьори на Европа. „Златната липа“ предизвиква все по-голям интерес на Стария континент и тази година форумът ще доведе в Стара Загора рекорден брой гостуващи кинотворци, които лично ще представят филмите си преди прожекциите, посочи основателят на събитието Магдалена Ралчева.„Поради наситената програма голяма част от лентите ще имат само по една прожекция, но се надявам това да не попречи на истинските ценители на Седмото изкуство. Филмовата селекция прилича на интересен пъзел, който обединява в себе си различните нюанси на съвременното европейско кино чрез образите на съвременните жени“, каза още Магдалена Ралчева, чийто последен филм „12 А“ също постави в центъра си драматична женска история.От 9-те ленти в конкурсната програма на „Златната липа“ тази година 6 представят впечатляващи женски образи – от порастващо момиче до жена на зряла възраст.По време на церемонията ще бъде представен и специалният гост на събитието – обичаният български актьор Васил Банов, пресъздал десетки образи на големия и малкия екран - като се започне от тв-сериала „На всеки километър“ (1969) и се стигне до последния филм на Стефан Командарев „Посоки“ (2017), който ще бъде прожектиран в извънконкурсната програма на фестивала. Васил Банов ще получи наградата „Златна липа“ за цялостен принос в киното.Филмът, който ще даде официалния старт на „Златната липа“ 2018, е унгарската романтична драма „Кинчем, моето съкровище“ (2017) на Габор Херенди.„Това е една изключително увлекателна и в същото време приказна история, заради начина, по който филмът е заснет и разказан от неговите автори“, каза Магдалена Ралчева. Международното жури с председател режисьора Юрий Дачев ще има задачата да отличи сред 9-те филма от конкурсната програма лентите, които в последния ден на фестивала (6 юни от 18 часа в залата на Операта), ще получат статуетка „Златна липа“ за най-добър филм, за най-добър актьор, за най-добра актриса, за най-добър режисьор и специалното отличие на Съюза на българските филмови дейци. По традиция церемонията по закриване на фестивала ще завърши с прожекция на наградената най-добра лента.На 3 юни ще бъде спазена традицията специалният гост да открие звезда със своето име и да посади свое дръвче в Алеята на липите, западно от сградата на Оперния театър. Това ще се случи в 12 часа, поканени са всички почитатели на киноизкуството.", "date": "2018.05.21", "title": "'Златната липа' 2018 представя 50 нюанса европейско кино"}
{"url": "https://offnews.bg/kultura/kraliat-na-flamenkoto-visente-amigo-idva-v-balgaria-681047.html", "text": "Кралят на фламенкото Висенте Амиго идва за първи път в България на 27 септември 2018 за концерт-спектакъла \"Сърцето на Андалусия\" в Зала 1 на НДК. С повече от 25 години кариера, той е един от най-големите съвременни испански китаристи и няма как да не запали кръвта и на българската публика по голямата си лична страст – фламенкото.Харизматичният музикант, който идва по покана на Germi Art & Entertainment, съчетава в себе си всички качества на световна звезда – той е безумно талантлив, красив и самовглъбен артист с милиони почитатели по цял свят. Висенте Амиго има в актива си осем студийни албума, многобройни музикални награди за фламенко, включително и наградата за \"Най-добър фламенко китарист\" от сп. Guitar Player, златен медал за изящни изкуства от испанското правителство, а за албума си \"Ciudad de Las Ideas\" получава и най-престижното музикално отличие – награда \"Грами\". Последният му албум \"Memoria de los Sentidos\" също получава номинация за \"Грами\" за \"Best World Music Album 2017\".Българската публика ще има шанса да го види с емоционалния концерт-спектакъл \"Сърцето на Андалусия\" – вълшебна лирична приказка за екзотичния дух на южната земя на Пиренеите, пълна с толкова много история, архитектура и изкуство – дело на народи от различен етнос и религия. Популярността на китариста от Кордоба Висенте Амиго се дължи не само на вълнуващия и елегантен китарен стил, който е негова запазена марка, но и на таланта му на композитор. В музикалната му история гордо стоят колаборации с много световни артисти – с идола му и първопричината самият Висенте да хване китарата – Paco de Lucia, Sting, с който записват заедно песента \"Send Your Love\", музикантите от Dire Straits, алжирската поп звезда Khaled и знаменитата бразилска джаз пианистка и певица Eliane Elias. \"Сърцето на Андалусия\" на Висенте Амиго се осъществява с подкрепата на Институт Сервантес – София. Билетите за концерта са на цени от 50 до 100 лв. и вече са в продажба в мрежата на . В страницата на събитието във  може да намерите актуална информация за концерта.", "date": "2018.05.21", "title": "Кралят на фламенкото Висенте Амиго идва в България"}
{"url": "https://offnews.bg/obshtestvo/pochinal-e-biznesmenat-iulian-genov-681069.html", "text": "Бизнесменът Юлиян Генов е починал в събота, съобщи Нери Терзиева в профила си във Фейсбук. Юлиян Генов е роден през 1951 г. Той създава компанията ПроСофт през 1991 г. Преподавател в СУ и НБУ. Автор е на книгите “Бегли щрихи от моите пътувания”, “Истинският господар на савана” и \"Защо толкова малко успяваме?”.", "date": "2018.05.21", "title": "Починал е бизнесменът Юлиян Генов"}
{"url": "https://offnews.bg/politika/prezidentat-rumen-radev-v-rusia-za-sreshta-s-putin-680933.html", "text": "Президентът Румен Радев заминава за Русия. Той ще бъде там на работно посещение, което ще продължи на 21 и 22 май и в което ще го придружава съпругата му Десислава Радева.Българският държавен глава ще се срещне с руския си колега Владимир Путин на 22 май в Сочи и министър-председателя Дмитрий Медведев на 21 май в Москва. След разговора с Путин двамата президенти ще направят изявления.Перспективите за развитие на двустранните отношения в икономиката, енергетиката, образованието, културата и актуални въпроси на международната сигурност са предварително обявените теми за разговорите.В рамките на посещението му е планирано и участие в отбелязването на Дните на българската култура в Москва.На 21-и вечерта Радев ще присъства на оперната постановка „Зигфрид“ от Рихард Вагнер на Софийската опера и балет в Большой театър.В българското посолство в Москва той ще разговаря с видни български и руски културни дейци и общественици.В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.Непосредствено преди Радев в Сочи при Путин бяха германският канцлер , сирийският лидер , министър-председателят на Израел .Разговорите се водят на фона на силно напрежение заради излизането на САЩ от ядреното споразумение с Иран, въздушните удари между Иран и Израел, насилието в Ивицата Газа и Западния бряг, провокирано от прехвърлянето на американското посолство от Тел Авив в Йерусалим - знак за признаване на свещения град за столица на Израел.", "date": "2018.05.21", "title": "Президентът Румен Радев в Русия за среща с Путин"}
{"url": "https://offnews.bg/obshtestvo/maglivo-za-dobro-utro-valezhi-sled-obiad-681029.html", "text": "Ниски облаци и мъгли за \"добро утро\" ще има на много места в страната днес, след обяд и вечерта се очакват краткотрайни валежи с гръмотевици. В Западна България са възможни градушки. Максималните температури ще са между 21 и 26 градуса, според прогнозата на НИМХ към БАН.Край морето ще е малко по-хладно - до 21 градуса, вятърът ще е умерен от североизток, а вълните ще са 2-3 бала. Ще вали обаче малко и само на отделни места. Облаци ще захлупват планините, на много места ще има краткотрайни валежи с гръмотевици. Ще духа умерен до силен вятър. Максималната температура на 1200 метра ще е около 15, а на 2000 метра – около 8 градуса. ", "date": "2018.05.21", "title": "Мъгливо за добро утро, валежи след обяд"}
{"url": "https://offnews.bg/politika/zaharieva-na-poseshtenie-v-buenos-ajres-za-sreshtata-na-g-20-681030.html", "text": "Днес започва срещата на министрите на външните работи на страните от Г-20 в Буенос Айрес, столицата на Аржентина. Делегацията на ЕС на срещата е ръководена от българският вицепремиер и министър на външните работи Екатерина Захариева. Българският министър ще има няколко двустранни срещи в рамките на посещението си.Високо в дневния ред на срещата са предвидени въпросите за многостранното сътрудничество и световното управление. Ще се обсъждат и темите кибер сигурност, информационните технологии и цифровата пропаст, както и променящите се парадигми на търговията и миграцията.Участието си са потвърдили британският външен министър Борис Джонсън, руският първи дипломат Сергей Лавров и външният министър на Китай Ван И. Външните министри на Германия Хайко Маас, на Япония Таро Коно и на домакина - Хорхе Фори ще дадат пресконференция след края на срещата.Държавният секретар на САЩ Майк Помпейо няма да присъства, тъй като ще държи важна реч във Вашингтон във връзка с Иран. Вместо него на срещата ще присъства неговият заместник Джон Съливан.Срещата на външните министри на Г-20 предшества срещата на върха на световните лидери, която ще се състои през ноември и ще бележи края на аржентинското ротационно председателство на организацията.", "date": "2018.05.21", "title": "Захариева на посещение в Буенос Айрес за срещата на Г-20"}
{"url": "https://offnews.bg/sviat/arestuvaha-balgarin-v-marsilia-podgotvial-teroristichna-ataka-681031.html", "text": "48-годишен българин е бил задържан във Франция в подозрение, че е подготвял терористична атака, съобщават френски медии.Нашенецът е бил арестуван в Марсилия в неделя и е познат на френските власти. Първоначално българинът на руски се представил за чеченец. Мъжът е имал криминална регистрация във Франция за опит за убийство. Той беше задържан след сигнал на пътничка за човек със странно поведение.У него са били открити материали, които сами себе си не били опасни, но можели да послужат за направата на бомба, съобщават властите.Заради операцията по задържането му гарата „Сен Шарл” остана затворена за няколко часа.", "date": "2018.05.21", "title": "Арестуваха българин в Марсилия, подготвял терористична атака"}
{"url": "https://offnews.bg/politika/balgaria-se-nuzhdae-ot-preki-dostavki-na-ruski-gaz-zaiavi-radev-681032.html", "text": "България не може да закупи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС.Това е заявил президентът президентът Румен Радев в интервю за руския в. \"Комерсант\", съобщава БТА. По думите на Радев изискването е логично, от гледна точка на съюзническите задължения на България, \"така че нека бъдем реалисти - покупката на допълнителни изтребители МиГ е невъзможна\", посочва Радев.Президентът подчертава, че въпреки че България е член на НАТО, тя продължава да охранява въздушното си пространство с изтребители Миг-29, и във връзка с това е необходимо да се осигури своевременната им техническа поддръжка.Пред \"Комерсант\" Радев заяви, че България се нуждае от преки доставки на руски газ през Черно море. \"Може да наречем това \"Български поток\", заявява президентът Радев.Радев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз.Президентът посочва, че такъв подход се диктува от здравия разум. \"Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България\", посочва българският държавен глава.В интервюто Радев съобщава, че ще покани руския президент Владимир Путин да посети България през 2018 г.Днес президентът Радев започва двудневно работно посещение в Русия. През първия ден е планирана среща с руския премиер Дмитрий Медведев, а утре са разговорите на българския държавен глава с руския му домакин Владимир Путин в Сочи.", "date": "2018.05.21", "title": "България се нуждае от преки доставки на руски газ, заяви Радев"}
{"url": "https://offnews.bg/112/voenen-naraga-politcaj-v-plovdiv-681057.html", "text": "Военен е задържан в Пловдив, след като като късно снощи е намушкал с нож свой съсед.Задържаният е военен командос от, а наръганият е полицай. Имали са личен конфликт, пише bTV. Пострадалият е настанен в болница. Инцидентът е станал в кв. „Кючук Париж”.Задържаният е домоуправител на жилищен вход, съседите го описват като добронамерен и кротък човек. Инцидентът е станал на улицата.Военноокръжна прокуратура - Пловдив вече образува досъдебно производство.", "date": "2018.05.21", "title": "Военен наръга полицай в Пловдив"}
{"url": "https://offnews.bg/politika/andrej-novakov-tragna-s-tir-iz-evropa-za-da-pokazhe-che-paketat-za-m-681033.html", "text": "Евродепутатът от групата на ЕНП Андрей Новаков тръгна с ТИР из Европа, за да докаже, че мерките от мобилния пакет на френския президент Макрон са неприложими.За да докаже несъстоятелността на лансираната от Еманюел Макрон политика, Новаков пътува от Холандия до България в кабината на ТИР.„Аз имам чувството, че правилата са правени за делтапланеристи, които прелитат през границите, а не за Сюлейман, който прекарва по 40 тона товар през Алпите”, коментира евродепутатът пред bTV. Новаков днес сутринта пресече българската граница заедно със своя спътник шофьор.Той посочи, че изискването след 72 часа престой в дадена държава да се плащат нейните ставки, не е реалистично, защото има страни като Германия и Франция, които просто не могат да бъдат преминати за толкова време. На други места като Австрия тировете не вървят в петък, събота и неделя, което също е предпоставка да се стигне до по-дълго пребиваване.Цялото си преживяване Новаков сподели под формата на влог във страницата си.По думите му стотици километри се изминават без отбивка за хотел, няма достатъчно охраняеми паркинги, а и търсенето им създава риск от друго нарушение – прекалено дълго време, прекарано от шофьора зад волана.Според Новаков подкрепата за пакета „Макрон” в момента отслабва, докато все повече периферни държави застават в опозиция. Въпреки това положението все още е „буквално 50:50”.Ако бъдат приети, мерките трябва да засегнат и турските тираджии, които често покриват нездравословно големи разстояния без почивка.", "date": "2018.05.21", "title": "Андрей Новаков тръгна с ТИР из Европа, за да покаже, че пакетът за мобилност на Макрон не работи"}
{"url": "https://offnews.bg/futbol/tcska-privlicha-holandski-napadatel-681034.html", "text": "Холандски таран дойде вчера на стадион \"Българска армия\" и изгледа на живо победата на ЦСКА с 1:0 над Берое от последния кръг в Първа професионална лига.Става въпрос за 26-годишния Ларс Велдвайк, който се очаква да подпише договор с \"червените\" в следващите дни. 196-сантиметровия таран е в София за финални преговори с шефовете на \"армейците\", информира \"Тема Спорт\".Велдвайк за последно носи екипа на елитния Грьонинген, където има 7 мача и 1 гол. Миналия петък обаче от клуба обявиха, че ще се разделят с него като свободен агент.През сезон 2015/16 г. Велдвайк вкарва 14 гола с екипа на Цволе в 33 мача в Ередивизие. Той има мачове за още няколко холандски клуба, а през 2014 година носи екипа на английския Нотингам Форест.", "date": "2018.05.21", "title": "ЦСКА привлича холандски нападател"}
{"url": "https://offnews.bg/sviat/v-sasht-shte-razsledvat-dali-fbr-ne-sa-shpionirali-tramp-po-vreme-na-k-681035.html", "text": "Американското министерство на правосъдието ще разследва дали ФБР е шпионирало кампанията на Доналд Тръмп с \"неподходящи цели\", съобщава Би Би Си.С пост в социалната мрежа Twitter Тръмп поиска да научи дали предишната администрация на Обама е наредила подобно действие.Първоначално информация за ФБР агенти в кампанията на Тръмп се появиха в американски медии, като те уточняват, че агенти на федералното бюро са се срещали с хора от екипа на американския президент.Заместник-главния прокурор на САЩ Род Розенщайн заяви, че ще се вземат съответните мерки, ако информацията се окаже вярна.Според \"Ню Йорк Таймс\" ФБР шпионирало Тръмп след слуховете за руската намеса в американските избори, но американският президент смята, че федералното бюро го следи още от преди това.", "date": "2018.05.21", "title": "В САЩ ще разследват дали ФБР не са шпионирали Тръмп по време на кампанията му"}
{"url": "https://offnews.bg/futbol/lionel-mesi-specheli-zlatnata-obuvka-681038.html", "text": "Звездата на Барселона Лионел Меси спечели \"Златната обувка\" за голмайстор №1 в Европа за пети път в кариерата си. Аржентинската звезда на каталунците реализира 34 гола в 36 мача от Ла Лига и финишира с 68 точки.Меси изпревари голмайстора на Ливърпул Мохамед Салах (32 гола в 36 срещи от Премиършип), трети остана Хари Кейн от Тотнъм (30 гола в 37 мача от английското първенство).Южноамериканецът се пребори за отличието за пети път след 2010, 2012, 2013 и 2017 г. и отново изпревари големия си конкурент Кристиано Роналдо от Реал Мадрид (2008, 2011, 2014 и 2015).В класацията за \"Златната обувка\" броят на отбелязаните голове се умножава по съответния коефициент на шампионата. Точните удари в петте най-силни първенства в Европа се оценяват на две точки.", "date": "2018.05.21", "title": "Лионел Меси спечели \"Златната обувка\""}
{"url": "https://offnews.bg/analizi-i-komentari/ne-znaem-kakva-e-mitichnata-otrova-vav-vodata-no-ni-viarvajte-che-ia-681037.html", "text": "Новината за отровената софийска вода обиколи интернет за часове. Оказа се, че нейният основен разпространител е депутатът от БСП Таско Ерменков – меко казано спорна личност. От страна на властта реакцията обаче беше също толкова неадекватна. Само за часове общината и дружеството „Софийска вода“ категорично отхвърлиха обвиванията, а депутати от ГЕРБ ударно решиха по милиционерски, че разпространителите на „грозни слухове“ са за затвора.Спорът успя да се политизира още преди да бъде изслушан и един експерт. Да видим какви са фактите:1. Депутат твърди, че получил информация за отравяне на питейната вода в язовир Искър. Източникът на информация, на която се позовава политикът, е неизвестен. Не е ясно как е станало замърсяването и какво го е причинило.2. Само след часове от „Софийска вода“ обявяват, че питейната вода е напълно безопасна. Те се позовават на анализите на собствената си лаборатория.3. Политици от управляващата партия категорично вземат страната на „Софийска вода“, базирайки се на нейните твърденията.Кой е прав в случая и трябва ли софиянци да се притесняват за водата си?Аргументи против замърсяването:1. Информацията за замърсяването е непълна, не е ясно кога, къде и с какво е станало. Няма никакви достоверни или експертни източници. Цялата информация идва по системата \"една жена написа в Фейсбук\".2. На практика да се замърси умишлено питейната вода в София е много трудно. Става въпрос за големи обеми. Дори да се изсипят камиони с отрова в язовир Искър, огромният му обем ще разреди силно замърсителя, а бактериите, слънцето и кислородът ще го разградят или утаят на дъното. Каквото остане, най-вероятно ще се отстрани в пречиствателната станция, където водата от язовира преминава през няколкостепенен процес на пречистване.3. Извън язовир Искър е трудно умишлено да се вкара замърсител, а дори някой да успее - ефектът ще е локален.4. Имайки предвид кой е основният разпространител на твърденията за замърсяване, е много вероятно това да е политическа акция.Някои не толкова приятни аргументи:1. Държавните органи наистина реагираха с опровержение за няколко часа. Много бързо, но и много непрофесионално. При положение, че никой не знае какъв е потенциалният замърсител, как тогава може да се отрече неговото наличие във водата? Очевидно институциите бързат да стопират слуховете и опровергават, без да са извършили никакви проверки и дори без да знаят какво всъщност отричат. То и при добро желание лабораторните проверки за няколко часа са невъзможни, особено когато не знаеш какво търсиш.2. В дружеството „Софийска вода“ има добре оборудвана лаборатория, която наистина извършва всекидневни анализи на питейната вода на изхода от пречиствателната станция, както и от различни точки от водопреносната мрежа. Това, което спестиха от ВИК, е, че тези ежедневни проверки са твърде ограничени и включват не повече от 20 базови показателя. Ще дам един пример. Ако по някакъв начин във водата на София изведнъж се появи цианид или някоя друга добре позната индустриална отрова, то тя няма да бъде открита вероятно поне няколко дни. Ако замърсителят е по-екзотичен, то тогава неговото присъствие изобщо няма да бъде отчетено, защото лабораторията на \"Софийска вода\" няма такива възможности. Ако досега не знаехте дали замърсител в питейната вода може да остане неоткрит, не се съмнявайте, вероятността за това е голяма!3. В България контролът на водите (както и всичко останало) е твърде формализиран и бюрократизиран. ВиК операторите работят по регламент. Проверяват се замърсителите, включени в наредбите и нищо повече! Много често лабораториите не работят, а оправданията за това са много. Ако случайно се появи замърсител, който чиновниците в Брюксел са пропуснали, не се съмнявайте, той няма да бъде открит. Не се възмущавайте, така работи системата, а кадрите в нея никога не проявяват инициатива!4. Съвсем пресни са примерите за замърсяванията с уран в Хасково и региона. Тогава местните чиновници мълчаха в продължение на месеци. Подобна е ситуацията с наличието на тежки метали, най-често арсен, във водите на редица населени места. Всяка година стават известни все повече случаи за премълчани от държавната и местната администрация скандални случаи. Всъщност спестяването на истината в България е по-скоро обичайна практика и гражданите са прави,  когато не се доверяват на успокоенията на властите.Нека обобщим. Вероятността в питейната вода на София да има отрова е много малка. Реакцията обаче на ВиК оператора, общината и управляващите политици е прибързана и непрофесионална и по-скоро предизвиква съмнения, отколкото да успокоява. За няколко часа никой контролен орган няма как да провери има ли опасност във водата, особено когато не знае каква е тази опасност. Изявленията на политиците засега са просто думи без принос за изясняване на истината, но допринасящи за политизиране и профанизиране на иначе толкова важна за здравето на хората тема.", "date": "2018.05.21", "title": "Не знаем каква е митичната отрова във водата, но ни вярвайте, че я няма"}
{"url": "https://offnews.bg/obshtestvo/novi-karti-v-metroto-za-da-ne-se-gubiat-patnitcite-681039.html", "text": "Спаси София представи новите карти на Софийското метро, които вече се поставят на метростанциите. Последната версия на картите е разработена заедно с „Метрополитен“ ЕАД, уточняват от неправителствената организация. „Градовете, в които се мисли за удобството на пътниците, притежават визуален стандарт, определящ принципите, според които пътниците ще бъдат информирани. Целта е не просто да се посочи посоката на движение на влаковете в метрото, но и да се улесни целия процес на придвижване в и около метростанциите“, коментират от Спаси София. Всички нови карти съдържат шест функционални компонента: карта на градския транспорт, туристическа карта, карта на района около метростанцията, схема на метрото, описание на спирките на наземния транспорт около метростанцията и разписание на метрото. Изключение са най-големите и натоварени метростанции – Сердика, НДК, Софийския университет и Централна жп гара, където е добавен и седми елемент: 3D схема на метростанцията и подлезите. “Картата на градския транспорт показва цялостната му мрежа, като отбелязва различните видове транспорт в София. За нас беше важно да използваме традиционните и отдавна наложени цветове – червено за автобусите, тъмнозелено за излетните линии, оранжево за трамваите, светлосиньо за тролейбусите”, казват от Спаси София.Картата на района, присъстваща на новите карти, съдържа много повече информация и в по-голям обхват от предходните версии и вече позволява на пътниците да се ориентират за всички обекти, намиращи се в петминутна пешеходна достъпност: учебни и здравни заведения, културни и административни институции, туристически забележителности и др. Също така всички карти на района показват местоположението на спирките на градския транспорт около метростанциите, отбелязани с жълто-зелени латински букви. С цел опростена навигация, има и изнесена таблица с информация за всички линии на наземния транспорт, които спират на тях. „Наш основен приоритет беше пътниците да не се объркват и затова избрахме изходите да се отбелязват с номер в квадрат, докато спирките на градския транспорт с буква в кръг“, обясни Гергин Борисов и добави, че номерирането и наименуването на всички изходи на метростанциите е важна стъпка към подобряване ориентацията на пътниците. На новите карти е разположена и туристическа информация с всички забележителности в центъра на града - музеи, галерии и храмове, както и опростена схема на метрото, показваща всички интермодални връзки, които то прави – с жп гари, с автогари, Летище София и буферните паркинги. От организацията заявяват, че са убедени, че София и жителите ѝ заслужават ориентацията им в метрото да е сравнима с най-добрите световни примери. ", "date": "2018.05.21", "title": "Нови карти в метрото, за да не се губят пътниците"}
{"url": "https://offnews.bg/nashite-avtori/useshtane-za-kola-681055.html", "text": "Помните ли големия филм с Ал Пачино „Усещане за жена“? Слепият мъж си беше изградил такава сензитивност за жената, че можеше, без да я вижда, само по уханието ѝ, по движенията ѝ в танца да я опише, да я определи и разкрие. Със сигурност всяка жена е различна и за всяка една усещането е различно. Само че не си мислете, че започвам с някаква аналогия, опазил ме Господ. Допадна ми  концепцията за усещане. Как човек усеща нещо, как го възприема, колко смисъл намира в него – както онзи слепец имаше по-изтънчени възприятия за жените, така има хора, за които автомобилът не е просто машина за придвижване от точка А до точка Б или само купчина желязо.Някога бях зрител на Формула 1, следях шампионата, не заклет фен, само ми бяха интересни. Познавам много предани фенове на тоя спорт, ако позволите така да го нарека. Има всякакви спортове на тоя свят. Даже кърлинг. Жена ми го практикува често в домашни условия. Само че откакто двигателите станаха хибридни и въведоха все повече високи технологии и мерки за сигурност, състезанията от Гран При ми станаха още по-скучни и съвсем ме изгубиха. Ф1 е отделна маниащина и тия машини не са точно автомобили.Друг един приятел си има синьо Субару, в което инвестира свободното си време и пари – ъпгрейдва го с нови агрегати за мощност, сменя му джантите с някакви от космическа совалка, тунингова го и не дава прашинка да падне върху му. Той е от хората, които разбират от двигатели от детска възраст, не се страхува да се изцапа с машинно масло. И на него книгата „Леки автомобили: Наръчник по карбуратори“ му е напълно излишна.Въпросът със самоходните машини, както ги наричат на полски език, е неизчерпаем. И ще ми простите, че ще ви занимавам с нещо, което навярно ви е безкрайно далечно. Но може и да ви е интересно. И пак казвам, че става дума за отношение. За същото, за което се говори в оная непреходна книга на Робърт Пърсиг. А отношението е важна съставка на ежедневието ни, без която всичко друго губи цвят, мирис и вкус. Без добро отношение към явленията светът става сивкав и блудкав.Наскоро в един английски град бяха налепили големи надписи с препоръки водачите на SUV да се обърнат към съответните пластични хирурзи за увеличаване на някои анатомични органи. Разбира се, бяха изчегъртани много бързо. Явно някой се е засегнал. Да караш огромна кола 4х4, заемаща много място, в претъпкания и задръстен град, е дразнещо и излишно, спор няма. Щото нито теренът изисква задвижване на четирите колела, нито има нужда от високомерни погледи. Хората обаче си ги търкалят и едва ли ще спрат, като им кажеш, че избиват комплекси по този начин. Само че дали на някого му пука, че имат кинти и гледат тъпо? Това е толкова ретро вече. Не, не е и ретро, защото ретрото е красиво. Да парадираш с автомобил си е чалга. Обратното на усещането за кола. Колата не е лустро. Колата е достижение на човешкия гений. Да кара Q7 или Х6 може всеки. Ако е и автоматик, направо си е скука отвсякъде – газ и спирачка. Автоматиците са за хора, които не усещат колата. Автоматиците са за мързеливци и глезльовци, които не могат сами да си сменят свещите и викат Пътна помощ, когато спукат гума. Най-добрите потребители на нашето съвремие. Любимите на търговците. Човекът без отношение е като сварен. Разпада се лесно, липсва му жилавост.А ретрото е усещането за УАЗ. Карали ли сте някога толкова жилава машина? Ако не сте, а обичате истински автомобилите, побързайте да го направите. УАЗ е наследник на ГАЗ, ползват двигателите на ГАЗ, има няколко разновидности – високопроходим автомобил, лек камион, микробус, но начинът на управление и поддръжка е сходен. Еднаква е и миризмата. Както уазкаджиите казват за себе си – случаен човек УАЗ не кара. G-Klasse също е специална машина, особено военното изпълнение или по-старите немутренски издания. Но пак стигаме до усещането. Като шофьор на строева радиорелейна „Буханка“ излизах два пъти на учения в казармата. Някъде тогава сигурно се влюбих в звука на двигателя, в превключването на скоростите, в тръпката да ти се повреди нещо на пътя, но да си го поправиш сам и да продължиш. Няма нищо общо с днешните дигитализирани луксозни сандъци, за които се грижат не автомонтьори, а програмисти. Спартански суров автомобил за хора, на които това им доставя удоволствие. Не, не е извратено. Първично е. УАЗ е машина честна. А аз имам нужда от все повече честност в наши дни.", "date": "2018.05.21", "title": "Усещане за кола"}
{"url": "https://offnews.bg/ikonomika/tragva-programata-fisp-za-startirashti-firmi-v-sofia-681040.html", "text": "Столична община и Банка ДСК започват Програма за финансиране на иновативни стартиращи предприятия в София, съобщиха от \"Московска\" 33. Програмата ФИСП ще се реализира от Общинския гаранционен фонд за малки и средни предприятия (ОГФМСП) към Столична община, като първата банка-партньор е Банка ДСК.В изпълнение на Програмата, Общинският гаранционен фонд ще издава гаранции по кредити, отпуснати за финансиране на иновативни предприемачески идеи, като за целта ще бъде подписано Рамково споразумение за партньорство между ОГФМСП и Банка ДСК. ", "date": "2018.05.21", "title": "Тръгва програмата ФИСП за стартиращи фирми в София"}
{"url": "https://offnews.bg/politika/prezidentat-ot-moskva-balgarskoto-pravitelstvo-izleze-ot-letargiata-z-681070.html", "text": "В Москва президентът Радев разговаря с премиера на Руската федерация Дмитрий Медведев, съобщиха от прессекретариата на държавния глава.\"В последните седмици българското правителство излезе от летаргията по отношение на Русия\", каза след срещата Радев, цитиран от Фокус. Държавният глава заяви, че днешната среща е пробив, защото е първата на най-високо равнище след продължително прекъсване.Радев и Медведев са разговаряли за енергийни проекти. Двамата са се обединили около това, че търговско-икономическите отношения между България и Русия имат огромен потенциал. Българският президент подчерта, че вече има анонси за съживяването на проекта АЕЦ „Белене“, което предполага и руско участие. Президентът Радев призовавам правителствата на България и Русия да преразгледат още веднъж възможността за пряка доставка на руски газ през Черно море в страната ни. \"На първо място положителният импулс от тази визита, която правим с премиера премиера Медведев и с президента Путин утре, трябва да бъде използван по най-добрия начин от българското правителство. Тези срещи дават един импулс и отварят възможности за работа на министрите\", каза още българският президент. По-късно през деня в Большой театър президентът Радев ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с български и руски културни дейци и общественици. По време на посещението си в Русия българският президент е придружаван от своята съпруга.", "date": "2018.05.21", "title": "Президентът от Москва: Българското правителство излезе от летаргията за Русия"}
{"url": "https://offnews.bg/obshtestvo/bez-topla-voda-prez-liatoto-v-sofia-vizhte-kade-681036.html", "text": "Хиляди клиенти на \"Топлофикация – София\" ще останат без топла вода през лятото заради планирани ремонти. Тази година изцяло ще бъде спрян ТЕЦ \"София\" от 20 до 29 август. Без топла в периода ще са клиентите в центъра. През същия месец - от 15 до 26, студен душ ще взимат в \"Дървеница\", \"Студентски град\" и \"Витоша\" и \"Младост 1\".  График:М. \"Къро\" - 5-16 юни\"Лозенец\", \"Дианабад\", \"Изток\", \"Подуене-център\", \"Редута\", \"Яворов\", \"Иван Асен II\" - 19 юни - 4 юли\"Младост\" - 1А, 2, 3, 4 ще бъдат обявени допълнително\"Слатина\" и част от кв. \"Дружба\" 1 - 30 юли - 14 август\"Младост\" - 1, \"Дървеница\", \"Студентски град\", \"Витоша\" - 15 - 26 август\"Лагера\", \"Хиподрума\", \"Крива река\", \"Иван Вазов\", част от кв. \"Буката\" - 20 - 24 августЧасти от кв. \"Лозенец\", ВВМА, МА и НДК 20 - 24 август\"Красна поляна\", \"Гевгелийски\", \"Западен парк\", \"Илинден\" - 27 - 31 август\"Красно село\", \"Бели брези\", \"Стрелбище\", \"Гоце Делчев\", части от кв. \"Мотописта\" - 3 - 7 септемвриРеконструкция на трасе по пл. \"Гарибалди\" (ремонт на ул. \"Граф Игнатиев\") - 17 май-15 юни.Части от бул. \"Княгиня Мария Луиза\", ул. \"Поп Богомил\", ул. \"Св. Св. Кирил и Методий\", ул. \"Сердика\", ул. \"Веслец\", ул. \"Будапеща\", ул. \"Г. Бенковски\", ул. \"Г. С. Раковски\", ул. \"Цар Симеон\" - 31 май - 16 юниж.к. \"Люлин\"-1 - 5-9 юни, ж.к. \"Люлин\" 2 и 3 - 5 - 8 юни, ж.к. \"Люлин\" 4 и 5 - 18 - 22 юни, ж.к. \"Люлин\" 6 и 7 - 25 - 29 юни, ж.к. \"Люлин\" 8 и 9 - 11-15 юни, ж.к. \"Люлин\" 10 - 18-22 юниж.к. \"Надежда\" 5 - 25 - 27 юниж.к. \"Обеля\" 1 - 5-8 юни, ж.к. \"Обеля\" 2 - 25 - 29 юникв. \"Захарна фабрика\" 12 - 14 юни. ", "date": "2018.05.21", "title": "Без топла вода през лятото в София - вижте къде"}
{"url": "https://offnews.bg/politika/karakachanov-pita-dali-novite-iztrebiteli-ne-mozhe-da-se-remontirat-u-681043.html", "text": "Вероятно предимство в конкурса за купуване на нови изтребители ще имат производителите, които могат да предложат инсталирането на допълнителни мощности за поддръжката на самолетите в България.Това става ясно от изявление, което министърът на отбраната е направил пред министрите на заседанието на кабинета миналата сряда. Тогава правителството даде зелена светлина за стартиране на два от модернизационните проекти - за купуване на нови машини за пехотата и за нови изтребители. Проектите за на стойност 3.2 млрд. лв., като в отпуснатите от правителството пари е включен и ДДС. Разходите за новите изтребители за първи път са увеличени до 1.8 млрд. лв.Правителството е направило разчет двата проекта да бдат изплащани напред във времето. Така например машините за сухопътните войски трябва да бъдат изплатени до 2029 година, като първите 8 години заделяните средства ще са по 100 млн. годишно, а от 2026 година разходите стават 150 млн. лв., 2027 г. - 180 млн. лв. и продължават да растат до края на срока.При изтребителите схемата е през първите три години до 2020 година да се плащат по 100 млн. лв. на година, след което разходите се увеличават - 2021 година на 260, през 2022 година падат на 240, 2023 година достигат 200 и последните години отново са по 100 милиона. От проектите става ясно, че намеренията на правителството са тези два договора да бъдат сключени още тази година.Сред основните условия, които Министерството на отбраната смята да постави пред производителите, е инсталирането на допълнителни производствени мощности на територията на България, където да бъдат поддържани новозакупените изтребители. Такава опция вече е заложена при новите сухопътни машини. Пред колегите си в МС министърът на финансите Владислав Горанов поставя условие за покупката на машините за пехотата: \"максимално да се въвлече българският военнопромишлен комплекс, защото има риск цялата тази инвестиция да финансира чужди икономики\". Военният министър отговаря, че точно това условие е заложено в проекта за сухопътните машини: \"лицензионен трансфер на технология, производството в България, поддръжка през целия жизнен цикъл на машината в България\".КРАСИМИР КАРАКАЧАНОВ: Господин премиер, ако разрешите.Два проекта – Проект за инвестиционен разход „Придобиване на основна бойна техника за изграждане на батальонни бойни групи от състава на механизирана бригада“ и актуализиран, подчертавам, Проект за инвестиционен разход „Придобиване на нов тип боен самолет“, приет с Решение на 43-ото Народно събрание от 2 юни 2016 година. Тези два проекта се реализират във връзка с изпълнението на Програмата за управление на правителството на Република България за периода 2017-2021 година, това е мярка 308. Включително проектите за модернизация и новия проект за Сухопътните войски, както и доклад на временната парламентарна комисия за проучване и изпълнението на процедурата за избор на нов тип боен самолет, приет с решение на 44-ото Народно събрание на 5 октомври миналата година.Министерството на отбраната изготви разчет за разпределение на ресурсите, необходими за реализацията на основните приоритетни проекти за превъоръжаване на въоръжените сили. С оглед осигуряване на тяхното едновременно изпълнение и препоръките на доклада се предвижда актуализация на приетия Проект за инвестиционен разход на Военновъздушните сили, както и приемане на разработен Проект за инвестиционен разход за модернизация на Сухопътните войски.По отношение на инвестиционния разход „Придобиване на основна бойна техника за изграждане на батальонни бойни групи от състава на механизирана бригада“ следва да се отбележи, че със стартирането му ще се създаде реална перспектива за превъоръжаването на Сухопътни войски и развитие на техните способности. Изпълнението на проекта ще позволи превъоръжаването им с нови бойни машини и ще даде възможност за действия в пълния спектър на сухопътните операции, включително нощем и в екстремни климатични условия. Едновременно с това ще се подобрят бойната ефективност, мобилност и защитеност на формированията в зоната на операциите. С реализацията на проекта за Сухопътни войски ще бъде преодолян и съществуващият дефицит от способности на механизираните формирования от състава на Сухопътните войски, окомплектовани с налично въоръжение и техника. Ще бъде постигната оперативна съвместимост със страните членки на НАТО и ЕС.Отчитайки текущото икономическо състояние на страната, цялостното изпълнение на проекта в кратък срок би имало значителна финансова тежест, поради което е предвидена възможност процесът за придобиване да се осъществи за по-дълъг период от време.", "date": "2018.05.21", "title": "Каракачанов пита дали новите изтребители не може да се ремонтират у нас"}
{"url": "https://offnews.bg/sviat/i-paragvaj-otkri-posolstvo-v-jerusalim-681071.html", "text": "Парагвай откри днес посолство в Йерусалим и стана втората страна след Гватемала, последвала примера на САЩ, предаде Ройтерс. На церемонията по откриването присъстваха парагвайският президент Орасио Картес и израелският премиер Бенямин Нетаняху. САЩ преместиха посолството си в Ерусалим преди една седмица, предизвиквайки гнева на палестинците.В сряда миналата седмица Гватемала последва примера на Вашингтон.", "date": "2018.05.21", "title": "И Парагвай откри посолство в Йерусалим"}
{"url": "https://offnews.bg/tenis/nadal-si-varna-varha-v-svetovnata-ranglista-681041.html", "text": "Испанецът Рафаел Надал се завърна на върха в световната ранглиста, след като спечели турнира в Рим. Най-добрият тенисист на клей триумфира на “Мастърс”-а в италианската столица след трисетов мач срещу защитаващия титлата германец Александър Зверев, спечелен от Матадора с 6:1, 1:6, 6:3.Така той отново зае върха в класацията на АТР с актив от 8700 точки. Веднага след него се нарежда Роджър Федерер с 8670 и Зверев с 5615 точки.Най-добрият ни тенисист Григор Димитров пък се смъкна с една позиция и вече е пети 4870 точки. Пред него е Марин Чилич с 4950, а след него шести е Хуан Мартин дел Потро с 4450. Топ 10 допълват Кевин Андерсън с 3635, Доминик Тийм с 3195, Давид Гофен с 3020 и Джон Иснър с 2955 точки.Димитров ще бъде поставен под номер 4 на предстоящия турнир от “Големия шлем” в Париж - “Ролан Гарос”. Роджър Федерер няма да участва и затова Димитров ще бъде четвърти в схемата, което му осигурява сравнително леки съперници в първите два кръга.", "date": "2018.05.21", "title": "Надал си върна върха в световната ранглиста"}
{"url": "https://offnews.bg/kultura/godsmack-s-kontcert-v-sofia-na-27-noemvri-681050.html", "text": "Американската банда Godsmack ще има концерт в София на 27-ми ноември. Новината е потвърдена от сайта на групата, където се вижда, че събитието ще бъде в столичната зала \"Арена Армеец\".Групата от Бостън включи и България в турнето си по повод най-новия им албум “When Legends Rise”, по който работиха през цялата 2017-та.Новият дългосвирещ проект на Godsmack се появи четири години след предишния им албум „1000 hp” и представя стремежа на бандата да завладее още по-мащабни музикални територии. „За да изградиш новото, трябва да изгориш старото до основи. Заглавието на албума е метафора.Билетите тръгват в продажба от утре, 22 май (вторник) в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи.Първите 200 билета на терен са на промоционална цена от 60 лева. След това цените на терен ще са 70 лева, а седящите са на цени от 80 и 90 лева.", "date": "2018.05.21", "title": "Godsmack с концерт в София на 27 ноември"}
{"url": "https://offnews.bg/futbol/v-levski-se-gotviat-za-uchastie-v-liga-evropa-681073.html", "text": "Думите на президента на Славия Венцеслав Стефанов към ръководството на Левски да не слага тигана, преди да е уловило рибата, след финала за Купата на България си останаха глас в пустиня.\"Сините\" се добраха до баража за Лига Европа срещу Черно море, но вече броят участието си за сигурно. Подобно беше и настроението преди финала за Купата, но Славия успя да излъже 26-кратните шампиони след изпълнение на дузпи.Изпълнителният директор на \"сините\" Красимир Иванов изрази днес надеждите си, че големите звезди на Левски ще покажат истинското си лице на европейска сцена.\"Запазването на гръбнака на отбора не зависи толкова от евротурнирите. Ние се надяваме там Левски да покаже докъде сме стигнали като развитие, да покаже истинското си лице. Искрено се надявам големите ни звезди да искат да се покажат в Европа.Треньорският пост не зависи от класирането за Лига Европа. Делио Роси си има договор за още една година. След края на сезона ще говорим с него, ще направим равносметка на сезона и ще се подготвим за новия сезон.След баража с Черно море ще се реши дали да бъде назначен нов спортно-технически директор на мястото на напусналия през зимата Асен Букарев\", каза Иванов при презентацията на бенефисния мач срещу Бока Хуниорс, с който синя България ще отбележи 75 години от раждането на легендата Георги Аспарухов - Гунди.", "date": "2018.05.21", "title": "В Левски се готвят за участие в Лига Европа"}
{"url": "https://offnews.bg/kultura/preporachvame-vi-muzikata-na-evropa-v-sofijskata-filharmonia-681019.html", "text": "Днес от 08:00 часа до 17:00 часа в камерна зала \"България\" в Софийската филхармония ще се състои камерният цикъл \"Музиката на Европа\": Музиката на Полша. В програмата са включени творби от Фредерик Шопен, Павел Микйетин, Карол Шимановски, Дариус Пшибилски, които ще бъдат изпълнени от пианистката Магдалена Лисакл.Проект \"Музиката на Европа\" се реализира с финансовата подкрепа на програма \"Културна програма за Българското председателство на Съвета на Европейския съюз 2018\" на Национален фонд \"Култура\".Моноспектакълът \"Черното пиле\" от 19:00 часа в театър \"Сълза и смях\".В разказа Черното пиле на Хайтов два коса кацат върху голата глава на герой с име Гогоша, за да изкълват от нея \"червеите\" на всички черни мисли за неправдите по света и глада вкъщи.Тъкмо тази \"чиста и неопетнена\" българска душа търси Мариус Куркински в моноспектакъла си, който намира опора в още два разказа на Хайтов – \"Мерак\" и \"Пазачът от овесената нива\".Повече информация за моноспектакъла ще откриете .", "date": "2018.05.21", "title": "Препоръчваме ви: 'Музиката на Европа' в Софийската филхармония"}
{"url": "https://offnews.bg/obshtestvo/spirat-vodata-v-kvartal-dimitar-milenkov-681027.html", "text": "„Софийска вода” временно ще прекъсне водоснабдяването в кв. „Димитър Миленков“  днес, съобщиха от дружеството. Във връзка с диагностика на уличен водопровод в кв. „Димитър Миленков“ се налага спиране на водоподаването от 9.00 до 16.00 ч. на кв. „Димитър Миленков“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx.“Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.Друг начин е да се възползват от безплатната услуга за известяване чрез СМС.", "date": "2018.05.21", "title": "Спират водата в квартал Димитър Миленков"}
{"url": "https://offnews.bg/obshtestvo/dnes-e-ogneniat-praznik-na-sv-sv-konstantin-i-elena-680785.html", "text": "Православната църква почита днес св. св. Константин и Елена. 21 май е празник на нестинарите, народът ни го отбелязва и като преход от пролетта към лятото. Имен ден празнуват Константин, Костадин, Константина, Елена, Елеонора и Елица. Името Елена има древногръцки произход и означава \"светла като слънце, сияйна\". Константин пък значи \"постоянен\", идва от латински.Свети Константин бил император на Византия през IV век. Той въвежда християнската религия като официална във Византия. Неговата майка Елена е построила няколко манастира в земите, където е живял Христос, открила е и кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци.Във всички храмове на Българската православна църква се отслужва Божествена света литургия. Днес е и денят на нестинарството. В Странджа пламват кладите и хората се събират около жаравата, като носят иконата на Св. Св. Константин и Елена. Ритуалният танц трае няколко минути.Град Елена отбелязва своя празник днес. ", "date": "2018.05.21", "title": "Днес е огненият празник на Св. св. Константин и Елена"}
{"url": "https://offnews.bg/obshtestvo/izpiti-po-literatura-abiturientite-na-matura-sedmoklasnitcite-na-tes-680928.html", "text": "Седмокласниците и дванадесетокласниците се явяват на ключово важни изпити по литература днес - за прием в гимназиите и първата задължителна матура.Тестът за зрелостния изпит ще бъде генериран в 5.10 ч. в Министерството на образованието и науката. Изпитът започва в 8 ч. Авторът и произведението на последния 41-и въпрос ще бъдат обявени по БНР в 12 ч.В 8.50 ч. ще бъде изтеглен един от трите варианта за тест за изпита след VII клас, в това число и преразказа на непознат текст с дидактическа задача. Изпитът за седмокласниците започва в 10.00 часа.Тестовете и верните отговори на въпросите от двата теста ще бъдат публикувани на сайта на МОН след 16 ч.На матурите във всяка от изпитните зали ще има видеонаблюдение с цел противодействие на манипулиране на резултатите, предупреждава МОН. Министерството уверява, че извършва наблюдението, спазвайки Закона за защита на личните данни и Общия регламент за защита на личните данни, както и че \"след постигане на целите за държавните зрелостни изпити 2018 г. съгласно чл. 25 от ЗЗЛД администраторът ще унищожи цялата информация събрана чрез използването на технически средства за видеонаблюдение\".Втората задължителна матура, по предмет избран от ученика, е насрочена за 23 май. На същата дата е и вторият изпит от националното външно оценяване за седмокласниците - по математика.Оценките от матурите трябва да бъдат обявени до 13 юни. До 22-ри зрелостниците трябва да получат и дипломите си за средно образование.", "date": "2018.05.21", "title": "Изпити по литература: абитуриентите на матура, седмокласниците на тест за гимназиите"}
{"url": "https://offnews.bg/politika/kiril-dobrev-tasko-armenkov-e-deputat-rabotata-mu-e-da-pita-681075.html", "text": "За пореден път имаме нагъл и арогантен случай на газене на изборните правила. Схемата – „Мама, татко и аз“, която се вихри на национално ниво, вече работи на избори и по малките населени места. Това заяви зам.-председателят на БСП Кирил Добрев пред журналисти в централата на партията. Той обясни, че става въпрос за с. Галиче, където Георги Кръстев Георгиев – баща на депутат от ГЕРБ Красен Кръстев, е председател на СИК.„Той решава, че към 17.30 часа изборният процес е приключил. Отваря урната, преброява бюлетините и записва гласовете. На протокола записва 20:00 часа, а час на попълване на протокола – 20:15 часа“, обясни той. Добрев подчерта, че това е грубо нарушение на Изборния кодекс. Той посочи резултатите в тази изборна секция: от 52 гласували, 4 невалидни бюлетини, 44 гласа за ГЕРБ, 1 глас за патриотите, 3 гласа за БСП. Кирил Добрев посочи и резултатите в цялото населено място – 388 гласа за БСП, 369 за ГЕРБ, 141 за патриотите.„Галиче е олицетворение на това - как ГЕРБ правят и печелят избори 10 години, но вече с нови, иновативни политики, както казва Мария Габриел. Нови и иновативни политики се прилагат и тестват първо в изборния процес. Това е една подвижна секция, в която едни хора обикалят други хора, уж с основанието - по-лесно да упражнят правото си на глас. Вижда се какъв е крайният резултат“, допълни той. Зам.-председателят на БСП сравни тези 52 участници в Галиче с областен град като Силистра, където са 12 до 20 човека, Гоце Делчев 8-9 човека. ", "date": "2018.05.21", "title": "Кирил Добрев: Таско Арменков е депутат, работата му е да пита"}
{"url": "https://offnews.bg/na-tozi-den/21-maj-roden-e-dimitar-voev-680842.html", "text": "На тази дата през 1965-та година е роден българският музикант, композитор, вокалист и поет Димитър Воев. Той е един от основателите на култовата българска група \"Нова генерация\".Като ученик сформира първата си група „Парадокс“, заедно с Кристиян Костов. Двамата заедно с барабаниста Кирил Манчев избягват казармата, влизайки в психиатрична клиника. Все пак Кристиян Костов отива войник и групата се разпада. През 1984 г. Воев и Георги Маринов основават джаз дуета „Воцек“. По-късно към тях се присъединява Пенчо Попов и това дава началото на групата „Воцек и Чугра“. Свирят импровизирана музика и записват демо албуми на аудиокасети в апартамента на Пенчо Попов. Най-известната им песен е „Соня и Сала“. „Воцек и Чугра“ дълго време остава ъндърграунд. През 1992 г. записват в студио и издават албума „Бергология“.През 1985 г. Воев и Васил Гюров основават първата пост пънк група в България – „Кале“. Първата им изява е през 1987 г. на Първия софийски рок фестивал, но след третата песен са свалени от сцената. Година по-късно „Кале“ се разпада, а Димитър основава групата „Вход Б“. Скоро съставът е прекръстен на „Нова генерация“, като името идва от поемата на Воев „Нова генерация завинаги“. В големи хитове се превръщат песните „Само двама“, „Патриотична песен“, „Скорпионите танцуват сами“ и други. През 1989 г. Балкантон издава на грамофонна плоча песни на Нова генерация и Контрол. През 1991 г. е издаден и първият самостоятелен албум на групата, озаглавен „Forever“.През 1991 г., само на 26 години, Димитър Воев се застъпва открито за хората и децата в Русе, за правото им на здраве и живот, организирайки един от първите рок фестивали в страната след падането на режима.Воев умира на 27 години от тумор на мозъка. След смъртта му е издаден албумът „Отвъд смъртта“, в който са и последните записи на Воев и Нова генерация. През 1996 г. е издаден сборник с негови стихове „Поздрави от мен боговете“.Популярната песен на група „Атлас“ – „Кукла“, е по негов текст, написан през 1983 г. (когато е 18-годишен).", "date": "2018.05.21", "title": "21 май - роден е Димитър Воев"}
{"url": "https://offnews.bg/sviat/maduro-preizbran-za-prezident-na-venetcuela-681042.html", "text": "Досегашният президент на Венецуела Николас Мадуро е победител на президентските избори, предадоха АФП и Ройтерс. По официални данни Мадуро получава 5,8 млн. гласа, а главният му съперник Енри Фалкон - 1,8 млн. Избирателната активност е достигнала 46,1%.Мадуро извоюва лесна победа на оспорваните избори, въпреки че и двамата му основни съперници ги обявиха за нелегитимни заради множество нередности. \"Ние не признаваме този изборен процес, за нас избори нямаше. Във Венецуела трябва да бъдат организирани нови избори\", каза Фалкон пред журналисти и обвини правителството, че е оказало натиск над избирателите.Фалкон каза, че близо до изборните секции властите са поставили около 13 000 щанда с проправителствена агитация. \"Ние не признаваме изборния процес\", категоричен е опозиционният лидер. Опозицията призова за бойкот на изборите, напомня Ройтерс.Активността на избирателите на президентските избори вчера, след призива на опозицията за бойкот, е достигнала едва 32,3% в 18.00 ч. местно време, когато повечето секции са започнали да затварят врати, посочва Ройтерс. В избирателните списъци са вписани над 20,5 милиона души.На предишните президентски избори през 2015 г. участието на избирателите достигна 80%, напомня Ройтерс. Тогава Николас Мадуро победи с минимална преднина популярния опозиционен политик Енрике Каприлес.В същото време след обявяването на резултата привържениците на Мадуро ликуваха и танцуваха латино танци около президентския дворец Мирафлорес в центъра на Каракас.", "date": "2018.05.21", "title": "Мадуро преизбран за президент на Венецуела"}
{"url": "https://offnews.bg/politika/malko-ktb-ejsko-stava-ili-kak-kabinetat-vidia-belene-kato-pazaren-p-681049.html", "text": "Намеренията на правителството да даде зелена светлина за развитието на проекта за АЕЦ \"Белене\" са обсъдени на последното заседание на кабинета в сряда. Тогава енергийният министър Теменужка Петкова е представила доклад с възможните варианти за развитие на проекта. Най-негативният от тях бил този, при който държавата не предприеме нищо. По определението на премиера Борисов това означавало да се \"изхвърлят на боклука\" вложените до момента близо 3 млрд. лв., което не било държавнически подход. Вицепремиерът Валери Симеонов пък определя този вариант като \"малко КТБ-ейбско\", с което Борисов се съгласява.Вторият вариант, който бил невъзможен, защото се изисквало разрешение от руска страна, е оборудването да се продаде. При този вариант държавата щяла да си върне \"жълти стотинки\".  Единстеният работещ вариант е да падне мораториумът и да се търси стратегически инвеститор.Точка 38Доклад за одобряване на конкретни предложения, свързани с възможностите за реализация на активите по проекта за изграждане на АЕЦ „Белене“, в т. ч. и отделяне на активите и пасивите за проекта в отделно юридическо лицеБОЙКО БОРИСОВ: Петкова!ТЕМЕНУЖКА ПЕТКОВА: Уважаеми господин премиер, уважаеми колеги, на 2 март тази година Българският парламент със свое решение възложи на министъра на енергетиката в срок до 30 юни 2018 година да разработи и внесе в Народното събрание конкретни предложения, свързани с възможността за рационално използване на активите за изграждане на Атомната електроцентрала „Белене“, както и да предприеме действия за отделяне на активите и пасивите в отделно дружество.В изпълнение на решението на Народното събрание в Министерството на енергетиката беше създадена работна група и тя включва експерти както от министерството, така и от Българския енергиен холдинг, Националната електрическа компания, АЕЦ „Козлодуй“ и Държавно предприятие „Радиоактивни отпадъци“. Задачата на работната група беше да направи анализ и да направи конкретни предложния, свързани с изпълнението на решението на Народното събрание.Към настоящия момент работната група приключи своята работа и представи доклад. В рамките на този доклад е направен един много обстоен анализ на проекта, в това число кратка история, състоянието на проекта към настоящия момент, състоянието на оборудването, което, както знаете беше платено през 2016 година по силата на решението на Международния търговски арбитраж, платено, доставено и вече изцяло на 100% оборудването на площадката на АЕЦ „Белене“.Вариантите, които колегите сме разработили и вариантите, които предлагам днес на Вашето внимание са няколко. Първият вариант е свързан с опцията, която хипотетично съществува и тя е да не се предприема нищо във връзка с този проект, а просто да зачеркнем, така да се каже, тези три милиарда, които са платени до настоящия момент, но все пак това са парите на българските данъкоплатци и да не предприемаме никакви действия…Ако има някакъв позитив в този вариант, той е единствено и само в това, че просто прекратяваме всякакви действия по този проект, но негативите, за съжаление, са много повече. На първо място, те са свързани с това, че всичките разходи, които са извършени до момента, на практика трябва да бъдат отписани и отразени в загуба. Това, от своя страна, ще доведе до сериозни финансово икономически проблеми в Националната електрическа компания и възможност за нейната декапитализация. Това ще повлияе абсолютно негативно и на Българския енергиен холдинг в рамките на консолидирания отчет и финансово-икономическите ефекти биха били много сериозни за целия енергиен сектор в държавната енергетика.На второ място, такава опция би криела рискове и от гледна точка на енергийната сигурност, тъй като анализите, които са направени и от Електроенергийния системен оператор, анализите, които са направени от Българската академия на науките, свързани с необходимостта от нови мощности не само в България, но и в целия регион, показват, че в бъдеще ще има такава потребност. Това, разбира се, е продиктувано и до голяма степен свързано и с политиката на Европейския съюз по отношение на големите горивни инсталации. Така че, всички тези фактори трябва да бъдат отчетени и да не се предприеме нищо във връзка с оборудването – това би бил наистина най-негативният сценарий.Смятаме, че недостатъците по отношение на този вариант са много и поради тази причина не препоръчваме такъв вариант и в доклада ясно е заявено това.Вторият вариант, който е разгледан, е свързан с възможността оборудването с дълъг цикъл на производство да бъде продадено на трето лице. Този вариант на анализа показва, че е много трудно осъществим или ако се осъществи, той би приключил с доста сериозни загуби, тъй като по никакъв начин не бихме могли да възстановим размера на разходите, които са извършени до момента във връзка с този проект. Така че, по отношение на този вариант също смятаме, че не би бил удачен.Третият вариант, който разглеждаме е…БОЙКО БОРИСОВ: А да не говорим, че да се препродадат трябва решение и на руската страна, на производителя.", "date": "2018.05.21", "title": "'Малко КТБ-ейско' става или как кабинетът видя Белене като 'пазарен проект'"}
{"url": "https://offnews.bg/ikonomika/v-murmansk-shte-zarediat-s-iadreno-gorivo-parvata-plavashta-aetc-681064.html", "text": "Единственият в света плаващ ядрен енергоблок (ПЕБ) „Академик Ломоносов“ благополучно акостира в пристанището край Мурманск, на площадката на държавното предприятие „Атомфлот“ (дъщерно поделение на „Росатом“). С това успешно завърши първият етап от транспортирането на плаващата АЕЦ (ПАТЕЦ) от Санкт Петербург, където тя беше построена, до мястото, където ще бъде разположена – град Певек (Чукотски автономен окръг).През следващите месеци в Мурманск реакторите на плаващия енергоблок „Академик Ломоносов“ ще бъдат заредени с ядрено гориво. През 2019 г. плаващата АЕЦ ще бъде изтеглена до морското пристанище на град Певек. Там в момента се изгражда необходимата крайбрежна инфраструктура, включително комплекс от сгради, хидротехнически съоръжения и брегова площадка. Целта е инфраструктурата да осигури безопасен пристан и енергиен мост на мястото, където ще преминават електрическите връзки и откъдето ще се подава електроенергия към брега. Енергоблокът ще стане основна част от първата в света плаваща атомна топлоелектроцентрала (ПАТЕЦ) и ще осигури електроенергия за Чукотския автономен окръг, като замени мощностите на технологично остарелите вече Билибинска АЕЦ и въглищната Чаунска ТЕЦ.ПАТЕЦ е разработена с голям коефициент на сигурност, превишаващ всички възможни рискове. Това прави ядрените реактори неуязвими от цунами и други природни катастрофи. Освен това, ядрените процеси на плаващия енергоблок съответстват на всички изисквания на Международната агенция за атомна енергия (МААЕ) и не представляват заплаха за околната среда. Централата разполага с две реакторни инсталации КЛТ-40С, които могат да произвеждат до 70 MW електроенергия и 50 Gcal/h топлинна енергия в номинален работен режим, което е достатъчно за нуждите на град с население около 100 хиляди души. Освен това такива блокове могат да работят и в островни държави, тъй като на тяхна основа може да бъде създадена мощна обезсоляваща инсталация.Няколко дни преди да акостира в Мурманск плаващият енергоблок пристигна в Колския залив и, преди да застане на пристан, премина редица необходими операции по закотвянето. По пътя си към Мурманск „Академик Ломоносов“ измина 4000 км по вода през четири морета: Балтийско, Северно, Норвежко и Баренцово. По повод знаменателното събитие - пристигането на плаващия енергоблок в Мурманск, се проведе тържествена церемония по посрещането на ядрения кораб. В нея участваха генералният директор на „Росатом“ Алексей Лихачов, губернаторът на Чукотския автономен окръг Роман Копин, заместник-губернаторът на Мурманска област Евгений Никора, първият заместник генерален директор на „Росатом“ по операционното управление Александър Локшин, генералният директор на „Концерн Росенергоатом“ Андрей Петров, генералният директор на „Атомфлот“ Вячеслав Рукша и други официални лица.Ръководителят на Дирекцията по изграждане и експлоатация на плаващата АЕЦ Виталий Трутнев докладва на генералния директор на руската държавна корпорация „Росатом“ Алексей Лихачов за успешното приключване на първия от двата етапа по транспортирането на енергоблока. В рапорта си Трутнев отбелязва, че плаващият енергоблок „Академик Ломоносов“, в съответствие с програмата за транспортиране, е изтеглен от влекачи до площадката на „Атомфлот“ за продължаване на работите по зареждането с ядрено гориво и извършването на комплексни изпитания.Генералният директор на „Росатом“ Алексей Лихачов заяви: „Ние успешно изтеглихме до Мурманск ядрения енергоблок без ядрено гориво. Тук ще вдъхнем живот на този уникален проект за мобилен ядрен енергоблок, чието изграждане стана възможно единствено благодарение на тясното сътрудничество на редица компании. „Академик Ломоносов“ е уникална разработка на руските учени, която няма аналог в света“, подчерта Лихачов. „Това е първият референтен образец на мобилен източник на ядрена енергия със средна мощност. По нашите прогнози интересът към подобни източници в близките години рязко ще нарасне. На този етап голям интерес проявяват всички островни държави, където по определени причини е невъзможно да бъде създадена мощна инфраструктура за подаване на електроенергия“, посочи още генералният директор на „Росатом“. Плаващият енергоблок (ПЕБ) „Академик Ломоносов“, проект 20870, е основен проект от серия мобилни транспортабилни енергоблокове с малка мощност. Той е предназначен за експлоатация в състава на плаваща атомна топлоелектроцентрала (ПАТЕЦ) и представлява нов клас енергийни източници на базата на руска технология за ядрено корабостроене. Това е уникален и първи в света проект на мобилен транспортабилен енергоблок с малка мощност. Той е предназначен за експлоатация в районите на Крайния Север и Далечния Изток. Основната му цел е да осигурява на енергия за отдалечени промишлени предприятия, пристанищни градове, газови и нефтени платформи, разположени в открито море. Понастоящем „Росатом“ вече разработва второ поколение ПАТЕЦ – оптимизиран плаващ енергоблок (OFPU), който ще бъде по-малък от своя предшественик. Предполага се, че той ще разполага с два реактора тип RITM-200M, всеки с мощност 50 MW.", "date": "2018.05.21", "title": "В Мурманск ще заредят с ядрено гориво първата плаваща АЕЦ"}
