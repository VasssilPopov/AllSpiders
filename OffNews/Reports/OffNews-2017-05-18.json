{"url": "https://m.offnews.bg/news/Obshtestvo_4/Balgarskata-evrejska-obshtnost-Kogato-govorim-za-Holokosta-shegata-e_655933.html", "text": "Като ръководители на нашата общност и от името на нашите членове остро осъждаме изказването и неуместните коментари на ръководителя на парламентарно представена политическа партия и вицепремиер Валери Симеонов, свързани с трагедията на Холокоста.Това обявиха от Организацията на евреите в България \"Шалом\" и Централния израилтянски духовен съвет на извънредна среща с медиите в софийската синагога, на която присъстваха и група възрастни хора, оцелели от Холокоста.Ставаме свидетели на грозна проява на неуважение към паметта на милионите невинни жертви, умъртвени в концентрационните лагери по време на Втората световна война. Подобно поведение демонстрира ниска политическа култура и безчувствие към най–голямата трагедия в човешката история. Когато говорим за Холокоста, шегата е неуместна, заявиха представителите на българската еврейска общност.В позицията на ОЕБ \"Шалом\" и ЦИДС се посочва още:На този етап алармираме безпокойството и тревогата на българската еврейска общност. Разбира се, че ние вече сме информирали нашите международни партньори - световните еврейски организации. Ние работим със Световния еврейски конгрес, Американския еврейски комитет и други световни еврейски организации. Те също са силно загрижени и очаквам скоро време да има реакция и от тяхна страна, заяви пред OFFNews.bg д-р Александър Оскар, председател на Организацията на евреите в България \"Шалом\".За нас наистина цел е обединението на обществото. И използването на такъв език от политици с ръководни постове в държавата е абсолютно неприемливо и неуместно, коментира още д-р Оскар.", "date": "2017.05.18", "title": " Българската еврейска общност: Когато говорим за Холокоста, шегата е неуместна"}
{"url": "https://m.offnews.bg/news/Intcidenti_6/Motorist-zagina-kraj-Slanchev-briag_655943.html", "text": "Товарен автомобил и мотоциклет са се сблъскали в близост до курорта „Слънчев бряг“. Инцидентът е станал около 16:20, по пътя за Свети Влас. Мотористът е загинал на място, уточняват от полицията. Причините за катастрофата се изясняват.Пътният трафик в района е затруднен, докато не приключи огледа на местопроизшествието.", "date": "2017.05.18", "title": " Моторист загина край Слънчев бряг"}
{"url": "https://m.offnews.bg/news/Izvan-terena_18817/Rap-Krisiia-i-zaria-za-titlata-na-Ludogoretc-chalgata-e-zacherknata_655939.html", "text": "Лудогорец не пести пари и за празнуването на шестата последователна титла по футбол на България! Преди и след мача с ЦСКА-София в събота зрителите ще видят куп известни имена на шоубизнеса. Този път липсва чалга!С демонстративен мач между \"Отбора на сърцето\", съставен от певци и шоумени, и сборен тим на Лудогорец All stars започва шоуто преди шампионския двубой. Точно в 18,00 часа Лео, Рафи, Играта, Спенс, Ваня Дзаферович, Боби Ваклинов и други ще премерят сили с бивши играчи и треньори в школата на Лудогорец. Стадионът отваря врати в 17,30 ч.Демонстративният мач ще бъде последван от изпълнения на таланти от местната музикална школа и танц на мажоретния състав от центъра за работа с деца в Разград. Непосредствено преди мача Лудогорец - ЦСКА-София в 20,00 ч. идолът Крисия ще изпълни химна на шампионите, секунди след като орлицата Фортуна е направила традиционния си полет над стадиона.След последния съдийски сигнал Румънеца и Енчев, Monty Ice cream & Петя Алекса, Лео, Играта и Спенс ще подгреят публиката за кулминацията на вечерта - награждаването на първия отбор, което се очаква да започне около 22,15 ч.В 22,30 ч. заря ще озари небето над \"Лудогорец Арена\", докато играчи и треньори правят шампионската обиколка с купата. След 22,45 ч. купонът продължава с концерт на Рафи и неговия балет.", "date": "2017.05.18", "title": " Рап, Крисия и заря за титлата на Лудогорец, чалгата е зачеркната"}
{"url": "https://m.offnews.bg/news/Futbol_18793/Domuschiev-se-hvali-s-pismo-ot-shefa-na-FIFA_655887.html", "text": "Собственикът на Лудогорец Кирил Домусчиев се похвали в официалния си профил във Фейсбук с поздравителното писмо от ФИФА. To бе пратено лично от президента на световната федерация Джани Инфантино по повод шестата поредна шампионска титла в българското първенство.", "date": "2017.05.18", "title": " Домусчиев се хвали с писмо от шефа на ФИФА"}
{"url": "https://m.offnews.bg/news/Futbol_18793/Futbolat-v-efir-dnes_655860.html", "text": "17:30 Монтана – Нефтохимик Диема спорт19:30 Хелмонд – Рода Mtel sport 219:45 Локо (ГО) – Славия Диема21:45 Лестър – Тотнъм Диема спорт21:45 Лутън – Блекпул Диема спорт 221:45 Екзитър – Карлайл Нова спорт21:45 Емен – Наймеген Mtel sport 2", "date": "2017.05.18", "title": " Футболът в ефир днес"}
{"url": "https://m.offnews.bg/news/Futbol_18793/Monako-e-shampion-na-Frantciia-za-8-i-pat-video_655867.html", "text": "Монако може да се похвали официално с великолепен сезон. Тимът спечели титлата на Франция снощи след успех 2:0 над Сент Етиен. Припомняме, отборът от Княжеството стигна и полуфинал в Шампионската лига, където отпадна от Ювентус.Новата звезда на европейския футбол Килиан Мбапе откри резултата след хубаво извеждащо подаване на Радамел Фалкао. Второто попадение беше дело на Валер Жермен в третата минута на добавеното време. Това е осмата титла за клуба.Преди последния кръг Монако е недостижими на върха. Тимът от Княжеството събра 92 точки и е на шест точки пред втория ПСЖ.Страхотен успех на клуб, чийто бюджет е в пъти по-малък от този на парижани. Доста повече пари харчат дори в Олимпик Марсилия. Сега голямата битка на Монако е да задържи звездите Мбапе, Бакайоко и компания, около които се въртят всички европейски грандове.", "date": "2017.05.18", "title": " Монако е шампион на Франция за 8-и път (видео)"}
{"url": "https://m.offnews.bg/news/Drugi_18773/Svetoven-shampion-se-bori-za-zhivota-si-sled-katastrofa_655870.html", "text": "Световният шампион по мотоциклетизъм Ники Хейдън е в критично състояние след катастрофа в Римини, Италия. Американецът бил ударен от кола, докато кара колело.Автомобилът прегазил Хейдън, докато кара с група приятели. Той се блъснал в стъклото, а след това е паднал на асфалта. 30-годишният шофьор е невредим.Хейдън беше прехвърлен в болницата „Маурицио Буфалини“ в Чезена, за да бъде извършена операция. Отначало спортистът се намираше в твърде лошо състояние, проблемът идваше най-вече от хематом в черепа.Лекарите обаче успяха да го оперират и сега Ники е в изкуствена кома. Очаква се той да остане в това състояние в следващите 24 часа, за да се спомогне възстановяването му.Колегите му- Дани Педроса, Кейси Стоунър, Колин Едуардс, Даниел Рикардо, Ромен Грожан и мнозина други призоваха всички да се помолят за бързото оздравяване на Ники Хейдън.Припомняме, Хлапето от Кентъки е отдавна част от Мото GP. Той стана световен шампион през 2006 година.", "date": "2017.05.18", "title": " Световен шампион се бори за живота си след катастрофа"}
{"url": "https://m.offnews.bg/news/Komentari_65/MON-shte-izdirva-vsiako-dete-da-go-varne-v-chas-Moiat-opit-kato-uchit_655868.html", "text": " – чета тук след 12-часовия си работен ден на средностатистически български учител. Не знам точно как ще стане тази организация, но бих желала да споделя опит от крехкия си 8-месечен педагогически стаж.Аз съм класен ръководител на 7-ми клас и имам ученичка, която преди известно време престана да идва на училище. Мой беше ангажиментът да разбера защо и да оформя разбирането си документално. Защото инак ние т.е. училището носим отговорност какво става с детето.Момичето няма телефон и не е предоставило номер за връзка с родител. Затова след като ѝ пращах писма, гълъби, молби и послания по съседски деца и тя не се яви, отидох да я търся в дома ѝ.Беше месец януари, а температурата – около минус 15. Ученичката живее в отдалечена и трудно достъпна част на квартала. До там няма градски транспорт. Вероятно поради липса на шосе. Аз не шофирам и няма такси, което би се съгласило да ме закара до това място, назависимо от метеорологичната обстановка.Имам късмета да работя с изключително свестни и човечни хора, затова моята заместник-директорка ме закара с личния си автомобил.Намерихме момичето. То живее в къща от картон, шперплат и найлон заедно с майка си, която е тежко хронично болна. На въпроса ни защо не идва на училище момичето отговори, че причината е липсата на зимни обувки. Майката подписа декларация, че е информирана за големия брой неизвинени отсъствия на дъщеря си.В последвалата седмица след вопъл от моя страна, че детето живее в бедствено положение, колега ми донесе два чифта ботуши, които изпратих по съседско дете.Моята ученичка отново не се появи в училище, затова се наложи отново да я търся в дома ѝ.Както казах, имам късмета да работя с изключително свестни и човечни хора, затова моят директор ме закара с личния си автомобил.Намерихме момичето. Майката отсъстваше т.е. нямаше кой да ми подпише какъвто и да било документ. А това е важно за училищната документация. На въпроса защо продължава да не идва на училище, детето отговори, че ботушите, които съм изпратила, са ѝ малки.През следващите две седмици с помощта на моето семейство, приятели и колеги успях да събера няколко чифта ботуши, якета, блузи и други дрехи.Изпратих ги в чували по две дечица в 5 клас, които живеят наблизо. Беше вече около минус 10.Момичето отново не се появи в училище.Междувременно първият срок свърши и моята ученичка остана без срочни оценки поради отсъствия.Имаше изпитна сесия, за която тя трябваше да бъде инфомирана, затова помолих колега, която си тръгваше от работа, да ме закара до тях с личния си автомобил.Както вече посочих, имам късмета да работя с изключително свестни и човечни хора. Бяхме с още 3-ма колеги, които си тръгваха от работа по същото време... В училище сме свикнали да обединяваме усилията и да си помагаме – иначе няма как. Намерихме момичето. Майката отсъстваше. т.е. нямаше кой да ми подпише какъвто и да било документ. А това е важно за училищната документация. Каза, че ще дойде на училище.В началото на февруари моята ученичка дойде в училище. Разбирайки, че няма как да продължи, освен ако не се яви на изпит и успехът ѝ да бъде оформен някак, каза, че не желае и че повече няма да идва на училище.Предстои ми да оформя това документално.Разказвам всичко това – фактология е и нямаше как да бъде по-кратко и по-малко досадно – във връзка с прекрасната идея на любимата ми институция за справяне с неграмотността чрез \"издирване\" и \"вкарване\" на деца в училище. Не знам как го мислят, и на кого ще го възложат, ама дано го мислят внимателно, и го възложат правилно.Към настоящия момент българското училище, най-общо казано, и българският учител, най-конкретно казано, са натоварени с купища несвойствени им задължения.Българският учител не просто преподава. Той извършва, по съвместителство, дейности на: администратор, социален работник, служител на реда, психолог, здравен работник, служител на комисията за борба с противообществените прояви, доброволец в благотворителна организация за борба с бедността, изпълнител на проекти... И много други. Без въобще да споменавам функциите му на заместник-родител и основен възпитател.И ако имат наистина сериозно намерение да се заемат с \"издирването\" и \"вкарването\", нека предвидят включването на други институции в този процес. На министерствата на труда и социалните грижи, на правосъдието, на вътрешните работи, на здравеопазването, на младежта... ако последното все още съществува. И нека гражданите, работещи в тези институции, институционално раздвижат... институциите си. Да станат от бюрото не просто за да преместят папката в другия му край, за участие в \"работна група\" или \"анкетна комисия\"... а за да влязат в училище и да погледнат истината в очите.В някакъв следващ етап вероятно ще се наложи, на МОН, и не само на тях, да поблъскат главите си над въпроса защо деца живеят в кашони и защо родители не виждат полза от това да пратят детето си на училище.А ако задълбаят още една идея по-нататък, възможно е да си спомнят онази хубава африканска поговорка, според която възпитанието на едно дете е работа на цялото племе...Надявам се.Дано.", "date": "2017.05.18", "title": " МОН ще издирва всяко дете да го върне в час? Моят опит като учител"}
{"url": "https://m.offnews.bg/news/Sviat-_12/IAponska-printcesa-se-otkazva-ot-statuta-si-za-se-omazhi-za-obiknoven_655861.html", "text": "Японската принцеса Мако ще се откаже от кралския си статут, като се омъжи за обикновен човек, пише Би Би Си.25-годишната най-голяма внучка на император Акихито ще се сгоди за служителя в правна кантора Кеи Комуро, също на 25 г., когото срещнала, докато учили заедно.Японския кралски закон изисква принцесата да напусне кралското семейство, след като се омъжи за обикновен човек.Принцесата и Кеи се срещнали през 2012 г. в ресторанта на Международния християнски университет в Токио, където учили и двамата.Предстои публичното обявяване на решението и насрочването на сватбата, пише AP. Годежът ще стане официален след церемониалната размяна на подаръци, пишат местни медии.Попитани за плановете си, Комуро казва: \"Сега не е времето да коментирам, но бих искал да го направя в подходящото време\".Подобно нещо се е случвало и преди - през 2005 г. лелята на принцеса Мако - Саяко - се омъжи за обикновен човек и стана първата японска кралска особа, която направи това.", "date": "2017.05.18", "title": " Японска принцеса се отказва от статута си, за се омъжи за обикновен човек"}
{"url": "https://m.offnews.bg/news/Obshtestvo_4/Naj-mnogo-samoubijstva-v-Litva-naj-malko-v-Gartciia-i-Kipar_655866.html", "text": "Литва е страната с най-много самоубийства на 100 хил. души население в Европейския съюз, Кипър и Гърция са с най-малко, показват данни на Евростат за 2014 г., публикувани вчера. В България те са под средното за Съюза, страната ни е седма отзад напред.Смъртните случаи в ЕС през 2014 г. са били 4.9 милиона. При 58 хил. (1.2%) от тях хората сами са сложили край на живота си.8 от всеки 10 самоубийства (77%) са извършени от мъже, а близо половината - 48%, са на хора на възраст между 40 и 65 години.В Литва самоубийствата са 32 на 100 хил. души население, по 19 - в Латвия, Унгария и Словения, 18 на 100 хил. са те в Естония.Средното за ЕС е 11 самоубийства на 100 хил. души население. Повече са те в: Белгия, Хърватия, Полша, Австрия, Финландия, Полша, Чехия, Франция, Люксембург, Дания, Германия, Швеция.11 на 100 хил. са случаите в Холандия, Португалия, Румъния и Словакия.В България те са 10 на 100 хил. В Испания и Малта - по 8, във Великобритания - 7, в Италия са 6, в Кипър и Гърция - по 5.В числа най-много самоубийства са станали в Германия (10 300) и Франция (9 100), следвани от Полша (6 000) и Великобритания (4 500). В Италия и Испания те са съответно 4 100 и 3 900. Все пак тук трябва да се има предвид големината на страната, числеността на населението и структурата му, отбелязва Евростат.", "date": "2017.05.18", "title": " Най-много самоубийства в Литва, най-малко - в Гърция и Кипър"}
{"url": "https://m.offnews.bg/news/Komentari_65/Tri-minuti-sramota_655871.html", "text": "Изгледах с широко отворени очи клипа с нападението над възрастната жена от младия мъж, за когото се твърди, че има психично разстойство. Официалното видео от инцидента, разпространено до медиите, е с продължителност 3 минути и 18 секунди. Но този текст не е за нападателя, а за хората, станали свидетели на това престъпление и техните реакции или по-скоро липсата на такива. Тези три минути, всъщност, красноречиво показват в какво страшно нещо се е превърнало нашето общество. Изгледах внимателно всеки кадър и се ужасих от това как някои хора реагират на едно престъпление, което се извършва пред очите им и как в резултат на поведението им то би могло да завърши с убийство.Първите 30 секунди преди нападението виждаме свидетелите на тази драма на спирката – няколко жени и един мъж, който стои с цигара в ръка. На преден план пред уличната камера стои млада жена с дълга коса, със слънчеви очила и закуска в ръка. Престъплението се случва на 30-ата секунда, когато психарят ритва възрастната жена в гръб и тя изхвърчава на паважа до бордюра пред пушещия мъж. През следващите седем секунди се случва следното – младата жена отскача възможно най-далеч от случващото се и продължава на наблюдава, докато си яде невъзмутимо закуската, пушещият (млад или на средна възраст – от камерата не се вижда добре) е единственият мъж наоколо и е на по-малко от два метра до падналата жена. Той не помръдва от мястото си. Гледа жертвата със същото безразличие, както дамата, дъвчеща закуската си отстрани. През тези седем секунди престъпникът отново се появява в кадър и тръгва към падналата жена. Мъжът не помръдва. Останалите жени близо до жертвата (явно в шок) не реагират, тогава към престъпника се приближава уверено една възрастна жена, натоварена с торби и той отстъпва. Всъщност, това бе единствената личност, която се опитва да защити жертвата от агресията. Престъпникът отново излиза от кадър, младата жена продължава да стои настрани и да дъвче спокойно закуската си, наблюдавайки случката, пушещият мъж продължава да пуши безучастно и обръща гръб на падналата жена, която две други жени се опитват да изправят на крака. Автобусът на пушещия идва и той спокойно се качва в него. Автобусът потегля. Минали са минута и петнадесет секунди от инцидента. Никой от свидетелите - помагачите и зяпачите още не си е извадил телефона да се обади на полицията или да снима случващото се. Девойката продължава да наблюдава жените отстрани, спокойно преживяйки закуската си. В кадър отново влиза престъпникът – и започва да размахва заплашително ръка към възрастната жена. Същата жена с торбите и белия шлифер уверено застава отново пред потърпевшата, за да я защити. Мъжът се оттегля – влиза и излиза от кадър – снове нервно на спирката, но не се доближава до жените. Минута и половина след началото на индицента идва следващият автобус и абсолютно всички от спирката се качват в него, преживящата закуската си, престъпникът и останалите жени, оставяйки наранената възрастна жена изправена сама на спирката. Още никой не се е обадил по телефона на 112! Преди да потегли автобусът, пострадалата жена се срутва на плочките – неспособна да се задържи на крака. Минали са две минути от инцидента. Автобусът отваря врати и трите жени отново слизат от него и се скупчват около лежащата на земята. Към тях дотичва и една нова жена с дете. Всички започват да помагат да вдигнат пострадалата и я слагат да седне. Новата жена вади телефона си и вероятно се обажда на полицията - 2 минути и 40 секунди след началото на инцидента. Ненормалният мъж отнова слиза от автобуса, върти се навън няколко секунди и пак се качва в него и автобусът потегля три минути след инцидента (не е известно дали някой е предупредил, че агресивен мъж се качва в автобус пълен хора). Клипът завършва със скупчените жени до жертвата.Има две шокиращи неща в това видео, освен самото престъпление – абсолютното безразличие на пушещия мъж, който не прави абсолютно никакво усилие да помогне нито на жертвата нито да предотврати психопата да нападне жената отново. Ужасяващото е, че той спокойно влиза в автобуса си, без да алармира дори хората в него (най-вече другите мъже), че има агресивен индивид на спирката, който представлява опасност за живота на жените, останали на спирката. Хората от неговия автобус така и не разбират какво се случва на спирката, когато той потегля. Необяснимо е защо всички се качват във втория автобус – в който влиза и психопатът, оставяйки пострадалата жена сама на спирката... Необяснимо е защо никой не се обажда веднага по телефона на полицията. И е ужасно необяснимо поведението на младата жена, която невъзмутимо преживя закуската си през цялото време, наблюдавайки сцената отстрани. Необяснима е нулевата им реакция. Необяснима е тяхната невъзмутимост и безразличие към това, което става пред очите им и липсата на каквато и да е човешка емоция... Това е ужасно плашещо. То е толкова страшно, колкото и самото престъпление.Линк към клипа: https://www.facebook.com/322210134547477/videos/1108673262567823/", "date": "2017.05.18", "title": " Три минути срамота"}
{"url": "https://m.offnews.bg/news/Politika_8/Liubitelite-na-natcistki-pozdravi-vav-vlastta-ne-sa-izkliuchenie_655872.html", "text": "\"Любителите\" на нацистки поздрави в патриотичните редици и на постове в администрацията не са изключение. След като се  със зам.-министъра на регионалното развитие Павел Тенев, наяве изплува подобен случай от 2014 година. Тогава за зам.-министър на отбраната беше предложен Иво Антонов.Кандидатурата беше предложена от Патриотичния фронт, които имаха явно несъгласие с назначаването на същия пост на Орхан Исмаилов от квотата на Реформаторския блок. Когато стана ясно, че Антонов е предложен за поста, наяве излезе негова снимка от профила му във Фейсбук, на която се вижда как той отправя нацистки поздрав. Случката се разиграва в двора на Националния военноисторически музей в София.До момента, в който стана ясно, че Антонов е предложен за поста, той беше експерт в Министерството на отбраната. В защита на назначението му за зам.-министър тогава се обявиха няколко военно-патриотични сдружения, но до назначаването му не се стигна. Въпреки че той не получи поста, в мандата на Николай Ненчев беше повишен в началник на отдел „Военни паметници и военно-патриотично възпитание” в дирекция „Социална политика” на МО. По-късно той вече е директор на дирекция „Социална политика“.", "date": "2017.05.18", "title": " \"Любителите\" на нацистки поздрави във властта не са изключение"}
{"url": "https://m.offnews.bg/news/Sviat-_12/Litva-dava-ubezhishte-na-dvama-nesashtestvuvashti-chechenski-gejove_655879.html", "text": "Литва е дала убежище на двама гейове, бягащи от репресии в родната им Русия, съобщи външният министър на страната Линас Линкевичус, цитиран от ДПА и БТА.Двамата мъже са от населената предимно с мюсюлмани руска република Чечения, където местните власти са обвинени, че задържат и измъчват мъже хомосексуалисти. \"Мога да потвърдя, че сме издали визи на двама чеченци, подложени на преследвания поради сексуалната им ориентация\", каза Линкевичус, цитиран от Балтийската информационна служба. ООН е поискала разследване на съобщенията в руския вестник \"Новая газета\" миналия месец, че над 100 хомосексуални мъже са били отвлечени от властите в Чечения. Според вестника най-малко трима от тях са починали. Кремъл съобщи, че ще разследва твърденията на вестника. Подкрепяният от Кремъл чеченски лидер Рамзан Кадиров отхвърли обвиненията. В изявления миналия месец, цитирани от агенция Интерфакс, неговият говорител Алви Каримов посочи, че \"не е възможно да задържаш и репресираш онова, което просто не съществува в републиката\".", "date": "2017.05.18", "title": " Литва дава убежище на двама \"несъществуващи\" чеченски гейове"}
{"url": "https://m.offnews.bg/news/Politika_8/Voennoto-ministerstvo-sabra-naj-mnogo-kadri-na-DS-v-rakovodstvoto-si_655863.html", "text": "Лидер по най-много кадри на Държавна сигурност в политическите кабинети е Министерството на отбраната. Наред с министъра Красимир Каракачанов, кадри на бившата комунистическа структура са и началникът на кабинета Илия Налбантов и шефа на пресцентъра - Александър Урумов. Двамата бяха представени пред депутатите в комисията по отбрана в сряда.Самият Каракачанов е агент на Шесто управление на ДС, което се е занимавало с противодействие на \"идеологическите диверсии и противодържавните прояви“. Вербуван и регистриран е през 1989 година под псевдонима \"Иван\". Началникът на кабинета му Илия Налбантов е полковник от резерва. Той е вербуван през 1981 година от военното контраразузнаване с псевдонима \"Илиев\". Снет е от оперативен отчет през 1987 година.През 2015 година той оглави политическия кабинет на военния министър Николай Ненчев, но заради миналото си в службите . Личното му и работното му дело са унищожени с протокол през 1990 г. при чистката на досиетата от БКП/ДС, уточнява сайтът . По време агентурната си дейност той е член на БКП, младши офицер във Висшето Народно военното училище „Васил Левски” във Велико Търново.Налбантов оглавяваше Сдружение „Джордж Маршал“-България, което е от т.нар.  за Министерството на отбраната.  Кадър на ДС е и Александър Урумов, който ръководеше пресцентъра на БНБ по времето на фалита на КТБ. Той е вербуван в края на 1988 година също от военното контраразузнаване под псевдонима „Абел”. Досието му е унищожено през 1990 г. при тайното прочистване на архива на ДС от БКП и Държавна сигурност.Името му  в периода на фалита на КТБ. Тогава, на пресконференция в БНБ, по указания на Урумов бяха допуснати само определени медии. Урумов вече е работил в МО като началник на пресцентъра в периода 1997-2001 г. по време на кабинета на Иван Костов. Александър Урумов е член на ЦИК за произвеждане на избори за членове на Европейския парламент през 2009 г., както и член на ЦИК за произвеждане на избори за народни представители 2009 г.", "date": "2017.05.18", "title": " Военното министерство събра най-много кадри на ДС в ръководството си"}
{"url": "https://m.offnews.bg/news/Politika_8/Valeri-Simeonov-otreche-majtapite-s-Buhenvald-ne-dava-ostavka_655880.html", "text": "Вицепремиерът Валери Симеонов обяви на извънреден брифинг в Бургас, че ще заведе дело срещу вестник „Сега“, заради „изопачено“ и „манипулирано“ интервю. Той бе категоричен, че не е изричал думите, сложени в заглавие на статия на медията . Симеонов посочи, че атаката от вестника е лично срещу него, но и срещу цялото правителство.“, коментира Симеонов.Трудно могат да ме вкарат в какъвто и да било антисемитски сценарий, посочи вицепремиерът. Той добави, че това се използвало с политически цели, но го определи като „естествено“ и „нормално“ и че съжалявал, че давал интервюта на всеки, разчитайки на журналистическата коректност. Допълни, че не смята, че имало център на атаката срещу него и правителството. Относно възможността БСП да му поискат оставката, Валери Симеонов каза, че нищо нямало да се случи, при подобна инициатива от тяхна страна.„“, коментира той. В Бургас Валери Симеонов определи подалия си оставка като заместник – министър Павел Тенев като „достоен млад човек“ и „много добър специалист“. Посочи, че една нелепа шега нямало място във Фейсбук профила му, но пък те не са го избирали по този профил, а спрямо качествата му.", "date": "2017.05.18", "title": " Валери Симеонов отрече \"майтапите\" с Бухенвалд, не дава оставка"}
{"url": "https://m.offnews.bg/news/Gimnastika_18776/Novata-ni-zvezda-v-gimnastikata-e-majstorka-na-torti_655874.html", "text": "Катрин Тасева зарадва българските фенове на художествената гимнастика със сребро от многобоя за Световната купа в София. Победи я само Невяна Владинова, с която са първи приятелки. Да, така е. Катрин направи две уникални торти за рождения ден на Неви. Двете грации вече са в Будапеща, където в петък заедно с ансамбъл девойки започват участието си на Европейското първенство.Любопитни подробности за себе си Катрин Тасева, която спечели и няколко победи на топка за Световната купа, даде пред  .Приятелите се обръщат към красавицата по два начина: Пухинка или Котето. Самата тя иска да е малко по-търпелива.Любимите й градове с Пловдив у нас и Марбея в чужбина. Мечтае за рождения ден да получи като подарък почивка на някое екзотично място.Харесва музиката на Бионсе, гледа филми с Дуейн Джонсън - Скалата.В спорта има два големи идола - Мария Петрова и Роджър Федерер. След художествената гимнастика обича да гледа волейбол.И забележете, любимите й занимания са две: пазаруване и готвене. Какво повече може да искаме от едно момиче? Нищо. Ергени, вие сте на ход. Статусът на Катрин във фейсбук подсказва, че е необвързана в момента.", "date": "2017.05.18", "title": " Новата ни звезда в гимнастиката е майсторка на торти"}
{"url": "https://m.offnews.bg/news/Tenis_18788/Sharapova-Nishto-niama-da-me-spre-da-postigna-mechtite-si_655877.html", "text": "Мария Шарапова хвърли ръкавица в лицето на тенис елита, след като един от четирите най-престижни тенис турнири в света - \"Ролан Гарос\", ѝ отказа покана за участие в тазгодишното издание.Бившата №1 в света двукратна шампионка от \"Ролан Гарос\", която се завърна след изтърпяното 15-месечно наказание заради употреба на допинг, написа, че ако този отказ е необходим, за да може тя да се издигне отново, го приема напълно. \"Нито думи, нито мачове или действия някога ще могат да ме спрат да постигна мечтите  си. А аз имам много (мечти)\", написа 30-годишната руска тенисистка.Отказът от \"уайлд кард\" за турнира от Големия шлем дойде от Френската федерация по тенис във вторник вечерта.Шарапова не може да участва по друг начин, освен с покана, защото участията ѝ в турнири досега не ѝ осигуряват достатъчно точки, за да се включи в жребия.“Уайлд кард” за основната схема получиха Теса Андрианяфитримо, Фиона Феро, Миртил Гьоргес, Амандин Хесе, Ализе Лим и Клои Паке. Право на участие си спечели и 15-годишната американка Аманда Анисимова. Жребият е на 26 май, а основната фаза на турнира ще се проведе от 28 май до 11 юни.\"Ако беше контузена, може би щяхме да й дадем покана, но за допинг не е същото. Турнирът \"Ролан Гарос\" стои много над състезателите. Разбираме интереса на медиите и спонсорите, но си имаме принципи\", коментира президентът на френската федерация Барнар Гуидичели.", "date": "2017.05.18", "title": " Шарапова: Нищо няма да ме спре да постигна мечтите си"}
{"url": "https://m.offnews.bg/news/Zdrave-i-krasota_18812/Bebe-pochina-v-Belgiia-hranili-go-s-mliako-ot-kinoa-i-oves_655883.html", "text": "Седеммесечно бебе почина в Белгия заради безглутенова диета с биохрани.Кърмачето тежало малко над 4 кг - тегло, което новородените обичайно достигат на около едномесечна възраст. Майката и бащата са съдържатели на магазин за екохрани в белгийския град Беверен. Въпреки предупрежденията на лекари, те решили да хранят сина си Лукас с мляко от киноа след отбиването му. Родителите не желаели да използват традиционното краве мляко, адаптирано за бебета. Сами поставили на детето диагноза лактозна непоносимост и алергия към глутен. В резултат малкият Лукас не наддавал на тегло и на седеммесечна възраст тежал наполовина на обичайното. Преди да почине, детето дишало трудно, но родителите не потърсили медицинска помощ. Аутопсията показала, че момченцето е било силно дехидратирано, а стомахът му - абсолютно празен. Заключението е, че е починало от глад. Прокуратурата повдигна обвинения на родителите за смъртта на детето. Оказало се, че то няма медицинско досие и нито един педиатър не е бил потърсен за консултация. Вместо това, родителите водели бебето при хомеопат. Майката и бащата споделили, че не са търсили лекарска помощ, защото не виждали Лукас да има проблем. \"Понякога той качваше по малко, понякога сваляше. Не сме искали да се стига дотук\", казва през сълзи майката.Адвокатът на семейството обяснява, че родителите отдавали ниското тегло на хранителни алергии. Затова и започнали алтернативния хранителен режим с овесено мляко, оризово мляко, грис, мляко от киноа. Безглутеновата диета би могла да навреди повече, отколкото да помогне, предупреждават диетолози. ", "date": "2017.05.18", "title": " Бебе почина в Белгия, хранили го с мляко от киноа и овес"}
{"url": "https://m.offnews.bg/news/Politika_8/Borisov-uvolni-i-sluzhitelia-s-natcistkiia-pozdrav_655888.html", "text": "Премиерът Бойко Борисов е разпоредил уволнението на директора на дирекция \"Социална политика\" в Министерството на отбраната Иво Антонов, за когото във Фейсбук бяха публикувани нацистки снимки от преди години. Това каза в парламента зам.-председателят на партията Цветан Цветанов.Иво Антонов бе предложен за зам.-министър на отбраната през 2014 г. от Патриотичния фронт. Когато това стана ясно, наяве излезе негова снимка, на която се вижда как той отправя нацистки поздрав. Случката се разиграва в двора на Националния военноисторически музей в София.По време на номинирането му Антонов беше експерт в МО и до назначаването му не се стигна. В мандата на Николай Ненчев обаче Антонов беше повишен в началник на отдел „Военни паметници и военно-патриотично възпитание” в дирекция „Социална политика” на МО. По-късно той вече е директор на дирекция „Социална политика“.След като анонсира уволнението днес, Цветанов се извини \"на всички за неудобството\" и обяви категорично, че ГЕРБ няма да прави компромиси с европейските ценности. „Подобни снимки, подобни изказвания няма да търпим“, каза Цветанов.Цветанов коментира и искането за оставка на вицепремиера Валери Симеонов заради \"майтап\" с жертвите от концентрационния лагер Бухенвалд. От него обаче не се разбра дали Цветанов е \"за\" или \"против\" оставка:\"Нормално е опозицията - БСП и ДПС - да иска оставка. Няма да направим никакво отклонение от евроатлантическите ни ценности, няма да направим никакво отклонение от това да бъдем част от силна и обединена Европа, да бъдем част от НАТО. Смятам, че в преамбюла на акцентите от управленската ни програма, които бяха подписани заедно с Обединени патриоти, това е основната част“, каза той.Цветанов разговарял със Симеонов, който отрекъл да е казвал, че през 70-те години на миналия век като студент го били завели в лагера \"Бухенвалд\". \"Като се замисля, кой знае какви майтапчийски снимки сме си правили там... Дали някой не може сега да каже: Подавай оставка и се прибирай на село.\". Изказването бе цитирано от в. \"Сега\".", "date": "2017.05.18", "title": " Борисов уволни и служителя с нацисткия поздрав"}
{"url": "https://m.offnews.bg/news/Leka-atletika_18783/Edna-krasiva-zhena-na-33_655882.html", "text": "Най-добрата българска лекоатлетка в последните години Ивет Лалова празнува своя 33-ти рожден ден днес.Сребърната медалистка на 100 и 200 метра от Европейското първенство на открито в Амстердам през миналата година и финалистка  от Олимпийските игри в Рио де Жанейро навършва Христовата възраст.За щастие на феновете красавицата определено показва, че с времето става все по-привлекателна. А за това могат да завидят много представителки от нежния пол.В последните месеци Ивет неведнъж демонстрира сексапил извън пистата. Вече 33-годишната лекоатлетка зарадва привържениците си с горещи снимки в нейния личен профил в социалната мрежа Инстаграм.Респект пред софиянката, която не спира да ни радва с постиженията и на стадиона, и на подиума. Честит рожден ден, Ивет!", "date": "2017.05.18", "title": " Една красива жена на 33"}
{"url": "https://m.offnews.bg/news/Intcidenti_6/Dvama-ubiti-i-treti-tezhko-ranen-sled-strelba-v-Sofiia_655886.html", "text": "Двама души са убити, а трети е тежко ранен след като 57-годишен мъж е открил огън  в сграда в столичния кв. Витоша, съобщават от МВР. Сигналът е подаден към 10:25 часа тази сутрин. Починалите са мъж на 38 г. и жена на 60 г.Раненият е на 35 г. Той е настанен в реанимацията на болница \"Света Анна\". Състоянието му е много тежко, пациентът е с опасност за живота, съобщиха от болницата. Има прострелна рана (сляпо нараняване) в главата и му предстои спешна операция. Убитата жена е неговата майка.След стрелбата започнаха огледите в района, както и заградителните действия. Минути по-късно е задържан 57-годишният Д.Д.Продължава работата по изясняване на обстоятелствата и причините за извършеното тежко престъпление. По случая е образувано досъдебно производство, а действията по него продължават под контрола на прокуратурата.Няма данни за предварителна подготовка за извършеното престъпление. Мотивите са неуредени финансови отношения”, каза на прескоференция главният секретар на МВР главен комисар Младен Маринов.Убитите били служители в компания, извършваща инвеститорски контрол на обект, чийто подизпълнител е фирмата на задържания. Предполагаемият стрелец е с инициали Д.Д. и не е криминално проявен. Той бил задържан в кола в близост до местопрестъплението. У него е намерен и законно притежаван пистолет, с който се предполага, че е извършено двойното убийство.\"Благодаря на колегите, че бързо са реагирали и бързо са заловили извършителя. Случаят е тежък инцидент, какъвто не се е случвал скоро. Предстои да бъдат установени причините, дали извършителят има психически отклонения или нещо друго. Най-лесното и бързо нещо за предотвратяване на тероризма или такива битови престъпления, е оръжието да бъде недостъпно за гражданите\", коментира министърът на вътрешните работи Валентин Радев.", "date": "2017.05.18", "title": " Двама убити и трети тежко ранен след стрелба в София"}
{"url": "https://m.offnews.bg/news/Ikonomika_59/Eksperti-kritikuvat-pozitciiata-po-deloto-Gazprom-Triabva-da-iskame_655881.html", "text": "Енергийни експерти поискаха ревизия на становището на страната ни по делото срещу \"Газпром\". Те изпратиха отворено писмо до енергийния министър Теменужка Петкова, в което обявиха за неправилно решението на страната ни да не иска компенсации от руската компания. Под писмото са се подписали Васил Начев, Васил Чакъров, Илиян Василев и Трайчо Трайков, от името на Инициативата за „Справедливи цени на горивата“, и Красен Станчев, Мартин Владимиров и Юлиан Попов – независими експерти.\"Газпром\" обеща пазарни цени за газа за България, Чехия, Естония, Латвия, Литва, Полша, Унгария и Словакия, за да избегне голяма глоба от ЕС, равна на 10% от глобалните ѝ приходи. На всяка от страните бяха дадени 7 седмици, за да изпрати становище.С отказа да препоръчаме на ЕК да завърши разследването по член 7 от Регламент ЕС 1/2003 и да наложи глоба, се отнема възможността всички увредени лица, носители на право на иск срещу \"Газпром\", да се ползват от позоваване на принципите на силата на присъдено, за частта, в която нарушенията ще бъдат установени от Комисията, в рамките на производството по член 7, посочват експертите. \"В този смисъл действията на служебното правителство са практически отказ от възможността да се ползват ресурсите и капацитета на Комисията безплатно да извърши най-трудната част от доказването в процеса по търсене на компенсации. Изхождайки от близката история, традиции и нагласи в ръководствата на българските енергийни дружества е лесно да предположим, че тази възможност няма да бъде използвана срещу \"Газпром\", чрез български или арбитражен съд\", допълват те.Решенията на служебното правителство на практика лишава потребителите от възможността да защитят своите права и получат възмездие за години отнет доход, който по различни методи за изчисления за годините след 2005 година представляват около 1,5 милиарда долара, смятат те.\"Ние недоумяваме защо позицията на България по писмото за ангажименти на \"Газпром\" толкова рязко контрастира на фона на становищата на останалите засегнати страни от Централна и Източна Европа и е толкова благоприятна за страната, която е предмет на разследване от Европейската комисия? Ако Вие сте били подложени на системен тормоз, в резултат на което сте претърпели лесно доказуеми вреди и Ви обещаят, че вече няма да Ви насилват, готови ли сте да забравите? Защо не се възползваме от историческата възможност да се използват силата, ресурсите и желанието на Европейската Комисия, за да се постигнат добри резултати за България, българската икономика и българският потребител – както индивидуален, така и индустриален\", пишат още експертите.Те са на мнение, че новото правителство трябва да ревизира и допълни позицията, изпратена от служебното правителство по делото.Ето и цялата им позиция: ", "date": "2017.05.18", "title": " Експерти критикуват позицията по делото \"Газпром\": Трябва да искаме компенсации"}
{"url": "https://m.offnews.bg/news/Kultura_33/Pochina-pevetcat-Kris-Kornel_655876.html", "text": "Фронтменът на Audioslave и Soundgarden Крис Корнел е починал днес на 52-годишна възраст, съобщава британския \"Индипендънт\". Информацията е потвърдена от представители на музиканта, като уточняват, че Корнел си е отишъл от този свят в сряда вечерта в Детройт, САЩ.Мениджърът на Корнел Брайън Бъмбери заяви, че смъртта на певеца е \"ненадейна и неочаквана\", а семейството на музиканта е в шок. В изявлението се казва още, че причините за смъртта ще бъдат тепърва уточнявани.Крис Корнел посети България преди година. Той изнесе фантастичен концерт в Античния театър в Пловдив на 10 май 2016-та и зарадва феновете си у нас с най-доброто и най-обичаното от неговото творчество.", "date": "2017.05.18", "title": " Почина певецът Крис Корнел"}
{"url": "https://m.offnews.bg/news/Tehnologii_18759/ES-globi-Fejsbuk-sas-110-mln-evro-zaradi-sdelkata-s-WhatsApp_655884.html", "text": "не можеАнтимонополният орган на ЕС глоби компанията Фейсбук със 110 млн. евро заради подадена подвеждаща информация относно сделката за придобиването на чат услугата WhatsApp от гиганта през 2014 година, пише Ройтерс.Причина за глобата е едно уточнение на Фейсбук, направено преди покупката, че социалната мрежа  да слее акаунтите и да ги \"разпознава\". Две години по-късно Марк Зукърбърг прави именно това.\"Комисията откри, че противно на изявлението на Фейсбук от 2014-та, че сливането на акаунти на социалната мрежа с WhatsApp е невъзможно, то още тогава компанията е разполагала с такава технологията\", пишат в изявлението си от Европейската комисия, която действа и като антимонополен орган на ЕС.От Фейсбук коментираха глобата и изявлението на ЕК, казвайки, че подвеждащата документация е била заради \"техническа грешка\". От Комисията потвърждават също така, че това не е имало пряко влияние върху осъществяването на сделката.ЕК можеше да глоби Фейсбук с до 1% от дохода на компанията през 2016-та, което се равнява на близо 280 млн. долара, но санкцията е по-ниска, тъй като компанията на Зукърбърг е съдействала за откриването на нарушенията.", "date": "2017.05.18", "title": " ЕС глоби Фейсбук със 110 млн. евро заради сделката с WhatsApp"}
{"url": "https://m.offnews.bg/news/Obshtestvo_4/Slanchevo-s-temperaturi-do-24-gradusa_655843.html", "text": "Валежите, които продължиха и през нощта главно в Западна и Централна България, ще спрат до сутринта, облаците ще се разкъсат и в повечето райони ще се установи слънчево време, показва прогнозата на НИМХ-БАН.Вятърът все още ще е до умерен от североизток, в югоизточните райони и временно силен, като вечерта ще стихне.Максималните температури ще са между 19° и 24°, малко по-ниски по Черноморието.Над планините ще бъде предимно слънчево. Преди обяд все още над Родопите и Странджа ще е с повече облаци, без валежи. Ще духа умерен изток-североизточен вятър. Максималната температура на височина 1200 метра ще е 13°, на 2000 метра – около 6°.Над Черноморието ще е предимно слънчево с по-значителна облачност по южния бряг, без валежи. Ще духа умерен, в южните райони и временно силен североизточен вятър. максималните температури ще са между 16° и 19°, температурата на морската вода е 16-17°, вълнението на морето ще е 2-3 бала.", "date": "2017.05.18", "title": " Слънчево, с температури до 24 градуса"}
{"url": "https://m.offnews.bg/news/Politika_8/BSP-shte-poiska-ostavkata-na-Valeri-Simeonov_655858.html", "text": "БСП днес ще вземе решение за искане на оставката на вицепремиера Валери Симеонов, обяви журналистът и депутат от БСП  Александър Симов в студиото на Нова тв тази сутрин.Неговите действия са по-страшни от тези на подалия  заради снимка, на която той прави нацистки поздрав.Тенев бе назначен от квотата на Обединени патриоти, а вчера съпредседателят на партията Валери Симеонов коментира снимката, като неговите думи пред в. \"Сега\" също предизвикаха обществен отзвук: \"Несериозни работи. Нямам Facebook, не съм видял снимка, не мога да коментирам. Нацистки ли е поздравът наистина? На база на кое да го оттеглим - че е хитлерист или член на нацистка партия? Глупости\".По-късно пак пред в. \"Сега\" Симеонов казва, че през 70-те години на миналия век като студент го били завели в лагера \"Бухенвалд\". \"Като се замисля, кой знае какви майтапчийски снимки сме си правили там... Дали някой не може сега да каже: Подавай оставка и се прибирай на село.\".Шега с толкова много жертви не може да има. Как ли вицепремиерът ще посреща своите европейски колеги и как ли ще ги забавлява? Гаврата с жертвите на нацизма е единствено и само нацизъм, категоричен бе социалистът и попита за Обединени патриоти: \"Това някаква люпилня на нацисти ли е?\".", "date": "2017.05.18", "title": " БСП ще поиска оставката на Валери Симеонов"}
{"url": "https://m.offnews.bg/news/Temida_18762/Napadateliat-ot-Burgas-shte-izbegne-pravosadieto-stradal-ot-shizofre_655857.html", "text": "Нападателят над възрастна жена в Бургас от години страдал от шизофрения. Прокуратурата в Бургас има доказателства, които доказват заболяването - епикриза, която е предоставена от негови роднини. Кадри от охранителна камера показаха как на 9 май 26-годишният Живко Кючуков  възрастна жена, която чака на автобусна спирка. От удара жената пада на тротоара и чупи таза си.От прокуратурата заявяват, че разследването по случая е образувано още на следващия ден, а не в сряда, след като кадрите станаха обществено достояние. Делото е образувано срещу Живко за причинена средна телесна повреда, причинена по хулигански подбуди. Към момента обаче няма повдигнати обвинения, защото Кючюков не е привлечен като обвиняем. Причината е именно заболяването му. Прокурори са назначили нова експертиза. По неофициална информация Кючуков е лежал в Центъра за психично здраве през 2010 г., а само преди 2 месеца той отново е бил заведен в центъра от свои близки. Твърди се, че той редовно е взимал лекарства, но има съмнения и че е взимал наркотици.Подобен случай, също с българин, имаше в Германия само преди няколко месеца.  Той беше заловен и, за разлика от този в България, ще бъде съден. На 25 април срещу него бяха повдигнати обвинения. ", "date": "2017.05.18", "title": " Нападателят от Бургас ще избегне правосъдието - страдал от шизофрения"}
{"url": "https://m.offnews.bg/news/Futbol_18793/Prokuraturata-razsledva-Slaviia-i-Montana-za-cherno-toto_655859.html", "text": "Прокуратурата започва разследване на мача между Монтана и Славия (3:4) заради съмнения за черно тото. Новината е на колегите от \"Меридиан мач\". Няколко пъти алармираме, че в плейофите за завихри страшно тото, но всички във футболния съюз си правят оглушки.До намесата на властите се стигна в резултат на 33-страничен доклад, изпратен от УЕФА до БФС. Документът пък е препратен от футболната централа до разследващия орган. Срещата се игра на стадиона в Ловеч на 15 април и завърши 4:3 за “белите”, като до 62-ата минута символичните домакини от Монтана водеха с 3:1.УЕФА цитира данни от Системата за откриване на измами при залагания, сочещи недвусмислено, че “провеждането или резултатът от тази среща са били неправомерно повлияни с оглед на поучаване на печалби от корупционни залагания”. За постигането на по-голяма достоверност и представителност са ползвани данните на повече от 550 световни букмейкъри.УЕФА отбелязва, че още преди мача в български букмейкър са били направени неимоверно големи залози за загуба на Монтана, които довеждат до срив и неестествено ниски коефициенти за победа на гостите. Това не може да се обясни с някакви драстични промени в състава, защото Монтана залага на малък брой млади играчи.“При противниците им липсваха някои титуляри от тяхната стартова листа, което единствено поражда съмнения относно почтеността на този мач” се казва в писмото от евроцентралата.Големите пари за срещата обаче се изсипват на живо в последните 25 минути при резултат 3:3. тогава коефициентът за загуба на Монтана не нараства с приближаването на края на мача, както е нормално, а напротив - започва рязко да пада.Чак след 4:3 в 82-ата минута букмейкърите връщат коефициентите на обичайните нива, а последвалото “замръзване” на срещата подсказва, че нередностите вече са завършили.От прокуратурата вече са информирали Славия и Монтана за течащото разследване, а още през следващата седмица ще започнат първите разпити на играчи, взели участие в двубоя.Само припомняме, след мача в съблекалнята настъпи масов бой между българи и чужденци. Наложи се дори полицията в Ловеч да спасява положението, като нахлува на стадиона. Педи 5 месеца подобно писмо беше получено и за мач на ЦСКА-София 2 срещу Царско село в \"Б\" група.", "date": "2017.05.18", "title": " Прокуратурата разследва Славия и Монтана за черно тото"}
{"url": "https://m.offnews.bg/news/Politika_8/DPS-i-BSP-poiskaha-ostavkata-na-Valeri-Simeonov-Patriotite-otkazaha_655894.html", "text": "БСП и ДПС поискаха оставката на вицепремиера Валери Симеонов. Името му бе намесено в скандала със снимката с нацисткия поздрав, заради който зам. регионалният министър Павел Тенев подаде оставка. Симеонов се опита да го защити и бе цитиран от в. \"Сега\" с думите, че през 70-те години на миналия век като студент го били завели в лагера \"Бухенвалд\". \"Като се замисля, кой знае какви майтапчийски снимки сме си правили там...\".Симеонов днес отрече да е казвал това и заплаши вестника със съд.Младият БСП депутат Александър Симов обаче коментира, че Симеонов няма място в правителството.„Не мога да си представя как човек като Валери Симеонов ще посреща своите европейски колеги по време на Европейското председателство. С какви думи ще ги забавлява? Ще им показва фотоси как се е чекнал там, където вместо вода е текъл газ“, коментира Симов.Депутатът от БСП посочи, че всеки, който залита по нацистки послания, трябва да подаде оставка. За такива действия трябва да се носи лична отговорност, каза още той.ДПС също се включиха с искане за оставка: \"Настояваме за незабавно отстраняване на крайните националисти от властта\", каза депутатът Хамид Хамид. Според него подигравката с паметта вкарва България в международен скандал, който не може да бъде \"замазан\" с отстраняването на един заместник-министър. Не само Валери Симеонов, но и всички Патриоти трябвало да излязат от управлението. „Нека да не си мислят, че чувствителната еврейска общност ще прости това“, каза Хамид Хамид и добави, че \"заради някаква дебелашка шега държавата се вкарва в много неудобна позиция\".Патриотите обаче коментираха исканията на опозицията с недоумение: \"Исканията на БСП за излизане на „Обединени патриоти“ от управлението са пълен абсурд. Нямаме намерение да оттеглим нито един наш представител от изпълнителната власт\", каза депутатът Борис Ячев. ", "date": "2017.05.18", "title": " ДПС и БСП поискаха оставката на Валери Симеонов, Патриотите отказаха"}
{"url": "https://m.offnews.bg/news/Futbol_18793/Ronaldo-veche-e-golmajstor-nomer-1-v-istoriiata-na-Evropa_655895.html", "text": "Кристиано Роналдо бележи гол след гол и чупи рекорд след рекорд този сезон. Снощи асът на Реал се разписа два пъти във вратата на Селта за важната победа с 4:1, която доближи тима на точка от титлата в Примера.Така португалецът вече има 368 гола само за първенства. Това го прави най-добрият голмайстор в историята във водещите пет шампионата на Европа.В тази бройка влизат всички голове, които Роналдо е вкарал за шестте си години в Манчестър Юнайтед в Премиър лийг, както и попаденията му в Примера с екипа на Реал.Кристиано изпревари досегашния лидер в тази класация Джими Грийвс, който има 366 гола в 528 мача за Челси, Милан, Тотнъм и Уест Хям. Трети е легендата на Байрен  Герд Мюлер с 365 попадения.Четвъртото място заема Лионел Меси с 346 попадения. Реално, само аржентинецът има шанс скоро да оспори лидерството на Роналдо и в тази класация.1", "date": "2017.05.18", "title": " Роналдо вече е голмайстор номер 1 в историята на Европа"}
{"url": "https://m.offnews.bg/news/Futbol_18793/IUventus-zapazi-zhiva-mechtata-za-trebal_655852.html", "text": "Ювентус направи първата стъпка към мечтания требъл през сезона, след като спечели Купата на Италия.Воденият от треньора Масимилиано Алегри тим победи с 2:0 Лацио в Рим и спечели трета поредна и общо 12-а в историята си купа на Апенините. Даниел Алвеш (12) и Леонардо Бонучи (25) бяха точни за гранда от Торино, който записа нова славна страница в своята история.Ювентус е почти сигурен шампион на Италия, като само загубата от Рома в последния кръг отложи неизбежното. През уикенда Ювентус приема Кротоне и само точка ще му стигне за титлата.Тимът ще играе и във финала на Шампионската лига срещу Реал Мадрид на 3 юни в Кардиф и при успех може да постигне историческия требъл през сезона, който ще го превърне в най-великата генерация в историята на \"Старата госпожа\".", "date": "2017.05.18", "title": " Ювентус запази жива мечтата за требъл"}
{"url": "https://m.offnews.bg/news/Politika_8/Zam-ministar-na-transporta-shte-sadi-prevozvachi_655862.html", "text": "Заместник-министърът на транспорта Ангел Попов, който е от квотата на Обединените патриоти, ще съди представители на две от браншовите организации в транспорта. Това заяви самият той в интервю за Нова тв.Поводът за недоволството му са твърдения на Красимир Лалов от Съюза на българските превозвачи и Йордан Арабаджиев, изпълнителен директор на Съюза на международните превозвачи, които обвиниха зам.-министъра в злоупотреби. От съюза на превозвачите дори твърдят, че Попов не е издължил 1900 лв. за закупена стока. В отговор пред Нова тв Попов заяви, че има намерение да съди двамата браншовици. Той не обясни кое от казаното от двамата не е вярно, но обясни, че е предал документи на премиера.\"Това намирисва на поръчка, не мога да кажа от кого. Предал съм документи на премиера и това ще се доказва в съда\", обясни Попов.Той показа писма в негова подкрепа, които е получил непосредствено след интервюто на Арабаджиев и Лалов. Едно от писмата е подписано от Койчо Русев, който пък осъдил Красимир Лалов за обида. Ще подам ръка, това нещо няма да ме накара мен да се отблъсна от бизнеса, обясни зам.-министърът.", "date": "2017.05.18", "title": " Зам.-министър на транспорта ще съди превозвачи"}
{"url": "https://m.offnews.bg/news/Obshtestvo_4/Zemi-na-Pancharevo-vlizat-v-Bistrishko-branishte-spored-VMRO-tova-e-n_655855.html", "text": "Резерватът \"Бистришко бранище\" на Витоша да се раздели на три зони, за да попадне в списъка на ЮНЕСКО по програма \"Човекът и биосферата\", трябва да реши днес Столичният общински съвет.Идеята е да има ядро, буферна и преходна зона. Сърцевината включва една или няколко територии, строго защитени според националното законодателство, и осигурява дълготрайна защита на природата. В ядрото на \"Бистришко бранище\" ще може да се извършват само научни изследвания, мониторинг и природозащитно обучение. В буферната около сърцевинната освен тези дейности се допускат и \"рекреационни дейности и туризъм\", като тази зона \"акцентира върху устойчивото използване на природните ресурси, което да носи облаги именно на местното население\", пише в доклада на зам.-кмета по екология Йоанна Христова. Текстът предвижда в преходната зона, в която попадат и селищата в района, да се извършва и селскостопанска дейност, и тя да има съществено икономическо и социално значение за региона и хората. Предложението до СОС какво да обхваща новият биорезерват е само примерно - територията на сегашното \"Бистришко бранище\" като сърцевина, части от Природен парк Витоша в землищата на район \"Панчарево\" като буферна зона и части от земята на други населени места наоколо като преходна зона. Срещу доклада за статута на \"Бистришко бранище се обяви против съветникът от ВМРО Карлос Контрера. Според него това на практика е национализиране на стотици декари земи в столичния район \"Панчарево\" и може да блокира за неопределено време плана за управление на Витоша. А това означава безвластие, безвремие и още по-лошо бъдеще за планината, смята общинският съветник. Контрера настоява да се определи точно кои територии ще се включат в буферната и преходната зони, как това ще се отрази на хората и имотите им, както и на състоянието на планината. \"Докладът се появи изневиделица. Предлага се създаване на някакви буферни и преходни зони. Но няма и една дума къде точно са те, колко са по площ, какво ще се случи с тези зони, какво ще могат, респективно няма да могат да правят собствениците. С други думи общинските съветници трябва да дадат съгласие за нещо неопределяемо, за бъдещо несигурно и неясно събитие\", коментира Карлос Контрера.Според протокола от проведено обществено обсъждане по казуса кметът на Железница е за включване на териториите на селото в \"Преходната зона\". ", "date": "2017.05.18", "title": " Земи на Панчарево влизат в Бистришко бранище, според ВМРО това е национализация"}
{"url": "https://m.offnews.bg/news/Obshtestvo_4/SOS-shte-napravi-dnes-podarak-na-GERB-za-milioni-alarmira-BSP_655891.html", "text": "Столичният общински съвет се готви днес да гласува скандално решение за удължаване на неизгоден договор за концесия на линии за градския автобусен транспорт.За това алармира депутатът от \"БСП за България\" Жельо Бойчев на пресконференция в парламента.Става въпрос за договора с  за 15-те линии на обществения транспорт в столицата, които сега СО е отдала на превозваческа фирма. Бойчев отбеляза, че ако договорът бъде удължен, общината ще продължи да плаща на фирмата по 18 млн. лева годишно.\"Това ще бъде поредният подарък, който Столичната община ще направи на ГЕРБ\", коментира Бойчев. По думите му фирмата е приближена на ГЕРБ.Колегата му Георги Свиленски посочи, че се предвижда договорът с фирмата да бъде удължен за още две години. \"36 млн. лева ще бъдат подарени на частната фирма за сметка на общинския автотранспорт, заяви той.Свиленски припомни, че вчера Сметната палата публикува своя одит за дейността на центъра за градска мобилност, който изобилства с остри критики срещу управлението на звеното. В доклада има същия казус от миналата година за две линии в София. Според Сметната палата, при прилагане на хипотезата за спешна мярка, областният управител е компетентен да вземе решение. Т.е. днес СОС ще вземе решение при липса на компетентност без правно основание, обясни Свиленски.Удължаването на договора е включено като допълнителна точка от дневния ред в заседанието на СОС днес. Докладчик по нея е зам. кметът по транспорта Евгени Крусев. Предлага се удължаване на контракта, сключен през 2008 г. Очаквайте подробности", "date": "2017.05.18", "title": " СОС ще направи днес подарък на ГЕРБ за милиони, алармира БСП"}
{"url": "https://m.offnews.bg/news/Sviat-_12/Bivsh-direktor-na-FBR-shte-razsledva-ruska-namesa-v-izborite-v-SASht_655856.html", "text": "Министерството на правосъдието на САЩ назначи бившия директор на ФБР Робърт Мюлер за специален прокурор в разследването на възможна връзка между Русия и президентската кампания на Доналд Тръмп.Според съобщение на министерството Мюлер ще ръководи разследването на \"усилията на руското правителство да повлияе на президентските избори в Съединените щати миналата година и на свързаните с това въпроси\", съобщава БНТ. Позицията ще даде на Мюлер ролята на така наречения \"суперследовател\" с широки правомощия и независимост.Според заместник-министъра на правосъдието решението е взето, за да може американският народ да има пълно доверие в резултата.Натискът над Тръмп по въпроса за ролята на Русия се засили след уволнението на директора на ФБР Джеймс Коми, който ръководеше федералното разследване. В декларация на Белия дом, президентът на Съединените щати Доналд Тръмп изрази надежда, че след назначаването на специален прокурор, разследването ще приключи бързо.", "date": "2017.05.18", "title": " Бивш директор на ФБР ще разследва руска намеса в изборите в САЩ"}
{"url": "https://m.offnews.bg/news/Zdrave_18753/Lekari-obviniha-NZOK-v-oriazvane-na-napravleniiata-s-20-Kasata-otrec_655901.html", "text": "Българският лекарски съюз обяви, че направленията за второто тримесечие са намалени с между 15 и 20% спрямо първите три месеца на годината.Информацията съобщи пред БНР зам.-председателят на БЛС д-р Галинка Павлова.От Пациентски организации „Заедно с теб” също обявиха, че са получили оплаквания за липса на направления.„За поредна година се повтаря едно и също нещо – от цялата страна пристигат съобщения в централата на БЛС, че парите, с които ще разполагат общопрактикуващите лекари, са намалени приблизително с около 20%. Това ще се отрази на тяхната работа и най-вече на пациентите. Те няма да могат да направят своите профилактични прегледи и изследвания. Няма да могат да направят пълния брой прегледи за диспансерните си диагнози и изследвания. Когато имат някакъв здравословен проблем, те няма да могат да бъдат консултирани от специалист, който съответно да назначи изследвания\", посочи Павлова.Тя допълни, че причината не е в липсата на средства, като подчерта, че е много интересно защо в такъв случай НЗОК икономисва средства. \"Това е престъпно, защото се икономисва от здравето. Парите, които БЛС е договорил, за да има спокойствие в системата, чиновниците от НЗОК се опитват да ги преразпределят, спестявайки от извънболничната, да ги насочат към болничната, а сумите за болнична да ги насочат за лекарства. Ние, подписвайки рамковия договор, сме били в ролята на наивници, че това, което сме договорили, ще бъде спазвано\", коментира Павлова.От Здравната каса категорично отрекоха информацията за намаляване на броя на направленията. Оттам обявиха и данни от информационната система на институцията за отпуснатите направления за първото и за второто тримесечие. Според данните броят на направленията за първото и второто тримесечия е без промяна - 1 613 131 броя. Има обаче малко преразпределение между броя на направленията между тези за личните лекари и тези са специалистите. Направленията за личните лекари за първото тримесечие са 1 366 140, а тези за второто тримесечие - 1 363 485. Направленията за специалистите са съответно 246 991 за първото тримесечие и 249 646 - за второто. ", "date": "2017.05.18", "title": " Лекари обвиниха НЗОК в орязване на направленията с 20%, Касата отрече"}
{"url": "https://m.offnews.bg/news/Ikonomika_59/Na-Letishte-Plovdiv-stana-interesno-Tri-konsortciuma-go-iskat-na-kont_655902.html", "text": "Очертава се изключително интересно състезание за отдававането на Летище Пловдив на концесия, след като три консорциума подадоха оферти за участие в процедурата. Крайният срок изтече днес.Това е третият пореден опит държавата да намери частен стопанин на аерогарата в града под тепетата. Предишните обаче се провалиха заради липса на инвеститорски интерес. Затова е много любопитно, че сега има цели три оферти като две от тях идват от сериозни играчи, а третата компания е пълна мистерия.Община Пловдив вече декларира подкрепа за инвестиционното намерение на , в който влизат \"Тракия икономическа зона\" АД и ПИМК Холдинг Груп АД.\"Тракия икономическа зона\" обединява индустриалните зони край втория по големина град у нас, които привлякоха инвестиции за над 1.1 милиард евро и откриха над 12 000 работни места. Акционери в дружеството с равни дялове са \"Сиенит Холдинг\" и \"КЦМ 2000\".ПИМК пък е най-големият товарен превозвач в България. Компанията на Пенко Несторов и Илиян Филипов има над 1200 влекача, както и собствени товарни влакове. Дружеството отчита приходи от стотици милиони левове всяка година.Вторият много интересен кандидат в процедурата е . В него влизат HNA Airport Group Co LTD и Plovdiv Airport Invest BB. Тук любопитното име е на HNA Airport Group Co LTD., която е консорциум, развиващ дейност в много сектори. Групата оперира 13 летища, разполага с повече от 1200 самолета и за миналата година е обслужила над 90 млн. пътници.Третият кандидат, за когото не е известно почти нищо, е  Според информация на Министерството на транспорта, информационните технологии и съобщенията в него влизат \"Принц фон Пройзен Кепитал Лимитид\" АД (Prinz von Preussen Capital Limited AD); \"Пиктед Кепитал ЛТД\" (Picted Capital LTD) и VLJ Consulting.", "date": "2017.05.18", "title": " На Летище Пловдив стана интересно. Три консорциума го искат на концесия"}
{"url": "https://m.offnews.bg/news/Politika_8/Galap-Kabinetat-Borisov-3-startira-s-32-doverie_655905.html", "text": "Кабинетът „Борисов 3“ започва своята работа при 32% доверие. Числото е около познатите нива от предходния мандат. Недоверието засега е на равнище от 55% и е малко по-ниско от обичайните в последните години стойности над 60%.Данните са от ежемесечната изследователска програма Политически и икономически индекс на „Галъп интернешънъл“. Проучването е проведено в периода 4-11 май сред 819 респонденти и е финансирано от „Галъп интернешънъл“.Социолозите констатират, че служебното правителство е успяло да внесе известно успокоение – недоверието в правителството е слязло от нивата над 60% от края на предходния мандат „Борисов“ до нива от около и над 50%.Същата тенденция личи и по стойностите доверие в парламента. И там с идването на служебното правителство, отношението към институцията на Народното събрание става по-благосклонно – отрицателните оценки „слизат“ от нива над 70% в края на предходния мандат до нива чувствително под 70%. Парадоксално, тези по-благоприятни стойности на одобрение в парламента идват в период, когато той на практика отсъства.Новият парламент стартира с 24% доверие и 66% недоверие. И тук по правило в началото на всяко ново управление, доверието традиционно нараства, но тъй като този път липсва сериозна промяна в лицата, стойностите не показват драматични промени.В началото на май 30% са оптимисти за посоката на развитие на страната, 53% са песимисти. Макар песимизмът по традиция да преобладава, като че ли в последните месеци и години има укрепване на позитивните оценки, констатират от „Галъп интернешънъл“.", "date": "2017.05.18", "title": " Галъп: Кабинетът Борисов 3 стартира с 32% доверие"}
{"url": "https://m.offnews.bg/news/Futbol_18793/Rio-Fardinand-Idvam-v-Sofiia-Berbatov-obeshtaj-slantce_655899.html", "text": "Легендата на Манчестър Юнайтед Рио Фърдинанд е поредният, който ще подсили тима на Бербатов за шоуто на 14 юни. В клипче бившият защитник обяви сам, че идва в София. Той обаче поиска от българина да му обещае слънце в столицата ни тогава.\"Ако не ме чака армия, се качвам обратно на самолета\", пошегува се Рио, \"Бербатов ми е говорил толкова много за прелестите на вашата страна. Искам да я опозная, да видя забележителностите, кухнята.Двамата се срещнаха по време на студиото на британска телевизия за полуфиналната среща в Шампионската лига между Ювентус и Монако и очароваха с топлото си приятелско поведение и остроумни закачки.Фърдинанд се присъединява не само към своите бивши съотборници от Ман Юнайтед, а и към Роби Кийн, Красимир Балъков, Христо Стоичков, Стилян Петров и Мартин Петров.От другата страна на терена ще са избраниците на Луиш Фиго - Нуно Гомеш, Мичел Салгадо, Йенс Леман, Роберто Карлош, Деко, Робер Пирес и Максуел.Шоуто е гарантирано, а всички приходи ще бъдат дарени за добри каузи.Ето как Бербатов представи своя приятел: ", "date": "2017.05.18", "title": " Рио Фърдинанд: Идвам в София, Бербатов, обещай слънце"}
{"url": "https://m.offnews.bg/news/Liubov-i-seks_18813/Pipa-Midaltan-se-zheni-za-miliardera-Dzhejms-Matius_655907.html", "text": "Казват, че парите не могат да купят любов, но могат да я обвият в стил и сватбата на Пипа Мидълтън през уикенда ще го докаже. Сестрата на Кейт ще се омъжи за милиардера Джеймс Матюс, който ѝ подари пръстен на стойност половин милион паунда. Слуховете твърдят, че роклята на булката струва 100 000 паунда и е ушита от дизайнера Жил Декон.Философията на семейство Мидълтън винаги е била: \"Ако го имаш, покажи го\" и когато дъщеря ти се омъжва за човек по-богат от малка нация, парите не са от значение.Службата ще бъде църквата \"Св. Марк\" от 12-ти век, в имението на наследника на Ричард Бенън в Енгълфийлд, Бъркшир.Приемът след церемонията ще се проведе в \"Енгълфийлд хаус\", мястото, където е заснето американското шоу \"Аз искам да се омъжа за Хари\", в което 12 жени се състезаваха за ухажор и вярваха, че той е принц Хари.Някои от изискванията към гостите на сватбата са да бъдат женени или да са придружени от дама/кавалер, да бъдат стилно облечени и не твърде разголени. След коктейл в „Енгълфийлд хаус\" гостите ще се отправят към имението на Мидълтън в Бъкълбъри, където специално за случая ще бъде издигнат навес, състоящ се от 100 000 стъклени части.", "date": "2017.05.18", "title": " Пипа Мидълтън се жени за милиардера Джеймс Матюс"}
{"url": "https://m.offnews.bg/news/Kultura_33/Britanetcat-Low-Deep-T-posveti-pesen-na-Sofiia_655903.html", "text": "Най-новата песен на британския изпълнител Low Deep T е посветена на столицата на България и дава заявка да стане поредния летен хит на певеца.Дълбокият глас на изпълнителя, както го наричат приятелите му, се преплита успешно с динамичните електронни звуци, саксофона на французойката Лаура Масипби и женските беквокали на Веси Бонева. Песента със заглавие „София“ вече звучи в родния радио ефир и в онлайн платформите за музика. Първият голям концерт на Low Deep T е на 26-ти май в Sofia Live Club. Българските фенове ще са първите, които ще имат възможността да чуят на живо най-новото парче в интимна атмосфера с качествен звук. Разбира се вечерта няма как да мине и без емблематичните \"Casablanca\", \"Big love\" и \"Got 2 Find Love\".Билетите за концерта в Sofia Live Club с начало 19ч. на цена от 40лв. могат да бъдат намерени в мрежата на  и партньорските каси: SOFIA LIVE CLUB, OMV, щанд EVENTIM - The Mall, Билетен център НДК, Usit colours, Технополис, Арена Армеец и др.Цената на място ще е 45 лева.", "date": "2017.05.18", "title": " Британецът Low Deep T посвети песен на София"}
{"url": "https://m.offnews.bg/news/Sviat-_12/Ekipat-na-Tramp-prikril-pone-18-sluchaia-na-kontakti-s-Rusiia_655904.html", "text": "Съветници на Доналд Тръмп, сред които и бившият съветник по национална сигурност Майкъл Флин, са прикрили поне 18 случая на контакт с руски представители по време на кандидат-президентската кампания през 2016 г., предава Ройтерс, позовавайки се на информация от неназовани настоящи и бивши американски служители. Общо 18-те неразкрити от администрацията имейли и телефонни обаждания са част от разследването за . Според информацията на Ройтерс са проведени шест телефонни разговора между руския посланик в САЩ Сергей Кисляк и съветници на Тръмп, в това число и Флин. Разговорите между Флин и Кисляк зачестили след победата на републиканеца на 8 ноември и включвали предложение за установяване на канал на комуникация между Тръмп и руския му колега Владимир Путин, по който да се заобиколи бюрокрацията на американските служби за сигурност. Според двамата държавни глави последните се явявали пречка.Останалите 12 случая се отнасят до телефонни разговори, имейли и текстови съобщения между приближени на Путин и руски официални представители и хора от кампанията на Тръмп. Източниците на Ройтерс твърдят, че сред чуждите лица е и украинският политик и олигарх Виктор Медведчук, чиято дъщеря е кръщелница на Владимир Путин. Медведчук отрича обвиненията и казва, че не познава никой от приближените на Доналд Тръмп и не е водил разговори с тях.Пред агенцията от руското министерство на външните работи и Белия дом отказват да коментират твърденията. \"Не коментираме ежедневните си разговори с местни събеседници\", казва говорител от посолството на Русия във Вашингтон. ", "date": "2017.05.18", "title": " Екипът на Тръмп прикрил поне 18 случая на контакти с Русия"}
{"url": "https://m.offnews.bg/news/Zdrave_18753/Sadat-otmeni-Natcionalnata-zdravna-karta_655906.html", "text": "Върховният административен съд отмени Националната здравна карта, която беше ключова част от планираната от бившия здравен министър Петър Москов реформа. Решението е на тричленен състав на ВАС. То определя за нищожно решението на Министерския съвет, с което беше утвърдена Националната здравна карта. Идеята беше след изработването на Национална здравна карта Здравната каса да може да избира с кои болници да сключва договор в райони, в които има излишък от лечебни заведения. Националната здравна карта беше атакувана в съда от Центъра за защита на правата в здравеопазването и от Сдружението на частните болници в България.Подобно на немалка част от документите, прокарани от Москов, Националната здравна карта е отменена заради неспазени процедури, а не по същество. Причина за оспорването на документа в съда е, че той не е бил публикуван в Държавен вестник. Решението на ВАС може да бъде обжалвано, затова новият здравен министър Николай Петров ще трябва да реши дали то ще бъде обжалвано, или ще се съобрази с решението на съда и документът ще бъде публикуван в Държавен вестник. Съществува и вариантът новото ръководство на здравното министерство да се заеме с изработването на изцяло нова Национална здравна карта. Изготвената по времето на Москов Национална здравна карта отчете сериозен недостиг на лични лекари, педиатри и специалисти в доболничната помощ. Според документа личните лекари са с 437 по-малко от необходимото, педиатрите - с 405, а специалистите в доболничаната помощ - с около 400.В края на март ВАС отмени окончателно регистрацията с пръстов отпечатък в болниците, която също беше въведена от Петър Москов. За въвеждането на системата бяха платени около 400 000 лева, а болниците трябваше сами да си закупят четците, всеки на стойност 286 лева.", "date": "2017.05.18", "title": " Съдът отмени Националната здравна карта"}
{"url": "https://m.offnews.bg/news/Ikonomika_59/Bez-voda-na-tri-mesta-v-Sofiia_655854.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради подмяна на сградно водопроводно отклонение на ул. „Йордан Димчев“ в „Челопечене“, се налага спиране на водоподаването от 11:00 до 18:00 часа в този квартал. Във връзка с подмяна на сградно водопроводно отклонение на ул. „Манастирска“ в жк. „Гео Милев“, се налага спиране на водоподаването от 10:00 до 18:00 часа по ул. „Манастирска“ от ул. „Трудолюбие“ до ул. „Елисавета Багряна“.Изпълнение на инвестиционен проект за подмяна на довеждащ водопровод до резервоар „Ловджийска чешма“ в район „Панчарево“ налага спиране на водоподаването от 9:00 до 21:00 часа на вилна зона „Косанин дол“ – ул. „Българка“, ул. 19, ул. 5, ул. 21, ул. „Руселия“, ул. „Ранилист“, ул. „Зима“, ул. „Върбинка“, ул. „Петров кръст“, вилна зона „Градище“ – ул. „Охридско езеро“ ", "date": "2017.05.18", "title": " Без вода на три места в София"}
{"url": "https://m.offnews.bg/news/Turizam_75/Plazh-v-Irlandiia-se-poiavi-otnovo-sled-33-godini-video_655875.html", "text": "За няколко дни този април Атлантическият океан върна онова, което някога е \"откраднал\", като насипа тонове пясък и създаде чисто нова 300-метрова златна ивица.\"Очевидно океанът издухва повърхността на водата, защото това е южен плаж, а морето отнема пясъците отдолу и ги носи нагоре. Това е само един малък пример за силата на природата\", разказва пред Си Ен Ен Шон Малой, който се занимава с туризъм в района.„Не знаем колко е безопасен плажът, защото сегашните течения могат да се променят“, признава Малой.Населението тук е под 3000 души, а новият плаж ще даде неочакван тласък на туризма. Акил е най-големият остров на Ирландия и неговите 57 кв. км от обли могили, драматични скали и девствени плажове са вдъхновили писатели като Греъм Грийн и Хайнрих Бол.", "date": "2017.05.18", "title": " Плаж в Ирландия се появи отново след 33 години (видео)"}
{"url": "https://m.offnews.bg/news/Kakvi-sa-pravata-ni-kato-potrebiteli_18797/50-hil-leva-globi-za-neizpravni-elektrouredi-na-pazara_655917.html", "text": "116 акта на стойност 58 хил. лева заради продавани неизрядни електроуреди е наложила Държавната агенция за метрологичен и технически надзор през 2016 г., съобщиха оттам.Проверките за годината са били 1183.Най-честите нарушения при проверените продукти са липса на маркировка за съответствие СЕ, липса на инструкция за експлоатация на български език, загряване на металните повърхности на уредите над допустимата температура, лесно достъпни части под напрежение и др.Засиленият контрол продължава и през 2017 г. През март бе проведена проверка в цялата страна за наличие на СЕ маркировка и инструкция на български език, които са задължителни. Установени са 45 несъответстващи продукта, в това число 9 без СЕ маркировка. Съставени са 10 акта за установяване на административно нарушение, а 9 продукта са забранени да се разпространяват в търговката мрежа.При избор на електроуред за потребителите е важно да проверят дали има маркировка за съответствие - СЕ. С нея производителят удостоверява, че е произвел продукта, съгласно европейските изисквания за безопасност. Ако естеството на даден продукт не позволява поставяне на СЕ маркировка, е допустимо тя да се нанесе върху опаковката и в придружаващите документи. Върху електрическия продукт е необходимо да са нанесени също основните му характеристики, като напрежение, мощност или ток, честота на електрическата мрежа и др. Също така да е обозначено името на производителя/вносителя и неговия адрес, както и инструкция за употреба на български език, която следва да се спазва от потребителите. При съмнения за нередности от страна на потребителите те могат да сезират както Държавната агенция за метрологичен и технически надзор, така и Комисия за защита на потребителите, които да направят проверки, съгласно своите компетентности.", "date": "2017.05.18", "title": " 50 хил. лева глоби за неизправни електроуреди на пазара"}
{"url": "https://m.offnews.bg/news/Ikonomika_59/Naj-bogatite-v-sveta-zagubili-35-mlrd-sled-skandalite-v-SASht_655892.html", "text": "Петстотинте най-богати хора в света са загубили 35 млрд. долара след скандалите в САЩ, става ясно от данните от Bloomberg Billionaires Index (BBI), съобщи РИА Новости. Миналата седмица американският президент Доналд Тръмп неочаквано уволни директора на ФБР Джеймс Коми. Във вторник New York Times обяви, че малко преди това Тръмп е поискал Коми да прекрати разследването срещу бившия му помощник по национална сигурност Майкъл Флин, който подаде оставка заради контактите си с руския посланик в САЩ Сергей Кисляк. От Белия дом веднага отрекоха твърденията. В същото време се появи и информацията, че по време на среща Тръмп е споделил секретна информация за \"Ислямска държава\" с руския външен министър Сергей Лавров. Това беше първоначално отречено от Белия дом, след което Тръмп го потвърди в Туитър. Русия все още отрича да е получила секретна информация от Тръмп. В резултат на скандалите обаче ценните книжа на редица компании започнаха да поевтиняват. Най-богатият човек в света - един от основателите на Microsoft - Бил Гейтс, чието състояние се оценява на 86,8 млрд. долара, е загубил 1,01 млрд. долара, тъй като стойността на акциите на Microsoft са паднали с 2,8%. Това е най-голямото намаление на стойността на акциите на компанията за една година, съобщава Bloomberg.Основателят на Amazon Джеф Безос, чието състояние се оценява на 81,9 млрд. долара, е обеднял с 1,71 млрд. долара заради падане на акциите на компанията с 2,2%. Основателят на Zara Амансио Ортеги е загубил 355 млн. долара и към момента неговото състояние се оценява на 83,2 млрд. долара. Основателят на Фейсбук Марк Цукербърг беднял с 2,03 млрд. долара до 61,3 млрд. долара. Общото състояние на милиардерите е в размер на 4,9 трилиона долара, което е с 457 млрд. по-малко в сравнение с миналата година. ", "date": "2017.05.18", "title": " Най-богатите в света загубили $35 млрд. след скандалите в САЩ"}
{"url": "https://m.offnews.bg/news/Ikonomika_59/Prikliuchiha-vazhni-testove-na-Ignalinskata-AETc-v-Litva_655896.html", "text": "Компанията NUKEM Technologies GmbH, която принадлежи на АО „Атомстройекспорт“, продължава успешно дейностите по създаването на високотехнологични комплекси за третиране на отработено ядрено гориво и радиоактивни ядрени отпадъци в Игналинската АЕЦ в Литва. За NUKEM Technologies ключови обекти за сътрудничеството в рамките на извеждането от експлоатация на Игналинската АЕЦ са:Дейностите по комплекс В1 бяха приключени през 2016 г. и той бе предаден в промишлена експлоатация след получаване на разрешение от Държавната инспекция по безопасност на ядрената енергетика на Литва. Проектът се осъществяваше от консорциума от германските компании NUKEM Technologies GmbH и GNS GmbH.По проекта за изграждане на комплекс за преработка и съхраняване на твърди радиоактивни отпадъци (проекти B2,3,4) са приключени основните строителни дейности, оборудването е изработено и монтирано, извършени са дейности по въвеждане в експлоатация. Приключени са студените изпитания на комплекса. Горещите изпитания са планирани за юни 2017 г. Тези етапи са предварителна фаза преди получаването на лиценз за експлоатация. Проектът В 2,3,4 се реализира самостоятелно от NUKEM Technologies GmbH. Очаква се комплексът да влезе в експлоатация през ноември 2018 г.По думите му, предаването в експлоатация на комплекс В1 и приключването на студените изпитания на В 2,3,4 доказват, че всички проекти могат да бъдат успешно реализирани, ако към целта се подходи със съвместни усилия.Проектът за извеждане от експлоатация на Игналинската АЕЦ, построена в Литва по съветски проект с два реактора тип РБМК-1500 мегавата, се финансира със средства от Международния фонд за подпомагане на извеждането от експлоатация на Игналинската АЕЦ, които се администрират от Европейската банка по възстановяване и развитие. Дейностите се изпълняват от NUKEM Technologies GmbH, принадлежаща на АО „Атомстройеспорт“.Целта на проекта B2/3/4 е изграждане на комплекс за преработване и съхранение на твърди радиоактивни отпадъци (КПХТРО) на Игналинската АЕЦ. В комплекса ще бъдат обработвани твърди радиоактивни отпадъци, образувани до момента на окончателното спиране на Втори енергоблок (края на 2009 г.), както и отпадъците от извеждането от експлоатация на Игналинската АЕЦ. Предвижда се едновременно проектиране и строителство на нови високотехнологични системи – комплекс за извличане на твърди радиоактивни отпадъци (B2) и комплекс за третиране и съхраняване на твърди радиоактивни отпадъци (B3/4).Със започването на експлоатацията на КПХТРО радиоактивните отпадъци от Игналинската АЕЦ ще се извличат от съществуващите временни хранилища и ще се транспортират на отново построения комплекс за съхранение, където трябва да се сортират по новата система за класификация с последваща обработка. Обработените отпадъци ще бъдат опаковани в контейнери и складирани за временно съхранение (до 50 години) до строителството на окончателни хранилища за погребването им.Реализирането на проектите по извеждане от експлоатация на Игналинската АЕЦ ще позволи на NUKEM Technologies GmbH и АО „Атомстройекспорт“ да сформират референция на чуждестранните пазари по изграждане на високотехнологични комплекси за третиране на ОЯГ и РАО.", "date": "2017.05.18", "title": " Приключиха важни тестове на Игналинската АЕЦ в Литва"}
{"url": "https://m.offnews.bg/news/Kakvi-sa-pravata-ni-kato-potrebiteli_18797/Proveriavat-obshtite-usloviia-na-vsichki-mobilni-operatori_655914.html", "text": "Преглед на общите условия на всички мобилни оператори започва Комисията за защита на потребителите, обяви председателят ѝ Димитър Маргаритов пред БНТ. Повод за проверката са новите правила за роуминга.Телекомите са длъжни да уведомят потребителите за тези промени, а единият от тях вече го е сторил. Отпадането на роуминга не налага преподписване на договорите, нито на сключване на анекси към тях. Маргаритов призова мобилните оператори да бъдат коректни и да не злоупотребяват на тази основа.Потребителите по никакъв начин не могат да бъдат задължени да се обвържат с нов срочен договор, увери Маргаритов.\"Има случаи, в които се спекулира с това и икономическите оператори използват подобни възможности, за да добавят към договорите на потребителите допълнителни услуги, които често пъти не са необходими. Настоятелно правят опити да ги склонят да подпишат нови срочни договори, за да ги запазят за по-дълго време или да ги затруднят, ако решат да ги напуснат в даден момент”, каза председателят на КЗП.След изтичането си срочният договор се трансформира в безсрочен и може да бъде прекратен по всяко време с едномесечно предизвестие без неустойки.Все пак ако някой подпише договор, за който по-късно съжалява, има изход - в 7-дневен срок от парафирането, договорът може да бъде развален без последствия за потребителя.", "date": "2017.05.18", "title": " Проверяват общите условия на всички мобилни оператори"}
{"url": "https://m.offnews.bg/news/Sviat-_12/Frenski-ministar-obiavi-Svetlana-Aleksievich-za-martva-tia-ia-oprover_655898.html", "text": "Френски медии съобщиха, че беларуската журналистка Светлана Алексиевич е починала във Франция на 69-годишна възраст, като се позоваха на съобщение \"Ужасна новина. Светлана Алексиевич е починала. Няма подробности\", написа Нисен.Малко по-късно самата Алексиевич опроверга информацията. Редица руски и беларуски медии обявиха, че са успели да се свържат с Алексиевич, която е опровергала новината. „Не знам на кого е притрябвало подобно нещо. Аз в момента съм в Сеул, тук има представяне на мои книги“, обясни Алексиевич пред журналисти.Журналистката спечели Нобелова награда за литература през 2015 г. за \"полифоничните ѝ творби, които са паметник на страданието и смелостта в нашето време“.Сред художествено-документалните й книги са \"Чернобил – хроника на бъдещето\", \"Войната няма женско лице\", \"Цинковите момчета\", \"Времето на секъндхенда\".Франсоаз Нисен зае поста министър на културата вчера. Не е изключено акаунтът в Туитър с нейното име да е фалшив. На официалния акаунт на Министерството на културата на Франция не е публикувана информацията за смъртта на Алексиевич. ", "date": "2017.05.18", "title": " Френски министър обяви Светлана Алексиевич за мъртва, тя я опроверга"}
{"url": "https://m.offnews.bg/news/Obshtestvo_4/50-namalenie-v-Siela-i-Deja-Book-pri-porachki-onlajn-ot-19-do-21-ma_655913.html", "text": "Всички налични книги на CIELA Books и Deja Book ще се продават с 50% намаление само онлайн от www.ciela.com в периода 19 до 21 май 2017 г.\"Вече стана традиция за 24 май – Деня на българската просвета и култура и на славянската писменост, наличните книги на издателства \"Сиела\" и \"Deja Book\" да се продават с 50% отстъпка. Тази година отново ще спазим традицията, но отстъпката ще важи само онлайн на www.ciela.com. За сметка на това ви даваме не 1, а цели 3 дни да избирате – 19, 20 и 21 май 2017 г.\", обявиха от \"Сиела\". \"Както всяко друго нещо, и тази промяна има своите плюсове и минуси. Знаем, че на този 24 май ще ви липсва прекараното в уютните ни книжарници време, както и личният контакт с колегите там. За сметка на това ще разполагате с цели 72 часа да разглеждате и избирате на спокойствие от дома си или от която и да е друга точка на планетата, където има достъп до интернет, кои наши заглавия да поръчате с 50% отстъпка от онлайн книжарница \", допълниха от издателството.Промоцията важи до изчерпване на количествата в склада на онлайн магазина. В предложението не влизат книги в друга промоция и книги на цена 5,00 лв. или по-ниска.", "date": "2017.05.18", "title": " 50% намаление в \"Сиела\" и Deja Book при поръчки онлайн от 19 до 21 май"}
{"url": "https://m.offnews.bg/news/Ikonomika_59/Smetnata-palata-razkri-kak-se-upravliava-Tcentarat-za-gradska-mobilnos_655900.html", "text": "хвърля съмнение върху адекватността и ефективността на изпълняваните бизнес-планове.Одит на Сметната палата за двугодишното управление на столичния Център за градска мобилност (отговорен за градския транспорт и платеното паркиране) показа системни фрапиращи нарушения в управлението на общинското дружество.Одитът обхваща периода от 1 януари 2014 г. до 30 юни 2016 г. Ако човек прочете подробно доклада, ще се замисли не е ли цяло чудо, че София изобщо има работещ градски транспорт.Като начало, дори ръководството на ЦГМ не е избрано по правилата. Първоначално управлявалият Съвет на директорите през 2014-а не е назначен с публичен подбор, ако когато това е сторено, членовете на ръководството не са подбрани според стратегията им за бизнес развитие. Напротив, по-точно е да се каже, че въпросът за развитието на Центъра е била подминат като тема. Така Столичната община, като едноличен собственик, наема ръководство без да му поставя ясни задачи и очаквания. Според Сметната палата това  За капак, по някое време ЦГМ се е управлявал от търговски пълномощник без договор, което означава, че при евентуално нанесени от негова страна щети, трудно би могла да му бъде търсена съдебна отговорност.Освен това ЦГМ има неиздължени плащания към \"Столичен електротранспорт\", \"Столичен автотранспорт\" и \"Метрополитен\", за които СОС е възложил на шефовете на трите общинските дружества да извършат обезценки на вземанията. Такова решение обаче не е в пълномощията на СОС, посочва Сметната палата.ЦГМ не е осъществила и свои вземания от СО за последните 3 години, което . Това, от своя страна, може да доведе до основание за прекратяване на дружеството.Открити са Като например неправилно вписани обезценки на вземания на вътрешните транспортни оператори-  с 22,5 млн. лева по-малко, без да е посочен мотив за това.Не се извършва адекватен контрол от страна на Общинския съвет върху работата на операторите на линиите от градския транспорт, както и върху външните фирми, отговарящи за някои линии.Увеличението на билетите за градски транспорт от 1 на 1,60 лв. не е мотивирано с информация как е изчислена новата цена, нито какво би постигнала тя.Като цяло, заключението е, че \"предприетите през одитирания период действия и решенията на СОС, упражняващ правата на СО, като едноличен собственик на капитала на „ЦГМ“ ЕАД, не са ефективни и не предлагат устойчиво решение на проблема със системно формиращия и натрупващ се недостиг на средства за разплащане на изпълнената от транспортните оператори дейност\". Докладът показва, че има системно отчитане на по-ниски приходи от платено паркиране от мобилните оператори в сравнение с отчетеното от ЦГМ. Това е индикатор, че редът за отчитане на приходите не е бил достатъчно ефективен и в полза на интересите на дружеството, посочва одитът. Разходите за оперативната дейност на дружеството се увеличават - към 31.12.2014 г. са на обща стойност 28 млн. лева, за 2015 г - 29,6 млн., а за първите 6 месеца на 2016-а - 15 млн. лева. Това се дължи на увеличените разходи за външни услуги и материали.  В същото време не е разписано ясно как се начисляват допълнителните възнаграждения на служителите. Поради неопределен таван на тези възнаграждения е допуснато начисляване през 2014 г. и 2015 г. на месечни брутни възнаграждения на служители в размери, превишаващи тези на членовете на Съвета на директорите.Не е осъществяван и ефективен контрол върху разходите, вследствие на което през одитирания период са извършени разходи за електрическа, топлинна енергия, пътни принадлежности, правни услуги, и отпечатване и доставка на бланки и формуляри, които не са предшествани от избор на изпълнител по реда на ЗОП, посочват одиторите. И по тази точка в ЦГМ са засечени нередности. При изискването и представянето на информация относно необходимостта за възлагане на обществени поръчки не са спазени сроковете, формата и съдържанието на образеца. Това е довело до възлагането на обществени поръчки, които не са включени в план-графика за съответната година.При възлагането на обществени поръчки чрез събиране на оферти с публикуване на публична покана не е посочен източникът на финансиране, с което е нарушен принципът за публичност и прозрачност. При една поръчка е допусната промяна в първоначално обявените условия, като е сключен договор с участник, който не отговаря на посочените в поканата и приложенията към нея изисквания.По повод изпълнението на договорите одиторите откриват: \"Не са начислявани неустойки по един от проверените договори; не са съставяни всички документи, във връзка с изпълнението предмета на друг договор, в резултат на което са доставяни количества в размер по-голям от договорения; по два договора гаранциите за изпълнение са освободени след уговорените срокове; извършвани са плащания по договор след изтичането му. При сключването на два договора са представени гаранции за изпълнение, които не покриват целия срок на действие на договорите, с което е създаден риск възложителят да не бъде обезпечен при неизпълнение на задълженията от страна на изпълнителя. Пет договора са изменени незаконосъобразно чрез сключване на допълнителни споразумения към тях. За три от проверените договори не е изпратена информация до АОП за изпълнен договор в нормативно определения срок.\"", "date": "2017.05.18", "title": " Сметната палата разкри как се управлява Центърът за градска мобилност: Лошо"}
{"url": "https://m.offnews.bg/news/Zvezdi_18810/Kraliat-na-Holandiia-rabotil-tajno-kato-pilot_655910.html", "text": "Кралят на Холандия е ходил на работа тайно повече от две десетилетия. Той работил като пилот на непълно работно време, разкрива самият Вилем-Александър Нидерландски в интервю за Кралят споделя, че наскоро приключил с работата си на редовен втори пилот след 21 години служба на самолета Fokker 70 към авиокомпанията KLM, а преди това - на холандския превозвач Martinair.Кралят ходил на работа два пъти месечно и винаги бил втори пилот. Сега планира да се преквалифицира, за да лети с Boeing 737s. 50-годишният баща на трима сина и монарх на 17 милиона холандски граждани нарича пилотирането \"хоби\", което му позволява да остави царските си задължения за момент и да се съсредоточи изцяло върху нещо друго.„Имате самолет, пътници и екипаж. Вие сте отговорни за тях. Не можете да отнесете проблемите си от земята към небето. Можете напълно да се освободите и да се съсредоточите върху нещо друго. Това за мен е най-отпускащата част от летенето“, разказва крал Вилем-Александър.Макар да е летял често, никой не знае на колко полета е бил кралят. Самият той споделя, че почти никой не го е разпознавал по време на полетите, когато вратите на кабината са били отворени.\"Преди 11 септември вратата на пилотската кабина беше отворена. Хората редовно идваха да гледат и смятаха, че е хубаво или изненадващо да съм там\", спомня си кралят.И дори когато говори на пътниците Вилем-Александър казва, че като втори пилот не е необходимо да дава името си, така че малко хора разпознават гласа му.\"Повечето хора не слушат така или иначе\", разказва той.", "date": "2017.05.18", "title": " Кралят на Холандия работил тайно като пилот"}
{"url": "https://m.offnews.bg/news/Futbol_18793/Provalat-na-Levski-obiasnen-ot-prostata-matematika_655897.html", "text": "Падение, падение и пак падение! Това е равносметката за Левски през този сезон в Първа лига. Обнадеждаващо начало, посредствено продължение и печален край. През сезона дотук се изредиха трима треньори, като статистиката е ужасяваща за решенията на ръководството. Всеки треньор е по-зле от предишния. И то значително!Люпко Петрович направи труден старт на сезона с две равенства срещу Монтана (0:0) и Локомотив Пловдив (2:2), но след това последва силна серия от 7 победи до равенството с ЦСКА-София (1:1) на 15 октомври.През този период \"сините\" стигнаха и до първото място с преднина от 3 точки пред шампиона Лудогорец. Впечатляващото е,че под ръководството на сръбския специалист Левски бе допуснал едва 4 гола в своята врата от изиграни 10 мача.В крайна сметка Люпко напусна треньорския пост непобеден през сезон 2016/2017 с 12 мача без загуба (б.а. включвайки и двата мача от Лига Европа с Марибор, които завършиха 0:0 и 1:1 в реванша на \"Герена\"), оставяйки тима на първо място в елита. Вярно, тимът отпадна от турнирите.Наследникът му Елин Топузаков пое \"сините\" в тежък момент, тъй като сръбският специалист обяви напускането си буквално няколко часа преди мача с Берое на стадион \"Георги Аспарухов\".Под ръководството на Топчо Левски записа първата си загуба за сезона от Локомотив Пловдив на стадион \"Лаута\" (1:2), а още в следващия кръг последва второ поражение, този път от Лудогорец (1:2) в Разград.Последваха четири поредни скромни победи с по 1:0, докато не се стигна до неприемливия за синята общност равен срещу Локомотив Горна Оряховица (1:1) на \"Герена\", а след това и реми срещу Дунав в Русе.Бившият защитник на Левски напусна поста си дни преди дербито с ЦСКА-София и остави синия тим на второто място в първенството. И още един минус на неговата сметка - отпадането от Черно море в София за Купата.На мястото на Топузаков бе назначен настоящият треньор Николай Митов - Жадното, който дебютира ударно на Националния стадион \"Васил Левски\" с драматична победа с 2:1 над ЦСКА-София.В следващите няколко мача \"сините\" редуваха силни и слаби моменти, в които записаха впечатляваща победа над Локомотив Пловдив с 5:0 (най-изразителна до момента през сезона) и равен с Лудогорец (0:0) в Разград.Колебливите мачове продължиха с реми срещу Дунав на \"Герена\" и катастрофална загуба с 0:3 от ЦСКА-София. Последните две загуби на тима от Подуяне ги сгромолясаха на третото място в първенството и очакванията са да не мръднат от там до края на сезона.Споровете са хубаво нещо, но математиката е безпристрастна. С всяко ново назначение на треньор Левски се смъкна едно място надолу и печели все по-малко мачове - с по над 15 процента успеваемост при победите... Ужасяващо!", "date": "2017.05.18", "title": " Провалът на Левски обяснен от простата математика"}
{"url": "https://m.offnews.bg/news/Kultura_33/Narodniiat-teatar-shte-zakrie-sezona-s-petdnevno-sabitie-na-otkrito_655916.html", "text": "Народният театър „Иван Вазов” ще закрие сезон 2016-2017 с петдневно събитие на открито – „ТЕАТЪР ПРЕД ТЕАТЪРА”.В периода между 3 и 7 юли 2017 г. най-големият театър у нас ще напусне пределите на сградата и ще се обърне директно към своите приятели и почитатели, предоставяйки им уникалния шанс да се насладят на любимите си спектакли под открито небе.В пространството пред една от най-емблематичните сгради на София ще се издигнат сцена и трибуни с внушителните 1000 места, които ще отворят врати за пет представления под открито небе. Едни от най-любимите на публиката актьори и режисьори ще си дадат среща под звездите, за да закрият по вълнуващ и специален начин театралния сезон 2016/2017 на Народния театър “Иван Вазов”.Три спектакъла от репертоара на театъра ще бъдат изцяло пригодени за представление на открито – премиерният за сезона „МНИМИЯТ БОЛЕН”, „ЛУНАТИЦИ” и „ПОЧИВЕН ДЕН”, а сред звездите, които участват в тях, са Георги Мамалев, Михаил Петров, Аня Пенчева, Мария Каварджикова, Антон Радичев, Албена Колева, Ева Тепавичарова, Виолета Гиндева, Биляна Петринска, Васил Драганов и много други.„За първи път в историята си Народният театър не просто отваря вратите си за публиката – той идва директно при нея с уникалната възможност да се наслади на магията на театъра под звездите. „ТЕАТЪР ПРЕД ТЕАТЪРА” е нашата благодарност към всички колеги и зрители, с които бяхме заедно през този успешен сезон и нашият подарък – един по-близък и жив контакт за всички жители и гости на София”, каза директорът на театъра Мариус Донкин.Билетите за „ТЕАТЪР ПРЕД ТЕАТЪРА” вече са в продажба на касите на Народния театър и онлайн на сайта и са на цени от 20 и 25 лева.ПРОГРАМА „ТЕАТЪР ПРЕД ТЕАТЪРА”Режисьор: Владлен АлександровС участието на: Георги Мамалев, Ева Тепавичарова, Албена Колева, София Бобчева, Владислава Николова, Михаил Петров, Павел Иванов, Христо Чешмеджиев, Христо Терзиев, Сава Драгунчев, Валентин Балабанов, Слав Бистрев, Жорж Паликарски, Николай КазаковСюжетът: Арган е централният персонаж, около когото се завърта историята за хипохондрика, страдащ от всички възможни болести, и недоразуменията, скритите любови и забавни хитрини на цялото му домочадие.Режисьор: Росица ОбрешковаС участието на: Михаил Петров, Аня Пенчева, София Бобчева, Виолета Гиндева/Анна Петрова, Васил Драганов, Владислава Николова, Павел Иванов, Христо ЧешмеджиевСюжетът: Динамична и лудешки забавна комедия, в която главни действащи лица са Негово величество Театърът и неговите покорни слуги актьорите. Изпълнен с великолепно чувство за абсурдно смешното спектакъл. Истински романтично обяснение в любов към живия театър, който е ,,спасителното ни въже, живата ни връзка с хората и човещината”.Автор и режисьор: Камен ДоневС участието на: Антон Радичев, Мария Каварджикова, Кирил Кавадарков, Милена Атанасова, Пламен Пеев/Васил Драганов, Благовест Благоев, Карла Рахал, Биляна Петринска, Марин Янев, Илиана Коджабашева, Зафир РаджабСюжетът: Напрегнатите взаимоотношения в бита на съвременния българин понякога (и точно в почивните дни!) добиват инфарктен характер. Това, което става в предизвикващата взривове от смях комедия, би могло да се изрази с кратката формула „битов идиотизъм”.", "date": "2017.05.18", "title": " Народният театър ще закрие сезона с петдневно събитие на открито"}
{"url": "https://m.offnews.bg/news/Izvan-terena_18817/Superzvezda-na-NBA-platil-20-000-dolara-za-da-prebiiat-negov-vrag_655926.html", "text": "Една от най-големите звезди на НБА Джеймс Хардън е платил 20 000 долара на бандити, за да пребият негов враг. Гардът на Хюстън Рокитс, който печели по над 25 милиона долара годишно, е наредил обира на Моузис Малоун Джуниър.Жертвата е син на легендата на Ракетите - Моузис Малоун. Джуниър бил пребит, а от него са взети бижута за над 50 000 долара близо до стриптийз клуб в Тексас.Според Моузис баскетболната звезда се засегнал заради коментар във Фейсбук. Джуниър се присмял на цените, които Хардън иска от деца, желаещи да тренират. Джордж Фара, негов адвокат, заяви: \"Постът се отнася за сумата от 250 долара, която Джеймс Хардън прибира за баскетболен лагер\".Според разследването Малоун бил проследен извън клуба от група въоръжени, съборен на земята, удрян и ритан в лицето няколко пъти. След това бандитите прибрали диамантените му обеци и други бижута.  Въпросната нощ Хардън също се е мярнал в клуба.Четирима от злосторниците са заловени. Единият от тях - Дариан Блаунт, казал на Джуниър, че е бил \"наказан заради неуважение към Джеймс Хардън\".", "date": "2017.05.18", "title": " Суперзвезда на НБА платил 20 000 долара, за да пребият негов враг"}
{"url": "https://m.offnews.bg/news/Obshtestvo_4/Takeva-zaplashi-s-40-dnevna-stachka-ako-roditeli-zapisvat-uchiteli-s_655927.html", "text": "Лидерът на синдиката на учителите Янка Такева заплаши с 40-дневна стачка, не престане ли практиката родителите да поставят записващи устройства на децата си, за да следят какво се случва в клас.\"Ако родителите продължават да слагат бръмбарчета в яките на децата си, чрез които да се подслушва работата на учителите, ние ще излезем за 40 дни и ще повторим учителската стачка\", заяви Такева, цитирана от \"Дарик\".Синдикалният лидер изрази и несъгласието си с въвеждането на видеонаблюдение в детските градини и ясли - мярка, за която много родители настояват, а Столична община обеща да въведе в самостоятелните детски ясли.Според Такева трябва да се подписва договор между преподавателите и родителите, за да може всяка от двете страни да поеме конкретни ангажименти. „Близо 14% от българските деца са неграмотни и причината за това не са учителите, а родителите, които не изпълняват конституционното си задължение да ги изпращат на училище”, коментира още Янка Такева.", "date": "2017.05.18", "title": " Такева заплаши с 40-дневна стачка, ако родители записват учители с \"бръмбари\""}
{"url": "https://m.offnews.bg/news/Kultura_33/Predstoi-parvo-izdanie-na-Varna-Lit-2017_655919.html", "text": "Международен литературен форум \"Варна Лит 2017\", организиран и подкрепен от Община Варна, ще се проведе за първи път от 31 май до 3 юни. На фокус са съвременните книги за деца и тийнейджъри и има за цел да насърчи интереса на децата и юношите към четенето въпреки предизвикателствата, които предлага постоянно променящият се глобален свят.За да присъства литературата в класните стаи не просто като задължителен предмет за изучаване, а със своите най-различни лица, на помощ идват някои от най-добрите автори на съвременна детска и младежка литература, на документални книги за деца и юноши, художници, илюстратори, комикс и графити-артисти, влогъри; както дебютанти, така и наложени писатели „за възрастни”, опитали перото си и за най-млади читатели.Световноизвестните писатели Сали Грийн, автор на поредицата „Полулош” (Великобритания), Стефан Пастис, автор на хитовата поредица за деца „Тими Провала” (САЩ), и словенският покорител на планински върхове и писател Тадей Голоб са специалните гости на Варна Лит 2017, а сред подкрепилите инициативата са и българските автори Георги Господинов, Захари Карабашлиев, Теодора Димова, Илиян Любомиров, Константин Трендафилов, Юлия Спиридонова, Неделчо Богданов и Ал Торо, Димитър Петров – създателят на проект „Златната ябълка“, влогърите Емил Конрад и Стан, Зорница Христова, Петя Кокудева, Радостина Николова, Никола Райков, Петя Александрова, Даниел Атанасов – Сатанасов, Нуша Роянова, поетесата Ралица Генчева и други.Младите читатели във Варна ще могат да се срещнат чрез чат на живо с писателите Ришел Мийд и Джей Кристоф. Много работилници и детски представления ще забавляват най-малките и ще ги въведат в света на литературата по нестандартен начин. По-големите ще имат възможността да се срещнат с творците както по време на отворените събития, така и в редица варненски училища.", "date": "2017.05.18", "title": " Предстои първо издание на \"Варна Лит 2017\""}
{"url": "https://m.offnews.bg/news/Obshtestvo_4/Kvorum-blokira-skandalen-dogovor-za-avtobusite-v-Sofiia_655922.html", "text": "Столичният общински съвет не удължи договора за 11 автобусни линии в София на фирма \"Карат С\" на Миролюб Столарски. Докладът на зам.-кмета по транспорта Евгени Крусев не събра необходимия брой гласове в СОС, защото част от съветниците на ГЕРБ напуснаха залата. Така на практика ГЕРБ оттегли, без да го афишира, собственото си предложение да се удължи до 2 години договорът на Столарски (сключен през 2008 г.), внесено като допълнителна точка в дневния ред на заседанието. „За“ гласуваха 28 общински съветници, „против“ 14, а 3-ма се въздържаха. Докладът обаче не бе приет, защото в СОС е задължително решенията да се взимат с постоянно мнозинство от 50% плюс 1 от избраните 61 съветници, без познатия от заседанията на парламента \"падащ кворум\". Мотивите да се удължи договорът, след като миналата година СОС и лично кметът Йорданка Фандъкова обявиха, че всички линии ще бъдат поети от \"Столичен автотранспорт\", са: \"Карат С\" вози с 58 автобуси на 8 години със стандарт Евро 4, а общината не е успяла да закупи нови, с които да поеме маршрутите. Фирмата сваля и цената - от 3,56 лева досега, на 3 лева, което е по-евтино с 6 стотинки от цената за километър на Столичен автотранспорт. Предложеното удължаване бе със срок до 2 години, като при покупка на нови автобуси след няколко месеца договорът може да бъде прекратен. Превозвачът обслужва линиите 1, 3, 5, 6, 7, 8, 10, 14, 123, 204 и 306. От групата съветници на БСП поискаха докладът на Крусев да бъде оттеглен и да се изясни кой подвежда Фандъкова, по думите на шефа на столичните социалисти Калоян Паргов. Милка Христова, което е зам.-шеф на СОС от БСП, обясни, че всъщност СОС изобщо няма право да гласува подобно решение, което е в правомощията на областния управител. Трайчо Трайков от РБ предложи договорът да бъде не за 2, а за една година. И двете предложения бяха отхвърлени, преди да падне и самото предложение за удължаване на договора на Карат С. Договорите, които сега изтичат поетапно, са отделни за всяка линия. Първо свършват на автобусите с номера 3 и 6. По тези линии ще тръгнат стари рейсове над 30 години, без еко норми. Предложението до Столичния общински съвет беше продиктувано изцяло по целесъобразни въпроси, тъй като столичният автотранспорт може да поеме обслужването по тези линии с изключително стари амортизирани автобуси, които ще влошат значително качеството на услугата, обясни зам. кметът Евгени Крусев. ", "date": "2017.05.18", "title": " Кворум блокира скандален договор за автобусите в София"}
{"url": "https://m.offnews.bg/news/Sviat-_12/Putin-razgovaria-po-telefona-s-Makron_655920.html", "text": "Руският президент Владимир Путин разговаря по телефона с френския си колега Еманюел Макрон, съобщиха от пресслужбата на Кремъл, цитирани от РИА Новости. Двамата президенти са се договорили да работят заедно по актуални международни въпроси и са изразили готовност да развиват приятелски отношения. Изразена е готовност да се развиват традиционно приятелските руско-френски отношения в политическата, търговско-икономическата, културно-хуманитарната и други сфери, се казва в съобщението на Кремъл. Путин и Макрон са подчертали и необходимостта от съвместна борба с тероризма. Двамата са обсъдили и разрешаването на кризата в Украйна в рамките на \"нормандския формат\" и на базата на Минското споразумение. Тема на разговор са били и следващи контакти между двамата, уточняват от Кремъл. ", "date": "2017.05.18", "title": " Путин разговаря по телефона с Макрон"}
{"url": "https://m.offnews.bg/news/Obshtestvo_4/Pak-pisaha-trojka-na-kabineta-za-grizhata-mu-za-detcata_655893.html", "text": "Правителството ни получи оценка Среден (3.20) за грижата към децата пред изминалата 2016 година. Националната мрежа за децата определи оценката след анализиране областите \"Образование\", \"Здравеопазване\", \"Правосъдие\", \"Семейна среда\" и \"Спазване на Конвенцията на ООН за правата на детето\".Общата оценка е по-ниска от миналогодишната (3,28). С шест стотни по-високо е оценено само здравеопазването - Среден (3,64), двойка са писали от НМД на спазването на Конвенцията.Спадът в оценката тук е с 40 стотни, а причината - няма реформа на системата за детско правосъдие въпреки проекта на министерството от 2016-а. Според специалистите трябва да бъде създадена подходяща обстановка на децата по време на съдебен процес, спокойна среда на работа с тях и сигурност при даването на показания. Сериозен проблем е, че планът за превенция на агресията е само на хартия, а комуникацията между различните институции е нулева. В същото време, ситуацията в социално-педагогическите интернати (СПИ) и възпитателните училища-интернати (ВУИ) продължава да бъде изключително тревожна от гледна точка на качеството на живот на децата, настанени там, констатират от НМД.Относно семейната среда има напредък, макар и минимален, а в оценката той се изразява в една-единствена стотна. Увеличава се броят на децата, лишени от родителска грижа, настанени при роднини и близки, но все още липсва цялостен подход за подкрепа на тези деца и семействата, при които са настанени. Остава проблемът с осиновяването, а разсиновяването е все още допустимо. Проблем е и финансовото подпомагане на семействата след изчерпването на средствата по европроекти.Най-високо оценената подобласт е „Детска смъртност“ - Добър (4,36), следвана от „Болнична и доболнична помощ“ - Среден (3.71). Постигнат е напредък при превенцията при ранната детска смъртност, но ранните раждания и услугите за неосигурените майки остават сериозен проблем. Данните за хранителните навици на децата са плашещи. Децата пълнеят заради вредни навици и стрес, показват данните. В 30% от случаите причината за повечето килограми е стрес. Юношите ни са сред първенците по употреба на алкохол и цигари. Значителна част от тийнейджърите водят полов живот от 15-годишни.Основен проблем тук е образованието на малцинствените групи и бедните. Той остава нерешен въпреки реформите в сектора. В малките градове и селата проблем е и достъпът до училище, а процентът на отпадане все още е висок. Неясно остава какво точно се има предвид под \"приобщаващо образование\" у нас. Експертите препоръчват да се приеме интегрирана междусекторна стратегия за ранното детско развитие и изпълнението ѝ да стане национален приоритет.Най-ниско оценената подобласт е Недискриминация - със Слаб (2.13). Този сектор продължава да получава възможно най-ниската оценка. Липсва детски омбудсман, който да извършва контрол на нарушените права. Няма добри специалисти не само в малките градове, а и в големите, няма детски съд, а децата в риск от бедност и социална дискриминация са 43,7%.", "date": "2017.05.18", "title": " Пак писаха тройка на кабинета за грижата му за децата"}
{"url": "https://m.offnews.bg/news/Turizam_75/Angelkova-obeshta-evtini-chadari-na-moreto_655928.html", "text": "Голяма част от цените за чадър и шезлонг ще бъдат намалени това лято, съобщи министърът на туризма Николина Ангелкова в Бургас по време на среща за подготовката на летния сезон в региона. Едни от примерите е морски плаж „Къмпинг Нестинарка“, където цената за 1 бр. чадър е 0,36 лв. и за шезлонг – 0,36 лв.На „Къмпинг Оазис“ това лято цените за чадър и шезлонг са по 6,00 лв., като миналата година са били по 10,00 лв. В срещата участваха вицепремиерът Валери Симеонов, областният управител на Бургас Вълчо Чолаков, кметове на общини в областта, представители на МВР, НАП, РЗИ.Тя бе категорична, че основен приоритет в работата й е броят на неохраняемите плажове да бъде намален.Ангелкова посочи, че предстоящият летен сезон ще бъде много успешен, като ръстът ще бъде между 7% и 10%. През лятото ще има мобилни екипи, които ще проверяват плажовете, отдадени на концесия и под наем. Те ще реагират максимално бързо на подадените сигнали. ", "date": "2017.05.18", "title": " Ангелкова обеща евтини чадъри на морето"}
{"url": "https://m.offnews.bg/news/Bojni_18771/Machat-na-veka-e-fakt-MakGregar-podpisa-dogovor-za-boj-s-Mejuedar_655929.html", "text": "Соченият от мнозина за мач на века в бойните спортове е факт! Звездата на UFC Конър МакГрегър съобщи, че вече е подписал договор за боксов двубой срещу непобедения при професионалистите Флойд Мейуедър.Сега се очаква подпис под контракта и от американския боксьор. Мистър Пари още не се е изказал официално.“За мен е голяма чест да подпиша това рекордно споразумение заедно с моите партньори от Zuffa LLC, The Ultimate Fighting Championship и Paradigm Sports Management. Първата и най-важната част от този исторически договор вече е официално подписана.Поздравявам всички участници. Сега очакваме подписа на Ел Хеймън и неговия боксьор в близките дни”, заяви Конър Макгрегър в официално изявление за радост на феновете.Около сумите има доста спорове. Предполага се, че Флойд ще прибере около 200 милиона долара, за да се върне на ринга. За ирландския ММА идол остават около 100 милиона. Вероятно боят ще е в Лас Вегас. Но все пак нека почакаме дали не става въпрос за пореден рекламен трик.", "date": "2017.05.18", "title": " Мачът на века е факт! МакГрегър подписа договор за бой с Мейуедър"}
{"url": "https://m.offnews.bg/news/Ikonomika_59/Pusnaha-targa-za-tol-sistemata-Srokat-za-oferti-e-do-utre_655932.html", "text": "Възобновена е обществената поръчка за изграждането на тол системата, а срокът за подаване на оферти - удивително кратък. Предложенията на заинтересованите компании ще се чакат до 17 ч. утре, обяви Агенция \"Пътна инфраструктура\". Обществената поръчка е за проектиране, изграждане и въвеждане на електронна система за събиране на тол такси от автомобилите над 3,5 т.Срокът за изпълнение на обществената поръчка е 19 месеца. Индикативната й стойност е 200 млн. лева без ДДС. Тол системата ще замени сегашните винетки за събиране на пътни такси.Офертите ще бъдат отворени на 22 май 2017 г. в сградата на АПИ.Обществената поръчка за тол система бе обявена от пътната агенция още през месец април миналата година. Тя обаче бе многократно отлагана от обжалвания на кандидати в процедурата. Последното ѝ спиране бе през януари т. г. като тогава притеснения по нея обяви и президентът Румен Радев.", "date": "2017.05.18", "title": " Пуснаха търга за тол системата. Срокът за оферти е до утре"}
{"url": "https://m.offnews.bg/news/Intcidenti_6/Dvama-postradaha-tezhko-pri-vzriv-v-Stomana-Pernik_655937.html", "text": "Двама работници пострадаха тежко, а други двама бяха леко ранени при взрив в \"Стомана Индъстри\" в Перник.Сигналът за аварията е подаден в 14:20 в полицията в Перник.Тежко пострадалите работници са откарани в \"Пирогов\". Те са настанени в реанимацията на болницата с опасност за живота, съобщиха оттам, цитирани от \"Фокус\". Единият от мъжете е със 70% изгаряния. Взривила се е Трета електростоманодобивна пещ. За момента не е известна със сигурност причината за инцидента.Една от версиите е, че пещта е била включена по спешност, след като Първа пещ е била претоварена и е аварирала. Друга версия е, че в пещта е попаднала вода и заради високата температура се е получил взрив, съобщи bTV. ", "date": "2017.05.18", "title": " Двама пострадаха тежко при взрив в \"Стомана\" - Перник"}
{"url": "https://m.offnews.bg/news/Futbol_18793/Razpadat-li-se-proektat-Vereia-i-noviiat-format-na-parvenstvoto_655936.html", "text": "Удар след удар търпи измислената ни елитна футболна група днес. След съобщението, че УЕФА разследва мача Монтана - Славия (3:4) за залози плюс среща от второто ниво (OFFNews първи написа, че става въпрос за ЦСКА-София 2 - Царско село), проектът претърпя и финансов нокдаун.От Верея обвиха, че ще бойкотират реванша с Пирин в събота, който е част от плейофите за Лига Европа. Причината е тривиална - 5 висящи заплати на футболисти и треньори.Титулярите са отказали да играят. Иначе заралии взеха комфортно 1:1 в Благоевград. Очаква се спешна среща с клубния президент Галин Михайлов. Не е тайна, че парите идват основно от компанията на баща му \"Трейс\", която строи доста от пътищата в България.Припомняме, Верея беше един от отборите, които беше спуснат \"отгоре\" в новия формат, с който БФС толкова се гордееше. Останалите са ЦСКА-София, Нефтохимик и Локомотив Горна Оряховица, всичките те влязоха без спортни резултати.Хората на Боби Михайлов гарантираха, че новият формат означава честност, зрелища и финансов феърплей. Към момента трибуните пустеят, УЕФА ни разследва за тото на всички нива, а първи отбор е на път да се разпадне заради липса на пари. ", "date": "2017.05.18", "title": " Разпадат ли се проектът \"Верея\" и новият формат на първенството?"}
{"url": "https://m.offnews.bg/news/Obshtestvo_4/Amerikanskiiat-poslanik-retcitira-Varvi-narode-vazrodeni-video_655931.html", "text": "По повод наближаващия празник 24 май посланикът на САЩ в България Ерик Рубин, заедно с част от екипа си, рецитира химна на българската азбука, просвета и култура \"Върви, народе възродени\". Целта на едноминутния клип е да разпространи любимата на всички българи песен, както и да запознае чуждите граждани, които живеят, пребивават или работят у нас, защо Денят на буквите е един от най-значимите и красиви национални празници на България.Песента е написана в град Русе от големия български поет Стоян Михайловски и за първи път е представена през 1892 г. в елитарното за времето си списание „Мисъл“.", "date": "2017.05.18", "title": " Американският посланик рецитира \"Върви, народе възродени\" (видео)"}
{"url": "https://m.offnews.bg/news/Knigi_18808/Zmiiata-i-Dagata-dokumentalna-istoriia-za-zombita-i-vudu-magii_655935.html", "text": "През април 1982 г. ентоботаникът и харвардски учен Уейд Дейвис пристига в Хаити за да проучи два документирани случая на зомбита – хора, които са се завърнали в хаитянското общество години след като официално са обявени за мъртви и погребани. Въвлечен в подземния свят на ритуали и тайнствени церемонии, Дейвис прониква в мистиката толкова надълбоко, че успява да постави зомбирането в правилния контекст на културната традиция на водун (или „вуду“).Той открива Клервюс Нарсис - човек, превърнат в зомби преди 20 години и представя процеса на зомбирането като резултат от сложно психологическо и физическо взаимодействие с жертвата. С развитието на разследването Уейд Дейвис осъзнава, че историята на вуду всъщност е историята на цяло Хаити – от африканския произход на народа през успешното движение за независимост, чак до днешно време, когато културата на водун на практика управлява селските райони на карибската държава.„Змията и Дъгата“ съчетава антропологичното изследване с едно забележително лично приключение на място, където една известна поговорка предупреждава човек никога да не посяга към отворена бутилка в непознат храм. Неслучайно книгата моментално достига култов статус веднага след излизането си и дори вдъхновява хорър легендата Уес Крейвън да направи екранизация през 1988 г., с което само затвърждава славата й.Първият български превод на мистичната история е на Диляна Георгиева, а автор на художественото оформление е Албена Лимони.Уейд Дейвис (р. 1953) завършва „Антропология и биология“ в Харвардския университет, а малко след това получава докторска степен по „Ентоботаника“. Придобива опит в областта най-вече от Харвардския ботанически музей като изследовател на растения, ентоботаник и фотограф, изследва петнайсет племенни групи от осем латиноамерикански националности, а след това се заема с работата в Хаити, която го води до написването на „Змията и Дъгата“. Родом от Британска Колумбия, Дейвис е работил като дървосекач, земемер, ловен водач и пазач на парк. Публикувал е редица научни студии и е изнасял многобройни лекции.", "date": "2017.05.18", "title": " „Змията и Дъгата“: документална история за зомбита и вуду магии"}
{"url": "https://m.offnews.bg/news/Obshtestvo_4/Izhvarlenite-otlichnitci-ot-sastezanieto-po-matematika-shte-badat-klas_655934.html", "text": "Всички ученици, които имат точките, за да бъдат класирани за националния кръг на международното състезание \"Европейско кенгуру\", ще бъдат в списъка на имащите право на участие, увериха от пресцентъра на Министерството на образованието и науката в отговор на запитване от OFFNews.Както писахме в понеделик, ученици, които са се представили отлично на областния кръг на състезанието са изключени от списъка с класираните за националния кръг просто защото са се явили при единия от тримата организатори - Съюзът на математиците в България.Тази година състезанието има трима съорганизатори - МОН, Съюзът на математиците в България и сдружение \"Европейско кенгуру\". МОН го организира за четвъртокласниците, останалите ученици се поделиха между сдружението и съюза. Училищата като Софийската математическа гимназия (СМГ) и Варненската математическа гимназия, например, избраха СМБ. Точно те са изхвърлени от класирането нищо, че някои от учениците са получили 100 от максимални 100 точки.Нелепата ситуация е резултат от враждата между ръководителите на съюза и на сдружението - акад. Петър Кендеров и проф. Сава Гроздев. Последният е и председател на националната комисия за състезанието, чийто състав е определен от МОН.От МОН веднага се разграничиха писмено от решението на националната комисия явилите се при Съюза на математиците да нямат право на участие в националния кръг. От ведомството изпълниха и ролята на посредник между Гроздев и Кендеров за решаването на проблема.На база разговора, проведен на 16 май, националната комисия ще изготви нов протокол, в който ще бъдат включени и учениците, получили достатъчен брой точки, увериха днес от МОН. Чакаме протокола, казаха още от МОН.Предисторията на скандала вижте .", "date": "2017.05.18", "title": " Изхвърлените отличници от състезанието по математика ще бъдат класирани, увери МОН"}
{"url": "https://m.offnews.bg/news/Politika_8/Iskame-ot-ES-oshte-400-mln-evro-za-ohrana-na-granitcata_655930.html", "text": "България е поискала още 400 млн. евро в рамките на 10 години за охрана на границата и справяне с проблема с мигрантите. Това съобщи вътрешният министър Валентин Радев в Брюксел, където пристигна за участие в заседание на Съвета на ЕС по правосъдие и вътрешни работи, цитиран от БТА. На среща с еврокомисаря по вътрешните работи Димитрис Аврамопулос Радев е поискал и удължаване на срока, в който трябва да усвоим вече отпуснатите 160 милиона евро за същата цел.Министърът посочи, че България настоява за справедливо отношение към първата страна, през която мигрантите са навлезли в ЕС. Той направи този коментар по повод обсъжданите промени в Дъблинското споразумение, според което мигрантите следва да бъдат върнати в страната от ЕС, през която са влезли. По думите му този въпрос се отнася също за Гърция и Италия, а може би частично и за Франция.Държим първата страна да не бъде отговорна докрай. Справяйки се много добре с охраната на европейската граница, не трябва да бъдем \"наказвани\" да бъдем отговорни за всички, които са минали веднъж. Не е справедливо. Не срещаме пълно разбиране от другите държави, може би е нормално, но се надяваме до нашето председателство на Съвета на ЕС да направим така, че да убедим повечето, които не са съгласни, да ни подкрепят, посочи министърът.Ние сме в тежко състояние, над нас буквално виси Дамоклев меч - зависим от това какво се случва в Турция, там има 2.5 милиона мигранти. Ако има криза изведнъж, какво правим тогава. За нас е много опасно - в Гърция има 50 хиляди, там някак си се справят; в Италия има още повече - над 200 хиляди годишно. В България не е така, ние се справяме, като пазим границата, подчерта Радев, но отбеляза опасността границата да бъде \"пробита от много хора\".По повод призива на ЕК България да смекчи изискванията си към мигрантите, които кандидатстват за разселване у нас от Италия и Гърция, тъй като сме приели твърде малко бежанци, Радев заяви, че всички държави проявяват претенции. Питаме те (кандидатите - бел. кор.) християни ли са, ако може да бъдат проверени, както правим с Турция - проверяваме всеки, който може да дойде у нас, поясни Радев.Министърът посочи, че България е изправена пред потенциална опасност, каквато няма дори за Италия. Голямата вълна, ако има, дано не се случва, ще дойде срещу България, без значение какви огради сме построили, допълни той. ", "date": "2017.05.18", "title": " Искаме от ЕС още 400 млн. евро за охрана на границата"}
{"url": "https://m.offnews.bg/news/Zdrave_18753/Ochakvat-nad-116-mln-leva-defitcit-v-Zdravnata-kasa_655945.html", "text": "Очаква се дефицитът в Здравната каса да бъде над 116 млн. лева, дори след като е разпределен резервът. Това обяви управителят на НЗОК Глинка Комитов по време на отчет на институцията пред парламентарната комисия по здравеопазване. Той все пак уточни, че в годините, в които е управител на Касата, се очаква голям дефицит, който обаче в крайна сметка се оказва по-нисък. Така в края на годината реалният недостиг може да е около 30 млн. лева, подчерта Комитов. Управителят на Касата припомни, че през 2015 г. очакваният дефицит е бил 250 млн. лева, но годината е завършила с 50 млн. лева дефицит. През миналата година път очакваният дефицит е бил 200 млн. лева, но в крайна сметка е бил 19 млн. лева.  Точно поради тази причина той очаква, че и тази година реалният дефицит може да е около 30 млн. лева, като с отстъпки от цени на лекарства и надсъбрани здравни вноски НЗОК да може да се справи с такъв дефицит. От отчета все пак стана ясно, че Здравната каса е изразходвала половината от заложените за някои дейности средства през първото тримесечие на годината.Такъв е случаят с парите, предвидени за дентално здраве. До 31 март са изхарчени 51% от предвидените за тези дейности 147 млн. лева. ", "date": "2017.05.18", "title": " Очакват над 116 млн. лева дефицит в Здравната каса"}
{"url": "https://m.offnews.bg/news/Turizam_75/Valeri-Simeonov-pogva-i-aparthotelite-shte-gi-oblaga-s-danak_655938.html", "text": "Патентен данък да се налага на апартхотелите и то – още от това лято. За новия налог ще настоява вицепремиерът с икономически ресор Валери Симеонов. След като , Симеонов се насочи и срещу собствениците на ваканционни имоти. Затова имало договорка вече с финансовия министър и с премиера, така щели да влязат „доста пари“ в бюджета.Според него така щяла да се изчисти и конкурентната среда в този бранш. Точната сума, която ще се влее в държавната хазна, не бе сметната, но Симеонов щедро закръгли:Хотелиерите настоявали годишно да се плащат по 1500 лв. на сезон, но Валери Симеонов прояви снизхождение и добави, че му се стрували „доста“. Сума от няколкостотин лева, според него, била поносима, а в страната имало около 500 000 апартамента, които постоянно сменяли своите наематели.", "date": "2017.05.18", "title": " Валери Симеонов погва и апартхотелите – ще ги облага с данък"}
{"url": "https://m.offnews.bg/news/Sviat-_12/Kitaj-zabrani-prodazhbata-na-kucheshko-meso-na-festivala-na-kuchesh_655941.html", "text": "Победа за всички любители на кучетата по света - кучешкото месо бе забранено на известния китайски фестивал \"Юлин\". В дните на фестивала на кучешкото месо бе отнеман живота на хиляди четириноги.Забраната ще влезе в сила от 15 юни - една седмица преди старта на фестивала. Тя ще забрани продаването на кучешко месо в ресторанти, супермаркети и улични пазари. Нарушителите ще бъдат арестувани и глобявани със 100 000 юана или близо 15 000 долара.Много от хората мислят, че фестивалът има древни корени, но истината е, че е създаден през 2010 г., за да могат търговците на кучешко месо да правят по-големи печалби. Голяма част от кучетата, които биват убивани заради фестивала, са откраднати от собствениците си и това се вижда от коишките, които носят. Недоволството срещу фестивала набра сила през 2015 г., когато хиляди подписаха онлайн подписка за прекратяването му.В интернет набира популярност кампания за прекратяването на китайския фестивал за ядене на кучета Юлин, предадоха световните агенции.Тогава организациите за защита на животните заснеха хиляди животни, които са изловени от улиците, за да бъдат натикани в клетки, без да им се дава вода и храна, брутално убити и изядени.По данни на HSI в Китай годишно се изяждат до 10 милиона кучета, въпреки че много местни са против този обичай.", "date": "2017.05.18", "title": " Китай забрани продажбата на кучешко месо... на фестивала на кучешкото месо"}
{"url": "https://m.offnews.bg/news/Kultura_33/Prevodat-na-detskata-kniga-e-novata-tema-v-diskusiite-ot-poreditcata-v_655946.html", "text": "Подценява ли се преводът на детска литература? Какво е нужно, за да проявят преводачите интерес към книга за деца? Защо трябва да правим разлика между приятно за четене и трудно за превеждане? Какви са критериите на издателите при избор на преводач на детска литература? Как родителите да изберат добрия превод?Отговорите на тези въпроси ще се търсят заедно в следващата дискусия от поредицата в Годината на детската книга. Тя се организира от Национален център за книгата – НДК и ще се проведе на 20 май (събота) от 16:00 часа в литературен клуб „Перото“.Дискусията ще бъде под надслов „Детска игра“ ли е преводът на детска литература” и ще се фокусира върху качеството на превода на съвременната детска литература, както и ще направи опит да формулира препоръчителни насоки за неговото развитие.Участници в дискусията ще бъдат Дария Карапеткова – преводач от италиански език, автор, литературен критик, преподавател; Ева Кънева – преводач от скандинавски езици, носител на наградата „Преводач на годината от норвежки език“; Вера Петрова – преводач и автор; Манол Пейков – издателство „Жанет-45“ и Александър Кръстев от сайта „Аз чета”.Настоящата дискусия се провежда в навечерието на Националната седмица на детската книга, която ще се проведе от 1 до 7 юни в партньорство с Националния център за книгата – НДК. В нея известни личности ще водят безплатни групи по творческо писане и четене за деца до 14-годишна възраст, а в деня на откриването – 1 юни – деца ще четат на родители любими свои произведения. Целта е форумът да подпомага децата с изявени интереси в областта на литературата, да насърчава техните заложби и да им дава възможност за изява.", "date": "2017.05.18", "title": " Преводът на детската книга е новата тема в дискусиите от поредицата в Годината на детската книга"}
{"url": "https://m.offnews.bg/news/Politika_8/Georgi-Markov-Gol-golenichak-dibidius-Bojko-bi-BSP_655940.html", "text": "Според бившия конституционен съдия и новоизбран депутат от ГЕРБ Георги Марков пропорционалната изборна система в България е довела до \"политическа лудница и до псевдопарламентаризъм\".Депутатът нарече \"лабораторни хора, които не разбират от правене на избори\" политолозите, критикуващи въвеждането на изцяло мажоритарен избор.Според Марков именно заради сегашната система Борисов не можел да управлява самостоятелно, тъй като у нас имало прекалено нисък праг за влизане в парламента (4 процента) и защото партията, която вземе най-много гласове, не получавала бонус депутати, както е в Гърция.Марков посочи, че е вярно, че мажоритарната система облагодетелства големите партии, но даде пример как Бойко Борисов сам победил БСП.Марков продължи и с критика към Реформаторския блок.", "date": "2017.05.18", "title": " Георги Марков: Гол-голеничък, дибидюс, Бойко би БСП"}
{"url": "https://m.offnews.bg/news/Koloezdene_18819/Gaviriia-e-neveroiaten-vze-treta-pobeda-v-Dzhiroto-video-ot-etap-12_655948.html", "text": "Фернандо Гавирия (Quick-Step Floors) взе трета етапна победа в дебютното му състезание от Гранд Тур. Колумбиецът издуха останалите спринтьори в етап номер 12 на Джирото.22-годишният ас, който победи малка група в етап номер 3 и масов финал в номер 5, се възползва от силното каране на Макс Ричесе. Аржентинецът изведе своя съотборник  с атака няколкостотин метра преди края. Фирнандо удържа лесно преднината пред Якуб Маречко (Wilier-Selle Italia), който спечели за втори път второ място, при това отново след Гавирия.Трети остана Сам Бенет, но постижението повече клони към разочарование. Просто неговият тим Bora-Hansgrohe доминираше тотално през последните 5 километра.Победителят от етап номер 2 Андре Грайпел изпадна в неудобна позиция и завърши чак осми. Друг силен спринтьор Кейлъб Юън не попадна дори в десетката.Липсват промени в генералното класиране. Първи остана холандецът Том Думулен, а втори на 2,24 минути е големият фаворит Найро Кинтана. Другият главен претендент Винченцо Нибали е на още 23 секунди отзад, което му отрежда пета позиция.", "date": "2017.05.18", "title": " Гавирия е невероятен, взе трета победа в Джирото (видео от етап 12)"}
{"url": "https://m.offnews.bg/news/Obshtestvo_4/Kaloian-Pargov-Spasihme-36-miliona-leva-za-Stolichniia-avtotransport_655947.html", "text": "Над 36 милиона лева приходи ще влязат в Столичния автотранспорт след отхвърлянето на доклада за удължаване на концесионния договор на фирма „Карат С“. Те ще спомогнат за закупуване на нови автобуси. Това каза лидерът на БСП – София и председател на социалистите в СОС Калоян Паргов, след сесията на Столичния общински съвет, на която предложението за удължаване с още две години на договора с „Карат С“ беше отхвърлено от съветниците.Калоян Паргов поиска отговор на въпроса кой носи отговорност за липсата на компетентност на администрацията в Столична община.", "date": "2017.05.18", "title": " Калоян Паргов: Спасихме 36 милиона лева за Столичния автотранспорт"}
{"url": "https://m.offnews.bg/news/Sviat-_12/Tramp-Razsledvaneto-sreshtu-men-e-naj-golemiiat-lov-na-veshtitci-v-is_655944.html", "text": "Американският президент Доналд Тръмп обяви, че разследването срещу него за връзки с Русия е \"най-големият лов на вещици\" срещу един политик в историята на САЩ. Тръмп написа това в Туитър, след като Министерството на правосъдието назначи бившия шеф на ФБР Робърт Мълър за специален прокурор на федералното разследване за евентуален таен сговор между предизборния екип на Доналд Тръмп и Русия и нейната намеса в изборния процес в САЩ през 2016 г.\"При толкова много незаконни действия в кампанията на (Хилари) Клинтън и администрацията на Обама, нито веднъж не беше назначен специален прокурор\", посочи Тръмп, цитиран от ДПА и БТА.От Министерството на правосъдието обявиха, че решението е взето, за да може американският народ да има пълно доверие в резултата от разследването.Натискът над Тръмп за ролята на Русия в президентските избори се засили през последните седмици, особено след като президентът неочаквано уволни шефа на ФБР Джеймс Коми, който ръководеше разследването. \"Ню Йорк таймс\" съобщи вчера, че Тръмп е поискал от Коми да спре разследване срещу бившия съветник по национална сигурност Майкъл Флин, който подаде оставка през февруари заради контактите си с руския посланик в САЩ Сергей Кисляк.", "date": "2017.05.18", "title": " Тръмп: Разследването срещу мен е най-големият лов на вещици в историята на САЩ"}
{"url": "https://m.offnews.bg/news/Obshtestvo_4/Sdelka-za-nad-100-hil-e-v-osnovata-za-dvojnoto-ubijstvo-v-Sofiia_655951.html", "text": "Сделка за над 100 хил. лева е най-вероятата причина за двойното убийство в София в четвъртък. Стрелецът е 57-годишният Драгомир Драгомиров, който е собственик на строителна фирма. Убитите са мъж и жена съответно на 38 и 60 години, които са извършвали надзор на обекта, чийто подизпълнител е бил Драгомиров. Той е трябвало да получи от двамата убити възнаграждение от над 100 хил. лева. Третият пострадал е 35-годишен мъж, който е син на убитата жена. Той е в тежко състояние и животът му е в опасност. Убиецът и пострадалите са имали среща, за да уредят сметките си в сряда. На следващия ден обаче нещата излезли извън контрол, което довело до стрелбата, стана ясно на съвместен брифинг на прокуратурата и МВР.Главният секретар на МВР Младен Маринов посочи, че мотив за тежкото престъпление са неуредени финансови сметки. Няма данни за предварителна подготовка на престъплението. Той обясни, че убиецът и пострадалите са имали среща за тези неуредени сметки и във сряда, а при срещата им в четвъртък най-вероятно нещата са излезли извън контрол и се е стигнало до тежкото престъпление.Директорът на СДВР ст. комисар Ивайло Иванов поясни, че няма преки очевидци на стрелбата, но има установени свидетели на скандала между извършителя на престъплението и убитите. Свидетелите се разпитват, а една от версиите, които се проверяват е, че мъжът и жената са дължали пари на извършителя.Иванов уточни, че тримата не работят заедно за първи път.  Драгомиров е стрелял със законно притежаван пистолет \"Берета\", за момента не се потвърждава версията, че пистолетът е бил със заглушител. Съседи твърдят, че не са чули изстрели. В Брюксел вътрешният министър Валентин Радев заяви, че не свързва стрелбата с разчистване на сметки сред организираната престпънсто, а стрелецът вероятно има психически отклонения.", "date": "2017.05.18", "title": " Сделка за над 100 хил. е в основата за двойното убийство в София"}
{"url": "https://m.offnews.bg/news/Sviat-_12/Kola-se-vriaza-v-peshehodtci-na-Tajms-Skuear-Edin-e-ubit-22-sa-ranen_655949.html", "text": "Автомобил се вряза с пълна скорост в пешеходци на оживения Таймс Скуеър в Ню Йорк, съобщи Ройтерс.Според очевидци на мястото има много ранени. На 13 души е оказана медицинска помощ, съобщават от пожарната в американския мегаполис в Twitter.Полицията на Ню Йорк е затворила района на инцидента.Автомобилът, предизвикал трагедията, е червен седан. Според очевидци шофьорът се е движел в насрещното и нарочно е преминал по тротоара, блъскайки пешеходци.По-късно стана ясно, че при инцидента е загинало 18-годишно момиче, а 22-а са ранени. От полицията в Ню Йорк отричат да става дума за терористичен акт.Шофьорът на автомобила е арестуван. Той е на 26 години и се казва Ричард Рояс. Преди инцидента е бил арестуван на два пъти за шофиране в нетрезво състояние, обяви кметът на Ню Йорк Бил де Блазио.", "date": "2017.05.18", "title": " Кола се вряза в пешеходци на Таймс Скуеър. Един е убит, 22 са ранени"}
{"url": "https://m.offnews.bg/news/Futbol_18793/Kenche-s-bira-nokautira-trenior-prekratiha-Panatinajkos-PAOK-video_655952.html", "text": "В Гърция ни водят все още с обиколка като хулигански изцепки. Кадри от дербито Панатинайкос - ПАОК втрещиха нормалните фенове по света. Фен на столичани удари с бирена кутийка по главата треньора на солунския тим Владимир Ивич. Двубоят бе прекъснат, а това ще донесе служебна загуба на „зелените” от Атина.Да си чуди човек на акъла на запалянковците. Панатинайкос водеше в този момент с 1:0. Нервите обаче избухнаха заради меле между футболистите.  Главният съдия предпочете да прекрати мача. Така бившият тим на Димитър Бербатов ще спечели служебно с 3:0.Панатинайкос пък ще започне следващия шампионат с две точки по-малко заради изстъпленията. Инцидентът вероятно ще доведе и до промени в ръководството на ПАО. Президентът Манос Маврокукулакис обяви, че ще търси свой наследник, за да му продаде клуба и да напусне.Вицето му Васили Константину обаче заяви, че Ивич е симулирал. „Не изглеждаше толкова страшно, както някои искат да го представят”, коментира Константину.Владимир Илич не само е прекарал нощта в болницата, но още има болки и чак по-късно ще бъде освободен за домашно лечение.", "date": "2017.05.18", "title": " Кенче с бира нокаутира треньор, прекратиха Панатинайкос - ПАОК (видео)"}
{"url": "https://m.offnews.bg/news/Obshtestvo_4/Remontat-na-Graf-Ignatiev-se-otlaga-Fandakova-spria-obshtestveni-po_655961.html", "text": "Ремонтът на столичната улица \"Граф Игнатиев\" се отлага, няма да се обновяват и площадите \"Гарибалди\", \"Славейков\", пространството пред \"Св. Александър Невски\" и парламента. Столичният кмет Йорданка Фандъкова е спряла две от обществени поръчки за ремонти в центъра на София. Двата търга са прекратени дни, преди да изтече срокът за кандидатстване, съответно на 26 и 29 май с мотив, че трябват промени в \"технически характеристики на основни материали\". Това става ясно от сайта на Столична община. Според документите пропускът е установен след запитване от страна на заинтересовани за изискванията към материал за настилка.Първата поръчка бе на стойност 26,3 милиона лева, а втората - 24 милиона лева, финансирането се очакваше основно по оперативна програма \"Региони и растеж\"(2014-2020 г.). Ремонтът на \"Графа\" трябваше да започне през юни и да приключи до края на годината, преди страната ни да поеме председателството на Съвета на ЕС. Според документите в сайта на общината пропускът е установен след запитване от страна на заинтересовани за изискванията към материал за настилка.", "date": "2017.05.18", "title": " Ремонтът на \"Граф Игнатиев\" се отлага, Фандъкова спря обществени поръчки"}
{"url": "https://m.offnews.bg/news/Izvan-terena_18817/Saprugata-na-Bonuchi-omatca-kupata-na-IUventus_655955.html", "text": "Иначе сексапилната съпруга на Леонардо Бонучи се пробва доста успешно да засенчи финала за купата на Италия. Ювентус победи 2:0 Лацио в Рим по пътя към требъла. Бонучи дори вкара единия гол, но Мартина открадна шоуто.Госпожа Бонучи се пусна точно преди последния сигнал, клекнала върху тоалетната чиния с хартия в едната ръка. На снимката пишеше \"актуалната ситуация\".Остана в пълна мистерия защо на Мартина й трябва да се пуска от тоалетната. И то навръх поредната велика за Ювентус и съпруга й вечер. Снимката обаче събра 13 000 лайквания за минутки.Феновете на \"бианконерите\" побесняха. \"Ексхибиционист\", беше най-меката дума към Мартина. \"Не те ли е срам! Мърсиш този велик клуб. Леонардо, направи нещо с жена си\", написа гневен запалянко.Естествено, тифози на враговете умряха от щастие. \"Чакаш Юве ли да излезе оттам\", гавреха се фенове на другите италиански клубове.Великият Бонучи и Мартина са заедно от 6 години. Имат и две деца. ", "date": "2017.05.18", "title": " Съпругата на Бонучи омаца купата на Ювентус"}
{"url": "https://m.offnews.bg/news/Futbol_18793/Real-i-IUventus-preigravat-finala-v-Sofiia_655954.html", "text": "Точно седмица, след като купата за най-достойния европейски клуб бъде вдигната от Реал (Мадрид) или Ювентус на финала на УЕФА Шампионска лига в Кардиф, в сърцето на София, децата от фен клубовете ще могат да „преиграят“ не само финала, но и сериозна част от елитната надпревара.Става дума за проекта „Детска шампионска лига“, дело на „Асоциацията на българските фен клубове на чуждестранни отбори“ и „Детска Футболна Академия – Комета“, който двете сдружения реализират в партньорство със Столична община като част от програмата „София - Европейска столица на спорта 2018 г.“.Събитието е подкрепено още от фондация „Вълшебен свят“ на Ник Левентис и ще се проведе на 10 и 11 юни на терените на „Спортна София“ в Зона Б5 (ул. Българска морава 2). За победителите е предвидена специална купа, класиралите се на челни места ще получат медали, а допълнителни награди и много добро настроение ще има не само за участниците, но и за зрителите около терена.В мини-турнира ще се включат тимовете на Ювентус, Реал (Мадрид), Рома, Галатасарай, Интер, Челси, Манчестър Юнайтед и отбор на ДФА-Комета, сформиран след проекта „Футбол за отличници“. Тимовете са селектирани от официалните фен клубове на съответните чуждестранни грандове.Мачовете ще се играят по време на Седмия традиционен благотворителен турнир на Асоциацията на феновете, чиято кауза тази година е събиране на средства за Обученията по иновативно лечение на диабета на сдружение „Култура без граници“.", "date": "2017.05.18", "title": " Реал и Ювентус преиграват финала в София"}
{"url": "https://m.offnews.bg/news/Intcidenti_6/Selo-chaka-telefonni-izmamnitci-za-da-gi-nakazhe_655958.html", "text": "Телефонни измамници са се обадили на 80-годишна баба в пернишко село и са ѝ поискали 4000 лева. Бабата обаче ги разконспирирала на мига и им обяснила, че номерът им няма да мине. Думите ѝ вбесили ало-измамниците, които я заплашили с думите:Бабата обаче взела превантивни мерки. Обадила се на кмета и му разказала цялата случка. А управникът на селото веднага събрал десетки здрави мъже, които дават дежурства пред дома на възрастната жена с надежда ало-измамниците наистина да се появят.Бабата е викнала и свои роднини, които също са взели присърце задачата да издирят злосторниците.Спестяваме името на селото с надеждата измамниците наистина да се появят и да усетят пернишкото правосъдие.", "date": "2017.05.18", "title": " Село чака телефонни измамници, за да ги накаже"}
{"url": "https://m.offnews.bg/news/Kultura_33/Kris-Kornel-se-e-samoubil_655960.html", "text": "Причината за смъртта на фронтмена на Audioslave и Soundgarden Крис Корнел е самоубийство. Това съобщи съдебният лекар на окръг Уейн, извършил първата аутопсия.Изпълнителят на един от най-запомнящите се хитове на 90-те години - Black Hole Sun, се е обесил в банята на хотелската си стая, часове след като Soundgarden изнесе концерт в Детройт.Корнел бе на 52 години.По-рано днес мениджърът на Корнел Брайън Бъмбери заяви, че смъртта на певеца е \"ненадейна и неочаквана\", а семейството на музиканта е в шок. В изявлението се казваше още, че причините за смъртта ще бъдат тепърва уточнявани.Крис Корнел посети България преди година. Той изнесе фантастичен концерт в Античния театър в Пловдив на 10 май 2016-та и зарадва феновете си у нас с най-доброто и най-обичаното от неговото творчество.", "date": "2017.05.18", "title": " Крис Корнел се е самоубил"}
{"url": "https://m.offnews.bg/news/Tenis_18788/I-ot-Uimbaldan-pokazaha-muskuli-otriazaha-Sharapova_655950.html", "text": "Организаторите на турнира \"Уимбълдън\" решиха да не предоставят \"wild card\" на руската тенисистка Мария Шарапова. За това съобщава \"Дейли мейл\", позовавайки се на свой източник.По информацията, против авантата за Маша се е изказал лично шефът на комитета за даване на покани Тим Хенман, един от най-добрите британски тенисисти на новото време. Самият той отказа коментар. Списъкът ще бъде обявен официално на 20 юни. Така или иначе бившата на Григор Димитров се осигури участие в квалификациите на \"Уимбълдън\". След успеха над американката Кристин Маххейл в Рим руската звезда се върна в топ 200. Маша просто няма да попадне директно в основната схема в лондонската столица.Припомняме, на 16 май Шарапова получи отказ за \"wild card\" и на \"Ролан Гррос\". От френската федерация аргументираха решението с необходимост да се уважава \"духа на честната игра\".Голямата звезда на женския тенис се върна на корта през април. Тя изтърпя 15 месеца наказание за употреба на допинг.", "date": "2017.05.18", "title": " И от \"Уимбълдън\" показаха мускули, отрязаха Шарапова"}
