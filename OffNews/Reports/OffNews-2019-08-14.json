{"url": "https://offnews.bg/zdrave/koi-produkti-snizhavat-riska-ot-rak-pri-pushachite-709299.html", "text": "Учени установиха какво трябва да ядат пушачите, за да снижат риска от възникване на онкологично заболяване, съобщава онлайн изданието Nature.Изследването е било проведено в Дания, в продължение на 23 години. Специалистите изучавали хранителните навици на 56 хиляди души.В началото на проекта доброволците били на възраст между 52 и 60 години. За периода на проучване починали над 14 хиляди души, близо 6300 от онкологични заболявания, а над 4000 от сърдечно-съдови.По данни от изследването продължителността на живот на хората, които редовно консумирали цитрусови плодове, ябълки, зелен чай, боровинки и други продукти, съдържащи флавоноиди, е по-голяма.Тези храни имали максимален ефект при пушачите и хората, които често пият алкохол. Все пак учените предупреждават, че флавоноидите само снижават риска от поява на рак, но не го елиминират.Флавоноидите са компонент на пигментацията при растенията, който има антимикробни и инсектицидни функции. В състава на храните те имат противоракови, противовъзпалителни и противовирусни свойства с изключителна полза за организма.Многобройни изследвания потвърждават благоприятния им ефект за превенция на онкологични и сърдечно-съдови заболявания, при високо кръвно налягане, деменция и Синдром на Паркинсон.", "date": "2019.08.14", "title": "Кои продукти снижават риска от рак при пушачите"}
{"url": "https://offnews.bg/112/zapali-se-i-smetishteto-v-svishtov-709317.html", "text": "Запали се и сметището в Свищов. Огънят е обхванал около 50 декара. Пламъците са с височина 10-15 метра. Пожарът е възникнал около 16 часа, съобщи БНР.Очаква се в гасенето да се включат екипи на противопожарната служба от цялата област, както и експерти от Регионалната екологична инспекция, защото горящите площи са на десетина километра от града. Има опасност огънят да се прехвърли върху горски масиви. Започнала е мобилизация на земеделска техника, с която да започне заораване на площите. Засега не е ясно каква е причината за пожара. Пожар горя и в сметището в Дупница. Заради огъня в обект за вторични суровини на изхода на Дупница в посока Благоевград беше затворена част от магистрала \"Струма\" и беше обявено частично бедствено положение. ", "date": "2019.08.14", "title": "Запали се и сметището в Свищов"}
{"url": "https://offnews.bg/politika/shefat-na-sdvr-podkrepi-kandidaturata-na-ivan-geshev-za-glaven-prokuro-709313.html", "text": "Шефът на столичната полиция Георги Хаджиев подкрепи кандидатурата на Иван Гешев за главен прокурор, като заяви, че Гешев притежава \"необходимите професионални и нравствени качества\", за да изпълнява длъжността.Хаджиев изрази подкрепата си в писмо до Висшия съдебен съвет. \"В качеството ми на директор на Столичната дирекция на вътрешните работи изразявам положителната си позиция относно решението на прокурорската колегия на Висшия съдебен съвет за номиниране на господин Иван Гешев за участие в процедурата по избор на нов главен прокурор на Република България\", пише Хаджиев. \"Столична дирекция на вътрешните работи осъществява ползотворно сътрудничество с прокуратурата на Република България и г-н Гешев в качеството му на неин представител, като считам, че същият притежава необходимите професионални и нравствени качества за изпълнение на длъжността главен прокурор\", допълва той.СДВР е част от изпълнителната власт, която по закон не би трябвало да се меси в работите на съдебната власт. Самият Гешев обаче вече заяви в интервю, че не споделя виждането на \"десните екстремисти\", че съдебната, изпълнителната и законодателната власт трябва да са разделени.Кандидатурата на Иван Гешев за главен прокурор беше издигната единодушно от 11-те членове на прокурорската колегия във Висшия съдебен съвет. Той е и единственият номиниран кандидат за поста. Срещу избора на Гешев за главен прокурор беше организиран протест в центъра на София. Демонстрациите ще продължат на 10 септември. ", "date": "2019.08.14", "title": "Шефът на СДВР подкрепи кандидатурата на Иван Гешев за главен прокурор"}
{"url": "https://offnews.bg/112/mazh-si-preriaza-garloto-s-butilka-pred-politcai-709312.html", "text": "31-годишен мъж от Казанлък преряза гърлото си с бутилка пред полицаи в Бургас. Той е приет по спешност в отделението за реанимация на УМБАЛ Бургас, с опасност за живота, съобщиха от МВР.Странната случка се е разиграла рано тази сутрин в Морската градина. Млада жена, която разхождала в Морската градина двугодишното си дете, подала оплакване в полицията, че безпричинно е замеряна от непознат мъж с буци пръст и други подръчни средства. Минути по-късно на мястото са пристигнала патрулна кола. Виждайки ги, младият мъж бръкнал в раницата си, извадил стъклена бутилка, счупил я и с част от стъклото прерязал гърлото си.До пристигане на екипа на Бърза помощ полицейските служители се опитали да спрат кръвта на самонаранилия се гражданин.По случая са разпитани свидетелите. Иззети са видеозаписите от разположени в близост до местопроизшествието камери и е образувано досъдебно производство.", "date": "2019.08.14", "title": "Мъж си преряза гърлото с бутилка пред полицаи"}
{"url": "https://offnews.bg/futbol/vitosha-bistritca-klekna-tigrite-shte-priemat-levski-na-natcionalni-709316.html", "text": "Витоша Бистрица в крайна сметка ще приеме Левски на националния стадион \"Васил Левски\". Това стана ясно, след като от клуба публикуваха решението си в официалната си страница във Фейсбук.\"Тигрите\" заплашиха, че ще бойкотират срещата ако не играят мача на свой терен в покрайнините на София. Основната причина, поради която Витоша не желае да играе на националния стадион е високият наем, който се плаща за съоражението.\".", "date": "2019.08.14", "title": "Витоша Бистрица клекна, 'тигрите' ще приемат Левски на националния стадион"}
{"url": "https://offnews.bg/zdrave/ministerstvo-na-zdraveopazvaneto-obshtestvenata-porachka-za-natcional-709304.html", "text": "Обществената поръчка за Детската болница е направена съгласно закона и е съгласувана с Агенцията за обществени поръчки. Това обявиха от Министерството на здравеопазването (МЗ). От ведомството изтъкнаха, че провеждат политиката на пълна прозрачност.От здравното ведомство уточниха, че са проучили практиката и опита на други държави, а в хода на подготовката на документацията са ангажирали водещи педиатри от страната. Уточнява се, че от фирмата изпълнител се изисква наличието на опит в изграждането лечебни заведения за болнична помощ, наличие на опитен и доказан екип от специалисти на отделните етапи на проектирането и изграждането.След провеждане на обществена поръчка сградата е била обследвана през месец февруари 2019 г. от фирма „Балмер инженеринг\" ООД. Заключението на експертите е, че строежът може да бъде завършен след извършване на строително-възстановителни дейности. В общия разчет за изграждане на лечебното заведение са предвидени и средства за строително-възстановителните дейности.От МЗ посочват още, че отделните части на инвестиционния проект във фаза „Технически проект\" ще бъдат придружени с подробни количествени сметки, както е разписано в техническата документация. На всеки етап от изграждането на обекта възложителят ще контролира изпълнението на заданието, в качеството си на инвеститор.Освен това МЗ ще обяви и обществена поръчка за осъществяване на строителен надзор.Поради стратегическия характер на лечебното заведение за страната, екипът на МЗ също ще осъществява оперативен контрол на всеки етап от изграждане на болницата, се посочва в изявлението на здравното ведомство. Съгласно тръжната документация, възложителят няма да приема изготвените от изпълнителя проекти по отделните части на строителството до отстраняване на констатираните недостатъци.Фирмата изпълнител е длъжна да съгласува на визата за проектиране със съответните експлоатационни дружества. Посочено е още, че ще се спазват всичките (девет броя) наредби, които имат отношение към проектирането и изграждането на такъв обект.Предвижда се болницата да бъде оборудвана с високотехнологична медицинска апаратура и обзавеждане, като те не са предмет на настоящата обществена поръчка, изтъкват от МЗ. Ще бъде използвана и наличната годна медицинска апаратура от съществуващите детски отделения към държавните болници.Ще бъдат закупени нови апарати за клиниките по образна диагностика, интензивно лечение и спешна помощ. В това направление ще бъдат проведени процедури по кандидатстване за финансиране с европейски средства, съобщават от Министерството на здравеопазването.Предстои Комисията за защита на конкуренцията да се произнесе по жалбата на Камарата на архитектите в България, които искат КЗК да спре обществената поръчка с временна мярка. Основните възражения са по отношение избраният от възложителя вид на процедурата - инженеринг.", "date": "2019.08.14", "title": "Министерство на здравеопазването: Обществената поръчка за Националната детска болница е напълно прозрачна"}
{"url": "https://offnews.bg/sviat/biometrichni-danni-na-milioni-iztekli-v-internet-709311.html", "text": "Биометрични данни на милиони хора са изтекли в интернет. В мрежата са открити пръстови отпечатъци, данни за лицево разпознаване, потребителски имена, протоколи за достъп до различни нива на сигурност, лични данни и други, съобщи \"Дойче веле\". Пробивът е открит от израелските експерти по сигурността Ноам Ротем и Ран Локар, които работят за службата vpnMentor. Те са получили достъп до над 27,8 млн. записа и 23 гигабайта данни. За теча в системата за сигурност сигнализираха първо британският „Гардиън” и израелският портал „Calacalist”.Данните са от системата „Биостар 2” на корейската фирма за сигурност „Suprema”, която се смята за водеща в Европа на пазара за биометрични системи за достъп. Компанията „Биостар 2” работи с пръстови отпечатъци и лицево сканиране в онлайн платформа за интелигенти ключалки, с които фирми могат сами да организират контрола за достъп до офисите си. Според \"Гардиън\" системата се използва и от британската полиция, много банки и фирми за охрана. Израелските експерти установили, че биометричните данни в системата най-често са съхранявани без криптиране. Така вместо да се криптират, за да не могат да бъдат възпроизведени, са запазени действителните пръстови отпечатъци, които по този начин могат да бъдат копирани и манипулирани. Търговският директор на „Suprema” Анди Ан заяви, че компанията е направила задълбочена оценка на предоставената от „vpnMentor” информация. От компанията са категорични, че пробивът на сигурността е преодолян и ако има заплаха за клиентите, те ще бъдат уведомени. ", "date": "2019.08.14", "title": "Биометрични данни на милиони изтекли в интернет"}
{"url": "https://offnews.bg/112/9-godishno-momiche-prostrelia-sestra-si-s-vazdushna-pushka-v-selo-elen-709318.html", "text": "9-годишно момиче простреля с въздушна пушка сестра си, която е на 12 години, съобщи Дарик, позовавайки се на местната полиция.Инцидентът е станал вчера. В Центъра за спешна медицинска помощ в Хасково е постъпило за лечение момиче, простреляно по невнимание от сестра си. Нараняването на детето е в областта на пръстите на левия крак. Момичето е освободено за домашно лечение. На майката е съставен акт по Закона за закрила на детето. Пушката е предадена от бащата с протокол за доброволно предаване. За случая е уведомен отдел „Закрила на детето“. ", "date": "2019.08.14", "title": "9-годишно момиче простреля сестра си с въздушна пушка в село Елена"}
{"url": "https://offnews.bg/temida/vas-othvarli-zhalbata-na-vmro-sreshtu-tcik-709320.html", "text": "Върховният административен съд отхвърли като неоснователна жалбата на ВМРО срещу ЦИК. Войводите искаха да имат повече представители в Общинските избирателни комисии.Изборният кодекс постановява, че право на участие в комисиите имат парламентарно представените партии, плюс партии, които имат евродепутат, но са извън българския парламент.Претенциите на ВМРО бяха, че нейните депутати са влезли в парламента с листата на \"Обединени патриоти\", а евродепутатите им са избрани с листата на ВМРО. Затова едно място от квотата на парламента да се даде на \"Обединени патриоти\", а ВМРО да се брои за извънпарламентарна партия и като такава да получи място заради това, че има евродепутат.ВАС обаче отхвърли жалбата с мотива, че ВМРО е част от коалицията \"Обединени патриоти\" и няма как да се брои за непарламентарна партия.", "date": "2019.08.14", "title": "ВАС отхвърли жалбата на ВМРО срещу ЦИК"}
{"url": "https://offnews.bg/futbol/plashat-s-boj-delegatciata-na-tcska-v-ukrajna-709321.html", "text": "Сериозни заплахи за сигурността на делегацията на ЦСКА съществуват в Запорожие, където утре от 20 часа отборът гостува на Зоря Луганск в реванш от третия предварителен кръг в Лига Европа след 1:1 в София.За надвисналата  опасност са били предупредени пратениците на сайта Топспорт още на летището в Запорожие от представители на българската полиция.\"От специалните служби, с които работим, имаме неприятна информация. В Запорожие има радикално настроени националисти, които са тук заради българите. Съветваме всички вас да не се отделяте, да бъдете в група. Да не напускате хотела до пресконференцията и тренировката, както и утре преди мача. Ще се търсят провокации.Може да има физическа саморазправа, ако чуят, че се говори на български. Ние сме тук, за да ви пазим. Държим постоянна връзка с местната полиция. Бъдете много внимателни\", предупредили органите на реда, цитирани от изданието.Повод за заплахите са дали антиукраински скандирания в края на срещата в София, за които местните медии са съобщили и така са нажежили обстановката.Иначе отборът пристигна готов за битка на терена. Членове на делегацията са доказани евробойци - Димитър Пенев, Петър Жеков, Димитър Якимов, Пламен Марков и Георги Велинов. Старши треньорът Люпко Петрович може да разчита на група от 20 футболисти.", "date": "2019.08.14", "title": "Плашат с бой делегацията на ЦСКА в Украйна"}
{"url": "https://offnews.bg/futbol/liupko-petrovich-i-osiek-misleshe-che-shte-ni-otstrani-709324.html", "text": "Треньорът на ЦСКА Люпко Петрович говори с уважение за Зоря Луганск преди утрешния реванш от третия предварителен кръг в Лига Европа.Мачът е в Запорожие и беше предшестван от напрежение за българската делегация след получено предупреждение за готвени погроми от страна на украински националисти. Битката на терена пък започва след 1:1 в София и обещава да е много напрегната.\"Силите са изравнени. Резултатът от първия мач дава предимство на Зоря. Това съвсем не е случаен отбор, притежава млади и амбициозни играчи. Има леко предимство, но мачът е на кантар. И единият, и другият състав имат своите достойнства. Ако знаех кой ще спечели, щях да пусна тото фиш.Треньорът на Зоря е много качествен. Изгради кариера във Вердер (Бремен) в Бундеслигата. Чете отлично играта и заслужава добри думи. От отбора на домакините най-много ми харесаха 5-6 футболисти.Разполагат с отлични млади таланти и заслужават похвала. Слава Богу, че ние разполагаме с такива футболисти, които се вслушват в съветите ми и се борят за колектива.В последното дерби с Лудогорец показахме, че срещу играчи за милиони успяваме да се справяме с отборен дух. Във футбола всеки отбор може да победи другия. Не става въпрос за сензации - и срещу Осиек беше така.Те бяха уверен отбор. Мислиха, че ще ни елиминират, притежават качествени състезатели. Това е футболът - няма фаворити. Сега отново е така! Непридвидима игра, а дори ЦСКА да се изправи срещу Еспаньол то няма правило, че мачът е решен\", каза Люпко Петрович,  ", "date": "2019.08.14", "title": "Люпко Петрович: И Осиек мислеше, че ще ни отстрани"}
{"url": "https://offnews.bg/futbol/vizovi-problemi-tormoziat-loko-pd-predi-gostuvaneto-na-strasburg-709327.html", "text": "Френските дипломатически власти не дадоха и днес виза на нигерийския защитник на Локомотив (Пловдив) Стивън Езе. Футболистът прекара целия следобед пред посолството на страната у нас, но така и не получи виза.Въпреки получените вчера уверения, че бранителят днес ще се сдобие с необходимия документ, това не се случи. Така участието му в реванша със Страсбург от третия предварителен кръг на Лига Европа остава под сериозна въпросителна.Езе стоя пред заключената врата до края на работния ден в 17:30 часа заедно с човек на боса на Локомотив Христо Крушарски. На двамата бе съобщено, че тече процедура и визата най-вероятно ще е готова в четвъртък сутринта.Така, ако изобщо я получи, Стивън ще лети за Франкфурт в 11:00 часа утре, след което с автомобил ще пътува до Страсбург. Той ще се присъедини към отбора едва в късния следобед, а мачът е от 21:30 часа.Освен това Езе ще трябва да напусне страната преди петък, тъй като визата му е еднодневна.Заради проблемите с визата вчера босът на пловдивчани също стоя пред посолството в знак на протест.", "date": "2019.08.14", "title": "Визови проблеми тормозят Локо Пд преди гостуването на Страсбург"}
{"url": "https://offnews.bg/112/pistolet-gramna-v-metroto-spriaha-vlakovete-obnovena-709322.html", "text": "Метрото в София бе спряно за десетина минути заради изпуснат на релсите на метростанция \"Сердика\" газов пистолет.Той е паднал от кобура на 19-годишен охранител, докато тичал да хване влакчето.При падането пистолетът е произвел изстрел, но за щастие никой не е пострадал.Само минути след инцидента дойдоха полицаи, отцепиха достъпа до релсите в посока от Люлин към Младост с лента, а служителка на метрото се спусна до релсите и извади пистолета.Тъй като случката се разигра в час-пик, перонът бързо се препълни със стотици пътници.В 19:24 часа движението на влаковете бе възстановено.", "date": "2019.08.14", "title": "Пистолет гръмна в метрото, спряха влаковете (обновена)"}
{"url": "https://offnews.bg/sviat/nekolku-kriminaltci-edin-sueten-novinar-i-edin-peder-skandal-po-make-709328.html", "text": "Пикантен скандал тече в Македония след като премиерът Зоран Заев направи крайно непремерено изказване пред медиите.На местния диалект думите му звучат така:Изказването му, което беше направено вчера със спокоен тон и изглеждаше като обмислен и предварително подготвен отговор, предизвика буря от реакции не само сред ЛГБТИ общността, но и сред други правозащитни организации.Това принуди Заев днес следобед да се извини в Туитър и да обещае на ЛГБТИ общността, че ще се бори за техните права, както и досега.Сдружението на журналистите също поиска Заев да се извини.В аферата, която така лекомислено коментира Заев, участват двама журналисти и изобщо не става ясно кой е \"суетния\" и кой е \"педера\".Единият е Бранко Героски, който публикува серия от разкрития, в поредицата \"Рекет\", другият е Ларис Гайсер от в. \"Ла Верита\", който направи международно известни аудио и видеозаписите от аферата.Единият от няколкото \"криминалци\" вероятно е Боян Йовановски, за когото има подозрение, че е бил посредник при предаването на рушветите. Много по-интересен е другият - Йордан Камчев. Камчев има българско и македонско гражданство и преди време беше предложен за почетен консул на България в Охрид, но Македония отказа да го приеме с мотива, че срещу него се водят дела за финансови измами.", "date": "2019.08.14", "title": "Неколку криминалци, един суетен новинар и един педер (скандал по македонски)"}
{"url": "https://offnews.bg/obshtestvo/ventci-mitcov-zagubi-portfejla-si-pazach-go-nameri-i-mu-go-varna-709326.html", "text": "Мама не може да свикне да си тегли пенсията от банкомат.Въпреки, че е наясно с удобствата на \"дигиталното\" получаване на ежемесечната държавна подигравка с факта, че е бачкала цял живот тежък физически труд, тя предпочита когато отида до Кюстендил, да ме прати да и дръпна пенсията (няма да казвам колко е, защото ще трябва да продължа с набор от подбрани псувни) от някой банкомат.Така стана и миналата седмица.Датата беше 7 август, а аз бях отседнал в кюстендилското панелно чудо квартал \"Запад\" (нещо като квартал \"Младост\" в София, само че без бизнеспарк и Гаранти Коза, които, както знаете от красиво - умните издания лично съм уредил да строят небостъргачи) и в ранна утрин пресякох улицата, отивайки до банкомата.Изтеглих пенсията на мама, след това се върнах, запалих колата и тръгнах към центъра на града, защото трябваше да свърша и някаква друга работа.В центъра на Кюстендил вече има синя зона.За да паркирате, трябва да платите левче на час, което е напълно логично, защото и центъра на родния ми град е пълен с коли, подобно на столицата.Спирам аз близо до джамията (която скоро ще падне зрелищно, размазвайки околните къщи, ако местните управляващи не измислят какво точно да правят с нея) и с ръка повиквам служителя на общината, който продава талончета за паркиране.\"Лев за час, господине\" - казва служителя и аз бъркам в раничката си, за да извадя портфейла и да платя.И в този миг осъзнавам, че портфейлът ми го няма.А го няма, защото, след като извадих дебитната карта на мама и изтеглих пенсията и, очевидно съм го забравил на банкомата в квартал \"Запад\".Причерня ми.В портфейла ми се намират:- лична карта- шофьорска книжка- шофьорски талон- кредитната карта на жена ми- талон на колата- дебитната ми карта (с 12 лева вътре към момента)- дребни пари - не повече от 10 леваСкочих в колата и започнах да степенувам нещата едно по едно:- прибиране с колата към София без книжка и каквито и да е документи за колата - блокиране на кредитни и дебитни карти- нови документи - КАТ и МВР- седмица и нещо без пари (бяхме подпукали кредитната карта на жена ми, че месец юли не беше много добър финансово)Докато обмислях с какво да започна и се радвах, че нямам коса, за да не побелее, стигнах до мястото с банкомата.Ако сте ходили в Кюстендил, то това място е до портала, от който се влиза в ЧЕЗ (на снимката се вижда точното място).Паркирам и виждам няколко жени точно до банкомата.С глас, лишен от всякакви надежди и илюзии питам - \"Здравейте, дами, да сте виждали някой да намира един черен портфейл тук\"?.\"Питайте на портала, господине, там има пазач\" - казват дамите и аз тръгвам към портала, на който стои възрастен пазач.\"Здравейте, господине. Някой случайно да е намирал един портфейл на банкомата в съседство\"? - питам аз.\"Да, един черен. Ваш ли е? Един от техниците го е намерил и ми го донесе\" - рече портиера и бръкна в едно шкафче, изваждайки многострадалният ми портфейл барабар с всички документи вътре.Бях толкова изумен, че не можах да реагирам.А човекът от портала ми пожела приятен ден и сякаш нищо кой знае какво не е станало, се зае да върши онова, за което получава заплата.Да пази.И да помага на идиоти като мен, които си забравят личните вещи на съседния банкомат.Защо ви разказвам тази история?Не знам.Сигурно защото въпросният техник нито е цъфнал, нито вързал, но дори не се е изкушил да погледне в портфейла.Сигурно защото на самият пазач, чието име не знам и няма да науча едва ли му влиза в работата да се занимава със загубени вещи на улицата, извън компанията, в която работи.Сигурно защото в тези двама души има повече доброта, отколкото във всички нас, така наречените \"интелектуалци\" накуп.Разказвам ви това, за да ви кажа, че има добри хора и че ние, хората с претенциии и огромно самочувствие сме забравили.Оставили сме ги да се оправят сами - кой като пазач, кой като техник, а ние седим пред лаптопите си на жълтите павета, пием соево лате макиато, четем статии за полиаморните бракове и любовните триъгълници между трансджендър, персийска котка и кросдресър и махаме сърдито с пръст, назидавайки \"простия народ\".Краят на историята ли?Бързах и потеглих към София.Но когато се върна, ще занеса една бутилка на пазача.Да пийне за мое здраве.Даже ще я оставя и няма да кажа от кого е.За тези добри хора аз съм господин никой.Но въпреки това те са готови да ми помогнат.И аз няма да го забравя.А вие помислете добре следващия път, когато, заслепени от една дузина модни либерални комсомолци, отричащи собствения си народ,започнете да раздавате присъди и да тълкувате народопсихологията.Помислете хубаво и погледнете в огледалото.Обикновено глупака е не далеч, а близо.Седи и ви гледа от стената, когато се бръснете...", "date": "2019.08.14", "title": "Венци Мицов загуби портфейла си, пазач го намери и му го върна"}
{"url": "https://offnews.bg/tenis/novak-dzhokovich-se-pokloni-na-bivsh-vratar-na-ludogoretc-709329.html", "text": "Световният номер 1 в тениса Новак Джокович показа, че фенските страсти не са му чужди. Сърбинът е запален фен на Цървена звезда и драматичният мач от третия предварителен кръг в Шампионската лига снощи срещу Копенхаген не го е оставил равнодушен.След 1:1 в Белград резултатът се повтори и в датската столица. Последваха продължения и дузпи, които бяха същинска драма - девет пропуснати удара от двата отбора, но накрая вратарят Милан Борян, който преди време игра и в Лудогорец, улови за трети път топката и класира Звезда напред.Това се е случило само минути преди излизането на Джокович на корта в Синсинати за срещата от втория кръг срещу Сам Куери. Сърбинът допусна ранен пробив и Куери поведе с 2:0 и 3:1 гейма, но след това Джокович си върна инициативата и спечели с 2-0 сета.\"Бях малко нервен, защото преди това скачах от радост в съблекалнята от радост. Невероятен подвиг. Честитя на целия отбор и специално на Милан Борян. Не съм гледал такъв мач в живота си. Свалям им шапка\", коментира Джокович.", "date": "2019.08.14", "title": "Новак Джокович се поклони на бивш вратар на Лудогорец"}
{"url": "https://offnews.bg/obshtestvo/protestirashti-vlastta-se-opitva-da-izsipe-na-barikadata-v-krushare-n-709283.html", "text": "\"Наблюдаваме с интерес и безпокойство опитите на властта да изсипе на барикадата в Крушаре националистически и маргинални структури, които са в управлението на страната\" - алармират протестиращите заради избиването на домашните прасета в село Крушаре.Те изпратиха отворено писмо до медиите, в което се казва още, че действията доказват, че \"проблемът на управлението не е чумата, а ние. Хората могат да бъдат обезсърчени, лъгани, заплашвани, но не и дълго. Ние оставаме на барикадата. Грозните и „свинливите“ имат същия проблем като умните и красивите - неграмотното и корумпирано управление\".Исканията им за спиране на избиването на здрави животни и за предприемането на адекватни мерки остават валидни.Блокадата остава, заявяват хората, обявили гражданско неподчинение.", "date": "2019.08.14", "title": "Протестиращи: Властта се опитва да изсипе на барикадата в Крушаре националисти и маргинали"}
{"url": "https://offnews.bg/zdrave/ucheni-razrabotiha-vaksina-sreshtu-alergia-kam-kotki-709271.html", "text": "Швейцарски учени са разработили специална ваксина, която може да сложи край на алергиите към котки, от които страдат 10процента от британците, пише сайтът \"Лад Байбъл\", цитиран от БТА.Отрицателните реакции към присъствието на писани най-често се изразяват в сърбежи и кихане. В случая с новата ваксина най-интересен е фактът, че инжекцията трябва да се бие не на хората, а на котката.Обикновено алергичната реакция се предизвиква от протеина Fel-d1, който се среща в козината на споменатите домашни любимци. Той прилепва към пърхота на животното и така полита в околното пространство. Когато тези частици попаднат в контакт с хора, алергични към котките, при тях се наблюдава грешна реакция на имунната система, която си мисли, че е атакувана. Следва повишаване на нивата на хистамин, което предизвиква сърбежи и кихане.От алергии към котки страдат половината от астматичните деца в Обединеното Кралство, припомня сайтът.Новата ваксина \"Hypo Cat\" действа така, че собствената имунна система на писаните да атакува протеина Fel-d1. От проведените опити в швейцарската Университетска болница в Цюрих с 54 котки, при всички тях било наблюдавано нарастване на броя на защитните клетки, способстващи за разрушаването на нежелания протеин.Швейцарските учени предвиждат след три години разработената от тях ваксина да се появи на пазара.", "date": "2019.08.14", "title": "Учени разработиха ваксина срещу алергия към котки"}
{"url": "https://offnews.bg/politika/borisov-se-metna-v-kolata-shte-opravim-patia-do-zavoda-v-targovishte-709292.html", "text": "Поели сме ангажимент и ще помогнем на общината да се реновира пътната инфраструктура до завода за стъкло на турска компания. Това заяви министър-председателят Бойко Борисов, който посети днес част от производствените мощности на един от най-големите инвеститори не само в Търговище, но и в България. Извеждащият път от предприятието е изключително важен, тъй като по него ежедневно преминават тировете, изнасящи стока. Ще вземем решение и ще окажем подкрепа, категоричен беше премиерът.Той закара с автомобила си кметът на града Дарин Димитров до завода. Общо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души за заети в основното производство, а заедно със съпътстващите производства и предприятия, работните места, създадени от инвеститора, са близо 5000.Кметът на Търговище Дарин Димитров отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица. Борисов инспектира строителните дейности по изграждането на автомагистрала „Хемус\" в участъка между пътните възли „Белокопитово\" и „Буховци\". „Колко ни е красива държава ни и колко трудно е строителството. Колко скална маса, колко нещо трябва да се извози. Защото после като стане готово, всички казват – „лесно\", заяви премиерът Бойко Борисов при огледа на извършваните дейности. По време на инспекцията министър-председателят бе с министъра на финансите Владислав Горанов и заместник-министъра на регионалното развитие и благоустройството Николай Нанков. Строителният екип ги запозна с етапа, на който е изграждането на 207-метровия мост по трасето. Участъкът между пътните възли „Буховци\" и „Белокопитово\" на АМ „Хемус\" е 16,32 км и трябва да е готов през 2021 г. Първата копка беше направена точно преди година - на 16 август 2018-а. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца.„Благодаря на археолозите. Имаме перфектни отношения и добър синхрон\", заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите\", каза още премиерът, разглеждайки разкопките на разкрито древно селище. Общата дължина на АМ „Хемус\" е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус\" е сред основните приоритети на правителството и се планира тя да е готова от София до Варна през 2023 г.", "date": "2019.08.14", "title": "Борисов се метна в колата: Ще оправим пътя до завода в Търговище"}
{"url": "https://offnews.bg/kultura/bojni-izkustva-i-tantci-ot-iztoka-v-teatar-azarian-709286.html", "text": "Уникалната култура на Изтока, пречупена през специфичното бойно изкуство „”, ще се пренесе на сцената на  на 13 септември от 19:00 ч. Бойният танц ще бъде изпълнен от китайския ансамбъл „Джао Лян”, който чрез танци, музика и визуални ефекти ще провокира границите на съвременното танцово изкуство и ще промени представите на публиката в Театър Азарян за него.Китайското бойно изкуство „Боен танц“ е известно със своя различен поглед към танца, като развива и успешно разпространява уникалната култура от Изтока.В китайския език думите „танц” и „бойно изкуство” имат сходно произношение. Макар че се различават като значение, те намират връзка помежду си във философията за съчетаването на физическото и духовното измерения на човека. От една страна, танцът се разглежда като начин за предаване на бойното изкуство, а от друга – бойното изкуство се представя като метафора на танца.Създавайки равновесие между човешкия импулс за движение и покоя, чрез техниките на бойния танц изпълнителите от „Джао Лян” развиват темата за духовното у човека. Психологическите търсения връщат бойното изкуство към неговата същност, така че то да не се разглежда само като състезателен спорт.Режисьор и хореограф на „Боен танц“ е Джао Лян. Той е един от водещите специалисти в изкуството на съвременната хореография. Джао изследва взаимоотношението между Небето, Земята и Човека, и пресъздава по неповторим начин традиционната култура на Изтока, представяйки я като сценично изкуство.„Боен танц” е най-новият проект на ансамбъл „Джао Лян”. Той е и единственото танцово произведение, избрано за ХІХ Международен фестивал на изкуствата в Шанхай през 2017 г.„Боен танц” в Театър Азарян се организира от Посолството на КНР в Република България.Билети може да закупите онлайн на  и от касите на Билетен център – НДК.", "date": "2019.08.14", "title": "Бойни изкуства и танци от Изтока в Театър Азарян"}
{"url": "https://offnews.bg/112/mazh-ot-briagovo-e-zapodozrian-za-pozhara-v-haskovsko-709287.html", "text": "Мъж от Брягово е заподозрян за пожара в Хасковско, който обхвана площ от около 8000 дка, половината от които гора. Разследването е установило, че първоначално огънят е тръгнал от нерегламентирано сметище край село Брягово, където са запалени дрехи. От вятъра пожарът се е разраснал към селата Любеново и Родопи.Предполагаемият извършител е на 39 години, не е осъждан или криминално проявен, настанен е в болница, съобщават от прокуратурата.\"Местен човек, отива, запалва си отпадъците от дома в покрайнините на селото и ги оставя да горят. Една елементарна дребна небрежност, абсолютно безотговорно поведение на хората\", коментира пред БНР директорът на \"Противопожарна защита\" в Хасково Николай Вълчев.Проверява се и версията за запалването на чужд имот.Пожарът край хасковските села Родопи, Любеново и Брягово е локализиран, съобщи областният управител на Хасково Станислав Дечев.Гасенето продължава. В него се включиха 100 пожарникари, военни и доброволци.  Вчера следобед огънят се възобнови заради силния вятър и високите температури, след като по-рано беше ограничен. Наложи се в непроходимите райони да влезе верижна техника за проправянето на просеки.Има вероятност в следобедните часове да се стигне до ново подпалване заради високите температури. ", "date": "2019.08.14", "title": "Мъж от Брягово е заподозрян за пожара в Хасковско"}
{"url": "https://offnews.bg/obshtestvo/v-dve-sela-izgarmiaha-s-1500-litra-domashna-rakia-709295.html", "text": "1500 литра наливна ракия без документи при две отделни проверки в частни домове във Великотърновско и в село в община Сандански задържаха митнически служители. 800 литра ракия митническите служители намират в частен дом, в района на село в област Велико Търново. На 12.08.2019 г., на база анализ на риска, митническите служители извършват проверка на частния имот, където установяват нерегистриран съгласно Закона за акцизите и данъчните складове дестилатор за изваряване на ракия. Към момента на проверката казанът не е работил, но освен него в помощни постройки митническите служители откриват и голямо количество етилов алкохол – около 800 литра ракия, съхранявана в различни съдове - бидони, дамаджани, ПВЦ туби и ПВЦ бутилки. В рамките на проверката не са представени документи за платен или обезпечен акциз. За случая е уведомен разследващ митнически инспектор и е образувано досъдебно производство под надзора на РП Горна Оряховица. Алкохолът е иззет и работата по случая продължава. По-рано този месец, при проверка на 04.08.2019 г. митническите служители откриват 630 литра наливен алкохол – ракия без документи за платен акциз, съхранявана в туби и бидони. В рамките на проверката лицето, стопанисващо частния имот в село в община Сандански, не е представило документи, които да доказват заплащането на акциза. И при този случай на мястото е открит малък дестилатор, който не е регистриран и не отговаря на условията за регистрация по Закона за акцизите и данъчните складове. В момента на проверката казанът не работел. Алкохолът, лулата и капакът на казана са иззети, а по случая е образувано досъдебно производство под надзора на РП Сандански. Работата по случая продължава. Общото количество установен алкохол без заплатен акциз при двата случая е 1430 литра.", "date": "2019.08.14", "title": "В две села изгърмяха с 1500 литра домашна ракия"}
{"url": "https://offnews.bg/obshtestvo/otnemat-litcenza-na-firmata-otgovorna-za-pozhara-pod-mosta-na-magistr-709290.html", "text": "Лицензът на фирмата, отговорна за вчерашния пожар под моста на автомагистрала \"Струма\" - ще бъде отнет, заяви пред БНР директорът на Регионалната инспекция по околна среда Пламен Ангелов.\"Феникс - Дупница\" превърнала незаконно терена под съоръжението в склад, в който събирала полиетиленови отпадъци и опаковки на лекарства - по думите на Ангелов. Именно те се запалили и причинили огромния пожар под мостовото съоръжение на магистралата край Дупница. Той вече е потушен.\"Феникс – Дупница\" има няколко големи бази за изкупуване, предварително третиране и преработка на хартия, пластмаса, черни и цветни метали. Собственикът ѝ Кольо Илиев твърди, че \"това не е наш отпадък\", но признава, че на мястото преди е имало и отпадъци на фирмата, които трябвало да отидат за изгаряне в ТЕЦ \"Бобовдол\".Ангелов увери, че обгазяването от горелите пластмасови и хартиени отпадъци не е застрашило здравето на хората. Най-силно задимяване имаше в селата Блажиево и Джерман. Резултатите от измерването в Блажиево излезли към 10 ч. тази сутрин. Няма притеснения - всички резултати са под допустимите норми, каза той.От службата издали предписание фирмата да разчисти площадката, чийто срок на изпълнение изтекъл преди повече от 20 дни.Справка на БНР сочи, че през последните 5 г. дружеството е санкционирано 5 пъти за общо близо 20 хил. лева. Едно от нарушенията е неправилно и неразрешено складиране на тютюнев прах, бил запръстяван в сметището на Дупница. Друго е за запалване на същото сметище през 2014 г.Днес експерти от агенция „Пътна инфраструктура“ ще правят оглед на мостовото съоръжение, което е пострадало от пожара.Началникът на регионалната служба \"Пожарна безопасност и защита на населението\" в Кюстендил комисар Светлин Георгиев коментира, че за магистралата няма проблем.„Ликвидиран е пожарът в балите, изкарани са тези, които бяха под магистралата, така че засега няма проблем. Ситуацията с пожара към с. Блажиево също е под контрол“, добавя той.Движението на АМ “Струма“ в посока София е отворено, а в посока Кулата остава затворено в участъка от Дупница до Бобошево.", "date": "2019.08.14", "title": "Отнемат лиценза на фирмата, отговорна за пожара под моста на магистрала Струма"}
{"url": "https://offnews.bg/futbol/barselona-predstavia-nejmar-v-petak-709297.html", "text": "Суперзвездата на Пари Сен Жермен Неймар ще мине медицински прегледи в Барселона в петък и още тогава може да бъде представен на медиите, съобщава \"Paris United\".От известно време каталунците водят тежки преговори с ПСЖ за бившия си футболист и почти сигурно ще си го върнат още тази седмица.От Барса отказват да платят повече от 100 милиона евро, защото това е техният лимит. Затова предлагат като част от сделката най-скъпата си покупка Филипе Коутиньо.Парижани дълго време отказваха включването на играчи на каталунците като разменни монети, но по всичко личи, че вече са склонни да приемат бразилеца.", "date": "2019.08.14", "title": "Барселона представя Неймар в петък"}
{"url": "https://offnews.bg/obshtestvo/obedinenie-na-shofiorite-obvini-v-lobizam-sastavitelite-na-novia-zakon-709289.html", "text": "Българското обединение на шофьорите заподозря лобистки интереси в новия проектозакон за пътните превозни средства - един от трите текста, които трябва да заменят сега действащия Закон за движение по пътищата. Според проектозакона първата регистрация на кола вече ще може да се прави не само в Пътна полиция, но и в частни пунктове в цялата страна.Освен това се предвижда всички автомобили ще имат технически паспорти, данните от които ще влизат в специален регистър, който ще се следи от Изпълнителна Агенция „Автомобилна администрация“. Тези паспорти ще се издават при техническия преглед за първа регистрация.За първи път се регламентира търговията с части втора употреба, като сделки с употребявани части за коли ще се извършват, само ако едно от лицата е търговец, който трябва да е вписан в регистър, воден от кметовете на общините. За първи път се въвеждат и правила за автосервизите. Според Българско обединение на шофьорите обаче част от новите текстове са наложени от лобистки интереси. \"Такива са на организацията на сервизите, които вместо да използват пазарни механизми за привличане на клиенти, желаят да се започне налагане на санкции срещу всеки собственик, който извършва ремонтни дейности по собственото или управляваното от него ППС. Тук е добре да подчертаем, че подобни непазарни методи и санкции не са познати в другите държави членки на Европейския съюз\", подчертават оттам.От организацията са категорични, че изискваният технически паспорт ще доведе до по-голяма административна тежест за шофьорите, а новият начин за регистрация на превозно средство ще оскъпи услугата, като според тях във възможността това да се извършва от частни пунктове също прозират лобистки интереси. Ето и цялото становище на БОШ:", "date": "2019.08.14", "title": "Обединение на шофьорите обвини в лобизъм съставителите на новия закон за превозните средства"}
{"url": "https://offnews.bg/zdrave/palna-blokada-na-ministerskia-savet-gotviat-meditcinski-spetcialisti-709291.html", "text": "Пълна блокада пред Министерския съвет готвят медицински специалисти от цялата страна. Националният протест ще се проведе на 11 септември в София. Това стана ясно на протест в Стара Загора в подкрепа на уволнената медицинска сестра Мая Илиева, съобщи dariknews.bg.На поредния протест с надслов „Не на страха“ Мая Илиева съобщи, че предстои да бъде регистриран синдикат на медицинските специалисти. Преди старозагорските сестри да излязат на протест, в подкрепа на Илиева се обявиха и колегите ѝ от Варна. Цел на действията им е колежката им да бъде върната в болницата, където е работила в продължение на 12 години.“Трябва да можем да отстояваме сами своите искания, без да се плашим от работодателите, които си позволяват да не се съобразяват с българските закони, въпреки че живеем в правова държава. Искрено се надявам все повече хора да повярват в нашата кауза и да разберат, че тя не е само за заплати. Ние се борим за едно по-качествено здравеопазване”, каза Мая Илиева в Стара Загора.За уволнението на Мая Илиева стана известно от публикация в собствения ѝ профил в социалната мрежа, в който медицинската сестра сподели, че е парадоксално да бъде отстранен синдикален лидер, какъвто е от 2012 година. Тя сподели огорчението си, че не е срещнала подкрепа от КНСБ и дори сред колегите си от Аджъбадем Сити клиник Болница Токуда.Формалният повод за дисциплинарното уволнение на Илиева бяха снимките, които е направила в операционна, за да покаже какви са условията на труд в лечебното заведение. Тя обаче е категорична, че истинската причина за отстраняването ѝ са организираните от нея протести на медицинските специалисти. Илиева организира и петиция с искане на оставката на д-р Кокалов, вицепрезидент на КНСБ заради непристойното му поведение и абдикирането от синдикалните му задължения. По думите ѝ синдикалистът я заплашил „да си затваря голямата уста, защото лично ще се погрижи да не работи повече в „Токуда“.Медицинската сестра получи подкрепа и от омбудсмана Мая Манолова, която заяви, че ще я подкрепи с всички законни средства, тъй като дисциплинарното ѝ уволнение е опит за сплашване и саморазправа.От КТ Подкрепа призоваха бившия работодател на сестрата да оттегли заповедта си за дисциплинарно уволнение, ако все още има тази възможност, или да ѝ предложи нов трудов договор без изпитателен срок.Към подкрепата за Илиева се присъедини и Алиансът на българските акушерки.", "date": "2019.08.14", "title": "Пълна блокада на Министерския съвет готвят медицински специалисти"}
{"url": "https://offnews.bg/politika/ms-naznachi-bivshia-shef-na-kpkonpi-plamen-georgiev-za-konsul-vav-vale-709296.html", "text": "На тайно заседание на 7 август правителството назначи скандалния бивш шеф на КПКОНПИ Пламен Георгиев за генерален консул във Валенсия.Георгиев, който се прочу с барбекюто на огромната си тераса, подаде оставка като шеф на Комисията за противодействие на корупцията и за отнемане на незаконно придобитото имущество на 31 юли. Те беше гласувана от парламента още същия ден и се очакваше да се върне на работа в Спецпрокуратурата.Само седмица по-късно правителството му се отблагодари с още по-сладък пост.Предложението за назначаването на Георгиев формално е дошло от министъра на външните работи Екатерина Захариева. Слухът, че Георгиев е назначен за консул във Валенсия се разнесе още на 7 август. Още същия ден се свързахме с наши източници във МВнР, които коментираха, че това едва ли е възможно, защото тези процедури обикновено отнемат много по-дълго време, а те изобщо не са чували да е задействана такава процедура. Новината за назначението на Георгиев не беше достигнала и до пресцентъра на МВнР.Правителствената информационна служба, която чинно изпрати съобщения за всичи дреболийки, гласувани същия ден, също не знаеше за решенията взети на тайната част на заседанието. Късно следобед в понеделник обаче решението е публикувано в системата за правителствена информация.Към момента няма информация кой ще заеме поста на Георгиев като шеф на КПКОНПИ.Открит остава въпроса дали след изтичането на мандата му като консул във Валенсия, Георгиев има право да се върне на работа в спецпрокуратурата. Юристите, с които OFFNews говори по въпроса, са разделени в мненията си.", "date": "2019.08.14", "title": "МС назначи бившия шеф на КПКОНПИ Пламен Георгиев за консул във Валенсия на тайно заседание"}
{"url": "https://offnews.bg/sviat/uvolniha-shestima-politcai-obvineni-v-iznasilvaneto-na-dve-momicheta-709294.html", "text": "Шестима полицаи в Мексико Сити бяха отстранени от работа заради разследванията за изнасилване на две тийнейджърки в началото на този месец.Първото обвинение отправи 17-годишно момиче, което заяви, че на 3 август четирима полицаи са я изнасилили в патрулната си кола. Второто е от 16-годишна девойка, която обвини полицай, че я е изнасилил в музей.Избухнаха протести, а ден след тях кметицата Клавдия Шайнбаум обяви решението за отстраняването на униформените.В протестите се включиха около 300 души, повечето от които - жени. Те поискаха справедливост и скандираха по адрес на полицаите: \"Те не ни защитават, изнасилват ни!\". Демонстранктите, въоръжени с розов блестящ прах и боя за пръскане, нахлуха в сградата на прокуратурата, разбивайки вратата. Те оставиха свинска глава на входа.Министърът на сигурността Хесус Орта Мартинес беше обсипан с розов блестящ прах, когато се опита да увери жените, че случаите ще бъдат разследвани безпристрастно.Кметицата Шайнбаум, която беше критикувана за това, че нарече протеста в понеделник „провокация“, заяви, че властите работят с групи за правата, за да реализират стратегия, която да направи града „най-сигурното пространство за жените“.\"Насилието над жени и момичета е недопустимо\", добави тя и призна, че процесът за докладване на случаи на насилие над жени е дълъг и трябва да се промени.", "date": "2019.08.14", "title": "Уволниха шестима полицаи, обвинени в изнасилването на две момичета в Мексико"}
{"url": "https://offnews.bg/zdrave-i-krasota/kolko-chesto-da-iadem-za-da-sme-slabi-709280.html", "text": "Искаш да отслабнеш – яж по малко и начесто. Този съвет е почти универсален за хората, които искат да се отърват от излишните килограми, да поддържат добра фигура и да ускорят метаболизма си. Наистина ли този вид хранене работи при всички и във всяка ситуация?Какво казва науката?През 2017 г., в Science Daily, бяха публикувани резултати от изследване, които учудиха всички. Оказа се, че 50-те хиляди доброволци, които в рамките на научен експеримент са се хранили 6 пъти дневно (по системата \"малко и начесто\") са наддали повече от другите участници. Най-малък „прираст“ имали хората, които са се придържали към класическото правило за триразово хранене. Да ядем по-малко или по-рядко – това е въпросътЕдва ли е необходимо да променяме режима си на хранене и да се връщаме към схемата – закуска-обяд-вечеря. Специалистите са единодушни, че няма универсален хранителен режим.Да, изследването показва, че триразовото хранене е за предпочитане, но най-добър ефект би имало, ако се вземат предвид индивидуалните особености на организма. Първото, на което трябва да обърнем внимание, е чувството на глад.За да съставим собствен хранителен план, е полезно, поне за седмица, следвайки обичайния си ритъм на живот, да се вслушваме в сигналите на тялото си и да отбележим кога изпитваме чувство на глад. Важно е да не забравяме редовно да пием вода (за да не бъркаме глада с жаждата) и да разграничим глада от скуката (когато хапваме, защото няма какво друго да правим).Ако си водим такъв дневник поне седмица, можем с относителна точност да определим колко често организмът ни се нуждае от храна.Следващата стъпка е постепенното увеличаване на активността. Ако искаме да отслабнем, трябва да горим повече калории, отколкото си набавяме с храната – звучи като Параграф 22. И ако за бързо отслабване най-добрата стратегия е ограничаване в храненето, за устойчив резултат трябва да съчетаваме разумната физическа активност със здравословна диета.Не кога, а какАко попитаме диетолозите, ще ни кажат, че е важно не само кога и колко ядем, а и как го правим. Бавното, съсредоточено хранене, което не е съпроводено с гледане на телевизия, четене на книга или сърфиране в интернет, ще ни помогне да не пропуснем сигналите на засищане и да изядем толкова, колкото ни е нужно.Освен това много полезно е да определим и в кои случаи преяждаме или избираме по-вредни храни – дали става дума за стрес или недоспиване. Изборът на повече или по-малко здравословно меню се влияе и от степента на физическа активност или липсата на свободно време.Ако вземем предвид всички споменати предпоставки, можем да направим режима си на хранене и хранителните навици по-здравословни.", "date": "2019.08.14", "title": "Колко често да ядем, за да сме слаби?"}
{"url": "https://offnews.bg/futbol/zhivko-milanov-vinagi-e-imalo-stres-i-naprezhenie-v-levski-709300.html", "text": "Капитанът на Левски Живко Миланов сподели пред колегите от \"Спортал\", че не може да става и дума за разклащане в редиците на \"сините\", въпреки насъбралите се негативни резултати.Сърцатият защитник призова за търпение към новите футболисти и изрази своите добри впечатления от работата с треньора Петър Хубчев.\"Отборът започва да има колектив. Много играчи напуснаха, идват нови. Един Мазурек, той е много свит, трябва му време. Отборът има добра група. Не може да се говори за разклащане. Това е Левски. Винаги е имало стрес и напрежение в този отбор.Винаги те подкрепят, когато играеш добре, но трябва да си понесеш последствията, след като сгрешиш. Играхме добре със състава, с който започнахме. Публиката жадува за успехи. Винаги трябва да си мотивиран.В този момент е важно да се върви крачка по крачка. Ти не може да избягаш от целите, когато си в Левски. Отборът има здрава основа, благодарение на новите собственици. Опитват се да сглобят отбор и да изплащат дългове.Това, което виждам в тренировките, е на много добро ниво. Треньорската работа се вижда с победите. На треньора работата се вижда, когато отборът печели. Работата на Хубчев е на едно много високо ниво.Кипърското първенство е с една идея по-добро. Това им е за сметка на националния отбор. Те не гледат много на юношеския футбол. Аз съм играл в Апоел с 11 чужденци. Там не се гледа дали си стар, или си млад.Аз винаги съм искал да атакувам. Това им допадаше и на феновете на Левски в началото на първенството. Физически сме готови. Във физическата част от подготовката бяхме 8 или 10 човека. Другите играчи пристигнаха по-късно.Най-важното, което се опитвам да предам на младите, е да се научат на професионализъм. Трябва да мислиш 24 часа за футбол, за да постигнеш някакви цели. Всички млади играчи в отбора имат качества\", каза Миланов.", "date": "2019.08.14", "title": "Живко Миланов: Винаги е имало стрес и напрежение в Левски"}
{"url": "https://offnews.bg/112/mazh-vlachil-malko-kuchentce-varzano-za-motora-mu-709303.html", "text": "61-годишен мъж влачил с мотоциклет кученце на 6 месеца, вързано за врата. Срещу него е образувано бързо производство в РУ–Бяла, съобщи МВР.Сигналът постъпил вчера от жител на града. Той освободил кученцето и се обадил в полицията. Палето имало наранявания по врата.Срещу 61-годишния е започнато разследване. ", "date": "2019.08.14", "title": "Мъж влачил малко кученце, вързано за мотора му"}
{"url": "https://offnews.bg/nauka/otkriha-ostanki-ot-pingvin-s-choveshki-razmeri-v-nova-zelandia-709302.html", "text": "Останките на гигантски пингвин с големина на човек са открити в Нова Зеландия, предава Би Би Си.Страната, която е известна с гигантските си праисторически представители на птичето царство, като моа, гъски, орли, папагали и др., вече прибавя и нова находка към колекцията си.Според намерените останки птицата е живяла преди между 66 милиона и 56 милиона години и е достигала на ръст до 160 см. Тежала е около 80 кг. За сравнение най-едрия пингвин, обитаващ Земята – Императорският, достига на височина до 130 см и тежи около 23 кг.Останките са открити още миналата година на Южния остров от любител палеонтолог. След това екипи от музея \"Кентърбъри\" в Крайстчърч, Нова Зеландия и природонаучния музей \"Зенкенберг\" във Франкфурт, Германия, са анализирали намерените кости от гигантския пингвин. Установили, че те принадлежат към неизвестен досега вид, наречен Crossvallia waiparensis.Пингвин, подобен на този, е бил намерен край Антрактида през 2000 г. Тогава откритите останки са били на пингвини от вида Crossvallia unienwillia.Пол Скофийлд от музея \"Кентърбъри\" отбелязва, че намирането на фосили от толкова сходни птици в Нова Зеландия и Антарктида говори за близостта на страната и ледения континент в далечното минало.Той коментира климатичните промени с думите, че когато гигантските пингвини са съществували, климатът на Нова Зеландия и Антарктида е бил съвсем различен от днешния - много по-топъл, като съвременният леден континент тогава е бил покрит с гори.Към момента не е установена причината за изчезването на гигантските пингвини, но се смята, че това се дължи просто на нарастващата конкуренция сред морските бозайници.Според изследователя Джерлард Мейр по времето на гигантските пингвини не е имало много големи морски влечуги. \"В Антарктида и Нова Зеландия не е имало големи морски конкуренти до пристигането на зъбчати китове и многоноги (тюлени)\", коментира той пред Би Би Си и добавя, че може би изчезването на пингвините е свързано с възхода на тези конкуренти.", "date": "2019.08.14", "title": "Откриха останки от пингвин с човешки размери в Нова Зеландия"}
{"url": "https://offnews.bg/futbol/valeri-bozhinov-podpisva-s-botev-vratca-do-kraia-na-sedmitcata-709306.html", "text": "Бившето острие на Ювентус и Манчестър Сити - Валери Божинов е все по-близо до договор с Ботев Враца, съобщават колегите от БНР. До края на работната седмица се очаква футболистът да подпише официално с тима и да получи картотека. Головата машина тренира през лятото с врачани и очакваше развитие за бъдещето си.След като не успя да си намери ново предизвикателство, ще изкара втори период под Околчица, след като игра там през есента на миналия сезон.Божигол направи някои много силни мачове, които му донесоха трансфер при 26-кратните шампиони от Левски през зимата. След края на сезона обаче Валери се оказа ненужен на \"Герена\" и бе освободен от клуба.Начело на врачани в вторият баща на Божинов - Сашо Ангелов. Самият той намекна след един от мачовете на тима, че може да има \"голям трансфер\" в отбора.", "date": "2019.08.14", "title": "Валери Божинов подписва с Ботев Враца до края на седмицата"}
{"url": "https://offnews.bg/sviat/iran-arestuva-oshte-edin-s-dvojno-grazhdanstvo-709307.html", "text": "Британско-иранският социален антрополог Камел Ахмади, с двойно гражданство, е арестуван в западен Иран. Съпругата на Ахмади, заяви, че той е взет от дома им в неделя и заведен в ареста, без да е посочена причина.Друг британец с двойно гражданство, Назанин Загари-Ратклиф, е в ареста в Иран от 2016 г. заради шпионски искове.По-рано тази година, Министерството на външните работи на Обединеното кралство посъветва всички с двойно гражданство да ограничат пътуванията до Иран заради риска от произволно задържане.Новият  арест е в следствие на напрежението, предизвикано от конфискациите на петролни танкери между двете страни, съобщават от Би Би Си.В професионалните уебсайтове, Ахмади е определян като \"британско-ирански гражданин с произход от Кюрдистан\". В профила му LinkedIn се казва, че е учил в редица университети в Обединеното кралство, включително Лондонското училище по икономика и политически науки (LSE),а в Иран е изследвал осакатяването на женските полови органи и детските бракове.Говорител на Кюрдската мрежа за правата на човека, който съобщи за ареста, заяви, че Камел Ахмади живее в Иран от много години.Длъжностните лица от двете страни тепърва ще потвърждават, че той е бил задържан.В интервю за Би Би Си, съпругата на арестувания  Шафак Рахмани, разказва как предполагаеми агенти по сигурността, са дошли в къщата им и са взели документите на Ахмади.Тя споделя, че по-късно на същия ден, местният съдебен служител потвърдил, че е издадена едномесечна временна мярка за задържане на мъжа й.\"Те не са предоставили информация за причината за ареста или за обвиненията срещу Камел\", написа Рахмани в Instagram.Иран не признава двойното гражданство и няма точни данни за броя на задържаните, които са чужди граждани.", "date": "2019.08.14", "title": "Иран арестува още един с двойно гражданство"}
{"url": "https://offnews.bg/interviu/dobromir-zhivkov-market-links-nastroeniata-sreshtu-partiite-mogat-da-709301.html", "text": "Наистина много важен първи въпрос. Обществените нагласи са в постоянни процеси на трансформации, повече или по-малко значими. В ситуация на все още неструктуриран предизборен терен резултатите от проучванията могат да ни дадат информация за текущите настроения, но не би следвало да бъдат обобщавани като крайни и неотменими.От данните изглежда, че се очертава двубой между Мая Манолова и Йорданка Фандъкова. Има ли шанс друг да се намеси в битката за кмет на София?Разбира се, че има. До момента има заявен само един кандидат и още няколко са на хоризонта, но без официално потвърждение. Личностите, които БСП и Демократична България ще издигнат или подкрепят са с най-голям потенциал да разместят моментното разпределение на електоралния ресурс. Общественият и медиен фокус е върху потенциалното противопоставяне на кандидатурите на сегашния кмет и омбудсмана и представлява много интересен етап от развитието на политическите процеси в София. Несъмнено ще станем свидетели на динамична и интересна кампания.Винаги досега на кметски избори в София сме гледали битка между лявото и дясното. Сега обаче виждаме, че резултатът на Мая Манолова надхвърля два пъти и половина резултата на БСП. Каква е причината?Както споменахме и в анализа, настроенията срещу политическите партии могат да изиграят по-сериозна роля за разлика от предишни избори в столицата. В този контекст гражданското начало, или поне ангажираността и идентифицирането с интересите на гражданите, може да бъде печеливш ход. За момента такъв е кандидатът на \"План за София\" Борис Бонев, но това е част от профила и на потенциалната кандидатура на г-жа Манолова. Любопитно ще е да продължим да изследваме какъв електорален ресурс ще мобилизират кандидатите, за да оценим разместването на пластовете и тази динамика между гражданско и политическо.Изследването на \"Маркет линкс\" е първото за тези избори. Какво може да се промени и какво не може в оставащите 2 месеца и половина?Категорично много неща. Самото обявяване на кандидатурите ще доведе до реално преструктуриране на средата. Развитието на кампанията с ролята на всеки кандидат също ще доведат до трансформация на общата картина. Например пределно ясно е, че широкото одобрение на фигурата на г-жа Манолова е резултат от ролята ѝ като омбудсман и големият въпрос е нейната евентуална кандидатура ще добави или ще отнеме от този ресурс.Много се говори влиянието на Слави Трифонов. Като гледам Вашите данни обаче то не ми изглежда толкова голямо. Пропускаме нещо, рано е да се измери или просто си е толкова?Обявяването на политически проект на Слави Трифонов определено добави интересни щрихи към политическата ни картина. Макар и силната политическа сатира на шоуто да импонира на широк кръг българи, неговото социо-културно позициониране е много по-близко до профила на избирателя извън София и големите градове. Това не означава, че той няма симпатизанти в централната част на столицата например. За потенциалната роля на бъдещата партия на Слави Трифонов все още е малко рано да се говори, но негласуващите и протестно гласуващите са естествен електорален ресурс на проект с антисистемни заявки.Може ли отсега да се каже дали ще гласуват само твърдите ядра, или до урните ще излязат и избиратели, които рядко гласуват?Определено можем да кажем, че очакваме много по-широка палитра от кандидати, което предполага и по-висока избирателна активност. Тези избори в никакъв случай не са с предизвестен резултат и неслучайно нашият анализ води до извода, че София изглежда готова за промяна. Това предполага мобилизация не само на по-широка периферия, но и на граждани, които не са гласували или дори системно не гласуват. Протестният вот, в частност, също ще има достатъчен богат избор от кандидати, особено ако г-жа Иванчева участва в надпреварата, и която, на последните избори за ЕП, постигна по-висок резултат от някои парламентарно представени партии. Това е част от тенденцията, която визирам, като тук имаме сечение на феномена на подкрепа на гражданска кандидатура и протестно гласуване.Какви са резервите на двамата основни кандидати – Мая Манолова и Йорданка Фандъкова? Доколко могат те да разширяват електората си?Няма да кажа нищо ново, но ключът тук е в мобилизацията на електоратите. И двете потенциални кандидатури имат солидна база от подкрепящи ги. Зад кандидатура на г-жа Фандъкова стои водещата политическа сила в страната и със сигурност ще очакваме много силна партийна мобилизация. Видяхме кампанията за изборите за ЕП, където премиерът Борисов беше главно действащо лице и до какъв изборен резултат доведе тази свръхактивност. Вероятно е такава стратегия да бъде и един от ключовите моменти в кампанията за София.От друга страна, не трябва да бъде подценявано разочарованието, което се натрупа сред част от софиянци вследствие на ремонтите в града. Това създаде усещането, че има нещо дълбоко нередно в модела на управление и тази нагласа се очертава като може би най-голямата слабост на евентуална кандидатура на настоящия кмет. Накратко казано, целта тук би била по-скоро задържане на електората, отколкото неговото разширяване.Различна е картината при другия потенциален кандидат-кмет. Ресурсът на доверие в г-жа Манолова трябва да бъде трансформиран в реален вот на изборите. Предизвикателството е много сериозно и особено в този случай, защото за евентуална победа ще е нужна подкрепа от гласоподаватели от целия политически спектър. Това пък е част и от изкуството на компромиса.Понеже вече е очевидно, че ще има втори тур и кои ще са на него, кога ще може да се прогнозират резултатите за втория тур.Не мога с пълна убеденост да твърдя, че ще има втори тур, но понастоящем това изглежда много по-вероятен сценарий. Първите прогнози ще могат да бъдат направени около 15-20 септември, когато вече очакваме основните кандидати да са се заявили официално и кампанията постепенно да започне да набира скорост.", "date": "2019.08.14", "title": "Добромир Живков, Маркет линкс: Настроенията срещу партиите могат да изиграят сериозна роля на изборите"}
{"url": "https://offnews.bg/futbol/chelsi-i-livarpul-zagriaha-za-superkupata-sas-zejbek-709332.html", "text": "Финалът на Суперкупата на Европа в Истанбул между Ливърпул и Челси бе открит с кратка, но много атрактивна церемония. Основна фигура в шоуто бяха 40-те танцьора от ансамбъл \"Съвременен Истанбул\".Те повдигнаха адреналина и настроението на феновете преди мача с координирана масовка и вдъхновяващи движения. В рамките на само 6-7 минути танцьорите ни запознаха с три от традиционните за Турция стилове - Зейбек, Цифтетели и Карадениз.Зейбек е широко разпространен в цялата страна, но най-вече в Западен Анадол. Музикалният размер е 9/8, а темпото може да бъде различно. Танцът може да се изпълнява от един човек, двама души или групово под съпровода на традиционните турски инструменти: два тъпана, две зурни и две баглами.Цифтетели е импровизационен женски танц в размер 2/4. Някои изследователи на танца търсят корените му в Древна Гърция, а други –в централна Азия. Смисълът му се крие в турското наименование \"чифте теллѝ\" (двойни струни) от съпровождащите струнни инструменти на гърците от Мала Азия.Карадениз е сред най-известните и атрактивни стилове в Турция. Изпълнен е с бързи, високи и динамични движения в краката и ръцете. Основните инструменти в него са багламите и тъпаните.Припомняме, че преди две години други наши съседи -  в Скопие преди мегасблъсъка за Суперкупата между Реал Мадрид и Манчестър Юнайтед (2:1). Иначе Ливърпул и Челси ще определят на стадион \"Водафон Парк\" новия супершампион на Европа в първия изцяло английски сблъсък за престижния трофей.Червените изглеждат фаворити предвид представянето на отборите на старта във Висшата лига, но лондончани със сигурност ще искат да забравят кошмара на \"Олд Трафорд\", в който бяха разгромени с 0:4 от Манчестър Юнайтефд и ще се хвърлят здраво.Мачът ще бъде интересен и поради факта, че ще бъде ръководен от французойката Стефани Фрапарт, а Клоп и Лампард побързаха да обявят, че това е нещо нормално и дори е трябвало да се случи по-рано.", "date": "2019.08.14", "title": "Челси и Ливърпул загряха за Суперкупата със Зейбек"}
{"url": "https://offnews.bg/112/nov-pozhar-zatrudniava-dvizhenieto-po-avtomagistrala-struma-709319.html", "text": "Нов пожар затруднява движението по автомагистрала „Струма“. Сухи треви са се запалили в района на с.Българчево, община Благоевград, днес следобед. На място са екипи на РСПБЗН-Благоевград.  Вчерашния пожар в обект за вторични суровини на изхода на Дупница, който доведе до затварянето на магистрала „Струма“. В района беше обявено частично бедствено положение със срок до 24.00 часа на 14 август.От МВР- Благоевград призовават шофьорите за повишено внимание.", "date": "2019.08.14", "title": "Нов пожар затруднява движението по автомагистрала Струма"}
{"url": "https://offnews.bg/112/am-struma-ostava-zatvorena-kraj-dupnitca-mostat-e-postradal-seriozno-709330.html", "text": "Автомагистрала \"Струма\" остава затворена при Дупница за неопределено време. Мостът, под който вчера се разгоря пожар, е пострадал силно от огъня.От пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопасността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението, есъобщи Агенция \"Пътна инфраструктура\".След като има точна количествено-стойностна сметка за необходимите ремонтни работи АПИ ще предяви иск към собственика на предприятието, направил нерегламентираното сметище и предизвикало пожара.Агенция „Пътна инфраструктура“ внесе днес сигнал в Районна прокуратура - Дупница срещу собственика на фирмата, която е съхранявала леснозапалими отпадъци под моста. Преминаването в участъка от АМ „Струма“ между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно.По разпореждане на председателя на Управителния съвет на Агенция „Пътна инфраструктура“ Георги Терзийски на директорите на всичките 27 областни пътни управления в страната е разпоредено до 23 август да извършат обход на всички съоръжения за наличие на нерегламентирано използване на пространството под съоръженията и прилежащия сервитут.", "date": "2019.08.14", "title": "АМ Струма остава затворена край Дупница, мостът е пострадал сериозно от пожара"}
{"url": "https://offnews.bg/futbol/levski-zavarshva-selektciata-s-oshte-trima-novi-709265.html", "text": "Левски продължава да работи по финализирането на лятната си селекция. Тя ще приключи с взимането на още трима нови, пише \"Тема Спорт\". На \"Герена\" очакват попълнение още тази седмица.И няма да е изненада, ако единият от тях е централен защитник. Освен такъв играч, Хубчев иска още бек и халф. До момента клубът привлече Милан Миятович, Янис Каргас, Асен Чандъров, Здравко Димитров, Насиру Мохамед, Дени Алар, Найджъл Роберта и Франко Мазурек.Последният е и един от най-скъпоплатените играчи в Левски. Аржентинският плеймейкьр прибира месечно възнаграждение от 22 500 евро. Нисичкият играч пристигна на \"Герена\" през лятото. 25-годишният халф дойде като свободен агент, след като договорът му с гръцкия елитен Панетоликос изтече.Мазурек обаче изпитва трудности при престоя си при сините и така и не успява да се пребори за титулярно място. От началото на кампанията аржентинецът е изиграл 7 двубоя в Първа лига и Лига Европа, като само в един бе титуляр - при 2:0 срещу Царско село.И с новака в елита обаче той не остана на терена 90 минути - бе заменен в 67-ата от крилото Здравко Димитров. През уикенда Мазурек отбеляза първия си гол със синята фланелка.Той се разписа при 1:3 от Берое в края на двубоя. Тогава Франко отне топката от бранител на заралии пред наказателното поле и прониза Душан Перниш.", "date": "2019.08.14", "title": "Левски завършва селекцията с още трима нови"}
{"url": "https://offnews.bg/zdrave/inzhenerite-sgradata-za-natcionalnata-detska-bolnitca-ne-otgovaria-na-709267.html", "text": "Сградата, в която ще бъде разположена Националната детска болница не отговаря на съвременните изисквания за качество и безопасност. Това заяви за bTV председателят на Камарата на инженерите в инвестиционното проектиране инж. Иван Каралеев.Според експерта, трябва да й се направи технически паспорт с оценка на състоянието. Инж. Каралеев е участвал в обследването и проектирането на едни от най-големите болнични заведения – ВМА, „Майчин дом” и Националната кардиологична болница.Сред причините за негодността на сградата той изтъкна възрастта й – строежът е започнал 1976 г. В доклад на Министерство на здравеопазването се посочва, че през февруари 2019 г. сградата е обследвана и заключението е, че строежът може да бъде завършен след приключване на строително-възстановителните дейности.Тази сграда беше избрана, след като отпадна идеята болница \"Лозенец\" да бъде преобразувана в Национална детска болница.„При реализирането на една идея трябва да се има предвид добре разписано техническо задание, което да се облече в съответната форма и да се изпълни със съдържание. Изискванията в техническо отношение трябва да отговарят на съответните стандарти, а те трябва да бъдат обвързани с нормативните изисквания”, допълни инж. Каралеев.Според детския пулмолог д-р Елена Георгиева, участвала в Инициативния комитет за създаването на Национална детска болница, целта е била да се обединят функции на различни здравни заведения.„Притеснява ме, че преди 10 години има категорично заключение, че сградата е негодна, а сега се оказва, че строежът е годен. Кое е правилното – аз не знам, но най-вероятно тук има нужда от нова експертиза”, коментира д-р Георгиева.По думите на инж. Каралеев, сградата на едно болнично заведение трябва да отговаря на съвременните изисквания, защото се предполага, че ще издържи десетилетия.Припомняме, че Камарата на архитектите внесе жалба срещу обществената поръчка за изграждането на болницата пред Комисията за защита на конкуренцията, на която все още няма отговор. Заедно с Камарата на инженерите, архитектите написаха и писмо до здравния министър Кирил Ананиев, в което посочват възраженията си. ", "date": "2019.08.14", "title": "Инженерите: Сградата за Националната детска болница не отговаря на изискванията за безопасност"}
{"url": "https://offnews.bg/112/kraj-na-ognenata-kriza-v-samotraki-feribotat-tragva-dnes-709261.html", "text": "Наближава краят на кризата на гръцкия остров Самотраки.Днес около 12 часа фериботът \"Андрос Джет\" тръгва от остров Наксос към Самотраки, съобщи пресцентърът на Министерството на външните работи. Очаква се той да пристигне на пристанище Самотраки в 22 ч., откъдето ще натовари пътници и леки автомобили и ще отплава към Александруполис.Корабът „Зефирос\", само за пътници, ще изпълнява следните курсове:Самотраки – Александруполис – 15:30, 20:30Александруполис – Самотраки – 13:00, 18:00Корабът „Анакс\" ще превозва само автомобили в следните часове:Самотраки – Александруполис - 12:00, 21:00От Александруполис вече е отплавал ферибот само за доставка на острова на стоки, чийто недостиг започва да се чувства на остров Самотраки.Фериботът „Андрос Джет\" се очаква да пристигне в Самотраки във вечерните часове. Ако условията позволяват, фериботът „Андрос Джет\" ще направи следващо пътуване до Самотраки веднага. В четвъртък, 15 август, корабът ще изпълнява толкова маршрути, колкото е необходимо, за да облекчи ситуацията на остров Самотраки, уверяват от Външно и напомнят, че този кораб не може да превозва камиони.Откъснатият от света остров вече изпитва остра нужда от почти всякакви продоволствия. По тази причина фериботът „Анакс\" започва от 14 август да превозва камиони с продоволствия от пристанището в Александруполис, предназначени за Самотраки.Около 1500 туристи, включително българи, бяха блокирани на острова в началото на седмицата. Фериботните връзки бяха прекъснати вследствие на пожара на острова. Хората, чиито резервации вече бяха изтекли, напуснаха хотелите си и се наложи да спят в автомобилите си или по пейки на улицата. Със задълбочаването на кризата българското МВнР им осигури безплатни подслон и храна.", "date": "2019.08.14", "title": "Край на огнената криза в Самотраки: фериботът тръгва днес"}
{"url": "https://offnews.bg/112/razbiha-sklad-za-droga-i-avtomati-v-sofia-snimki-709270.html", "text": "Склад с над 100 кг наркотици, както и автомати, е разбит в столичния квартал Манастирски ливади при акция на ГДБОП. Операцията е продължение на действията по неутрализиране на най-голямата до момента организирана престъпна група за разпространение на наркотици в страната на 7 и 8 август, уточниха от спецпрокуратурата. В гаражна клетка, наета от един от участниците в групата, който се издирва и за когото е издадена Европейска заповед за арест, е намерено и иззето огромно количество наркотични вещества от различен вид, автоматични огнестрелни оръжия, както и документи, доказващи престъпната дейност на групата. Гаражът е бил използван като склад за наркотици и място за разфасоване. Огромната част от дрогата е доставена „на едро“ в различни опаковки, чували, сакове. Намерената в гаража марихуана е била съхранявана в 110 пакета с различно тегло, в два чувала и пет сака. Иззети са 7 пакета с общо 70 000 броя таблетки екстази, два 3-литрови буркана с амфетамини на таблетки, течен амфетамин, както и 114 пакета амфетамини с различно тегло, хероин, 100 спейсбека (самозалепващи се пликчета) с кокаин. Количеството и стойността на намерените наркотици все още се установяват. Намерени и иззети са два автомата „Калашников“ и един картеченпистолет „Скорпион“, седем електронни везни, вакуумираща машина, предпазно облекло (гащеризони, маски, ръкавици), както и 4 тефтера с „черното“ счетоводство на групата.Действията по разследването на групата продължават. До момента са повдигнати обвинения за участие в нея на 33 лица, част от които се издирват и са им издадени Европейски заповеди за арест.", "date": "2019.08.14", "title": "Разбиха склад за дрога и автомати в София (снимки)"}
{"url": "https://offnews.bg/politika/maia-manolova-bie-fandakova-s-5-na-parvi-tur-709231.html", "text": "Мая Манолова стартира с 5% преднина пред Йорданка Фандъкова, ако се кандидатира за кмет на София. На първи тур Манолова би събрала 28% от гласовете на софиянци, а Фандъкова - 23%, сочат данните от , проведено в периода 1-6 август по поръчка на OFFNews.На трето място към момента се нарежда кандидатът на \"План за София\" Борис Бонев със 7%.Евентуалният кандидат на Демократична България събира 4%, още преди да бъде обявено името му, а eвентуален кандидат за кмет, издигнат от ВМРО, би събрал 3%, макар че все още не се знае кой би бил той и дали изобщо ще има такъв.Значителна подкрепа събира арестуваната бивша кметица на \"Младост\" Десислава Иванчева - 3%.Костадин Паскалев има само 2% или 14 пъти по-малко от Мая Манолова.22% още не са решили за кого да гласуват, 4% декларират, че няма да отидат до урните.Личният рейтингМая Манолова категорично е с най-високия рейтинг сред софиянци. Омбудсманът събира 63% одобрение срещу 26% неодобрение. На второ място е президентът Румен Радев с 54% одобрение и 38% неодобрение. Те са единствените двама политици, при които одобрението е по-високо от неодобрението.Йорданка Фандъкова и Слави Трифонов имат по-висок рейтинг от премиера Бойко Борисов, но и при тях той е отрицателен.Сегашният кмет събира 48% одобрение срещу 49% неодобрение, шоуменът - 35% одобрение срещу 52% неодобрение.Бойко Борисов събира одобрение колкото Слави, но при премиера неодобрението е по-високо - 60%.Партиите - мръсна думаСофия изглежда готова за промяна. На въпрос кое би било важно, когато избирате кмет на София, 40% отговарят, че кандидатът за кмет трябва да е независим, 28% държат той да не членува в партия.\"Имайки предвид ниската степен на одобрение на политическата класа (7% доверие и 73% недоверие), не е неочаквано, че 40% от имащите право на глас в София изразяват предпочитания за независима кандидатура за градоначалник. Изводът се потвърждава и от факта, че за 28% кандидатът не трябва да е партиен член. Тезата, че добрите отношения с централната власт са от съществено значение за бъдещо добро управление се потвърждават за 24% от софиянци. Към настоящия момент партийни кандидатури показват по-слаб потенциал да мобилизират подкрепа, което очакваме да се промени във възходяща посока в хода на предстоящата предизборна кампания\", коментират от \"Маркет линкс\". Революционна ситуация нямаРеволюционна ситуация по отношение на управлението на София няма. Софиянци одобряват повече как се развива общината им, в сравнение с това как се развива страната като цяло.Има обаче очакване, че нещата биха могли да се променят към по-добро.Проблемите на СофияЧистотата, трафикът и презастрояването са най-големите проблеми на София, които посочват респондентите.В таблицата долу са подредени 15-те най-значими проблема, които са посочили софиянци на отворен въпрос, без предварително дефиниран отговор. От анкетираните се е изисквало да ги подредят по важност. В лявата колона са посочените като първи отговор, в дясната процентът надвишава 100, защото е сбор от всички отговори.София в момента прилича на Букурещ, а бихме искали да заприлича на Виена, сочи друга графика от проучването.Общинският съветГЕРБ категорично води в надпреварата за общински съветници с 22%, но много интересна се очертава битката за второто място. БСП и Демократична България са напълно изравнени с по 12%.Много значим е процентът на хората, които още не са решили за коя листа да гласуват, а има и такива, които декларират, че ще гласуват за Слави Трифонов, макар отсега да е ясно, че той няма да има листа на тези избори.Интересен е казусът с ВМРО. Партията на Каракачанов не само категорично е засенчила Атака и НФСБ в коалицията \"Обединени патриоти\", но е и втора по одобрение сред софиянци с 27%, плътно доближавайки ГЕРБ, която има само 3% повече одобрение. Високият рейтинг на ВМРО обаче по никакъв начин не се прелива към изборните резултати и едва 4% от запитаните декларират, че биха гласували за листата им.Много харесвана сред софиянци е Демократична България с 26% одобрение и само 59% неодобрение, което е по-малко от ГЕРБ и ВМРО, които събират съответно 62 и 65 процента неодобрение. Четвърти се нареждат БСП и 23/77 процента одобрение/неодобрение.Очаква се добра активностОчертава се активността да бъде добра, дори висока. 54% от запитаните заявяват твърдо намерение да гласуват, 25% казват, че е по-вероятно да гласуват. Заради прословутите мъртви души в списъците обаче социолозите не могат да преизчислят на колко процента точно отговаря тази активност и се ангажират единствено с прогнозата, че активността на 27 октомври ще бъде по-висока от 41%, колкото беше на предишните избори през 2015 г.--------------------------------------", "date": "2019.08.14", "title": "Мая Манолова бие Фандъкова с 5% на първи тур"}
{"url": "https://offnews.bg/obshtestvo/api-sezira-prokuraturata-za-pozhara-kraj-dupnitca-709274.html", "text": "Агенция „Пътна инфраструктура“ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха пожар до магистрала „Струма“ край Дупница, съобщиха от АПИ.  Преминаването в участъка от автомагистрата между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по E-79 до п. в. „Бобошево“ на АМ „Струма“ и обратно.Предстои на надлеза, който беше обхванат от пожара на сметището, днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери. Първоначалният анализ ще бъде готов до края на деня.Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара.След като е ясно какви мерки трябва да се изпълнят и има количествено-стойностна сметка АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище, предизвикало пожара.  ", "date": "2019.08.14", "title": "АПИ сезира прокуратурата за пожара край Дупница"}
{"url": "https://offnews.bg/futbol/treniorat-na-loko-pd-strasburg-e-klasen-samo-na-hartia-709275.html", "text": "Треньорът на Локомотив Пловдив Бруно Акрапович сподели, че има големи очаквания към предстоящия реванш от третия квалификационен кръг на Лига Европа срещу Страсбург.Двата тима ще се изправят един срещу друг утре от 21:30 часа българско време. Специалистът говори пред медиите на заминаване за Франция.\"Големи, големи са очакванията ми. Очаквам хубав мач, особено след добрите мачове, които изиграхме в последно време.Ще дадем всичко от себе си, ще направим всичко възможно, за да можем да преминем в следващия кръг. Момчетата искат, аз искам, затова се надявам да направим хубав мач.Шансовете са както и в миналия мач, видяхте, че дори с 10 души можем да направим специални неща. Съперникът е много класен на хартия. На терена обаче не признаваме никого като фаворит. Важно е да си свършим работата.Видях слаби страни на Страсбург, има някои неща, които трябва задължително да направим, за да вкараме гол. Ще бъде интересен мач\", каза Акрапович.", "date": "2019.08.14", "title": "Треньорът на Локо Пд: Страсбург е класен само на хартия"}
{"url": "https://offnews.bg/112/napusheni-i-piani-tijnejdzhari-vilneli-iz-burgas-s-gazov-pistolet-709277.html", "text": "Напушени и пияни тийнейджъри са вилнели и трошили из Бургас и са стреляли по човек с газов пистолет. Сред групата на възраст между 14 и 19 години имало и момиче. Сигнал е получен около 19.30 ч. снощи в Пето Районно управление – Бургас, съобщи МВР. Подаден е от 36-годишен бургазлия за това, че малко по-рано, прибирайки се със семейство си в района на ул. \"Копривщица\" в комплекса \"Лазур\" забелязал компания от момиче и петима младежи, единият от които безпричинно счупил прозореца към коридора на къщата му.Мъжът и баща му настигали буйната компания, последвали обиди и удари към тях. Момче извадило газов пистолет и след заплаха, че ще гръмне 36-годишния бургазлия, произвел изстрел към него. Намесили се случайни граждани, преминаващи по улицата, в резултат на което компанията се разбягала.Потърпевшите не са получили сериозни наранявания, но ще бъдат прегледани от съдебен лекар.Младежите са задържани с полицейски заповеди за 24 часа – те са от Бургас, трима от които криминално проявени. Изстрелът произвел 18-годишен, а стъклото е счупено от 16-годишен.При обиск на задържаните у 14-годишното момиче са намерени пистолет и два газови патрона за него.Младежите са направили пълни самопризнания.Пробите за алкохол и наркотици на двамата извършители показали употреба на канабис и алкохол. Преди появяването си в \"Лазур\" компанията счупила огледала на коли и заплашила случаен гражданин с газовия пистолет.Работата по цялостно документиране на престъпните действия на задържаните продължава от служители на Първо и Пето Районни управления - Бургас.", "date": "2019.08.14", "title": "Напушени и пияни тийнейджъри вилнели из Бургас с газов пистолет"}
{"url": "https://offnews.bg/futbol/tcska-otletia-za-ukrajna-bez-bodurov-i-pinto-709278.html", "text": "ЦСКА oтлетя за Украйна, където утре ще изиграе срещата-реванш срещу Зоря Луганск от третия квалификационен кръг на Лига Европа. Първият мач в София завърши при резултат 1:1.В групата на \"червените\" отново не попаднаха капитанът Николай Бодуров и вторият капитан Рубен Пинто. Защитникът не игра и в първата среща, а халфът не се появи на терена както срещу Зоря, така и в двата сблъсъка срещу Осиек в предишния кръг.За разлика от гореспоменатите, с отбора пътува Божидар Чорбаджийски, който най-вероятно ще остане на резервната скамейка така, както беше и за визитата на Лудогорец в неделя.Треньорът на \"армейците\" Люпко Петрович отказа да говори пред медиите, като очакванията си за предстоящия двубой сподели единствено младият защитник Иван Турицов.\"Независимо дали ще играем бързо, или не, ние отиваме за победа и трябва да си я вземем. Ние разчитаме на колектив и на добра игра, мисля, че ще успеем да го покажем.Шансовете са напълно реални да продължим, няма проблем, според мен ще победим. Ще си вземем онова, за което сме отишли.Трудно е, защото играем през 3-4 дни, но сме готови. Най-силният ни коз е колективът. Мисля, че всички се чувстват добре\", каза Турицов.", "date": "2019.08.14", "title": "ЦСКА отлетя за Украйна без Бодуров и Пинто"}
{"url": "https://offnews.bg/futbol/stojcho-stoev-niama-razhodki-tova-e-evropejski-mach-709279.html", "text": "Наставникът на Лудогорец Стойчо Стоев ще заложи на играчи, които играят по-малко в реванша от третия квалификационен кръг на Лига Европа срещу ТНС. Както е известно, първата среща завърши 5:0 за разградчани, които вече мислят за плейофа с Марибор.\"Няма разходки. Това е европейски мач. Просто една идеална възможност за футболистите, които нямат достатъчно игрови минути да ги получат. Други пък да получат известна почивка.Надявам се, че няма да има контузии. Ясно е, че противникът ще играе за своята чест. Няма да отпишат мача, докато от наша страна трябва да има подобаващ отговор. Не деля играчите на Лудогорец на титуляри и резерви.Имаме много равностойни играчи, като всеки от тях се представя подобаващо. Може да има промени в схемата, тъй като пробваме различни неща, но ще реша допълнително.От вчера вече гледаме Марибор. Моите анализатори са ми дали видео материали. След мача в Уелс ще ги гледаме повече. Не искам да давам оценки за Марибор.Един словенски тим, който има добри футболисти, търсещи победата от първата до последната минута. Марселиньо е част от отбора вече дълго време, въпреки че не бе съобщено пред медиите.Той ви потвърди, че сме говорили. Няма какво да кажа повече по темата, както и за евентуална продажба на Брандао\", каза Стоев.", "date": "2019.08.14", "title": "Стойчо Стоев: Няма разходки, това е европейски мач"}
{"url": "https://offnews.bg/sviat/hvanaha-narkotitci-za-90-mln-s-naj-visokata-chistota-vizhdana-niako-709276.html", "text": "Шест души бяха арестувани в Австралия и Нова Зеландия за трафик на метамфетамин и MDMA на прах. Наркотици с приблизителна стойност 90 милиона долара бяха иззети в щата Куинсланд, съобщиха от Би Би Си.Полицията в Куинсланд заяви, че това е третото по големина изземване на MDMA в историята на Австралия. Наркотиците са с \"най-високата чистота\", задържана някога в щата. От тях могат да се направят 12 милиона капсули екстази.Във връзка със случая, австралийските органи на реда арестуваха двама британци на 40 и 51 години, един австралиец на 26 години и една жена с австралийски произход на 51 години. Срещу тях са повдигнати и обвинения за притежание и снабдяване с наркотици.Други двама британски граждани на възраст 49 и 60 години бяха арестувани в Оукланд, Нова Зеландия миналата седмица, след като там полицията иззе 200 кг. метамфетамин.Детективският надзирател Джон Вакер от Групата за борба с наркотиците и тежките престъпления на държавното командване заяви, че изземването ще окаже влияние върху пазара на MDMA в Австралия.„Вярваме, че със сигурност сме нарушили този канал в Тихоокеанския регион“, каза той, цитиран от австралийската медия The Australian.Вакер допълни, че „каналите за организирана престъпност печелят значителна печалба за сметка на нашата австралийска общност, но по-важното е, че те застрашават здравето на млади хора в страната“.", "date": "2019.08.14", "title": "Хванаха наркотици за $90 млн. с най-високата чистота, виждана някога в Австралия. Шестима са в ареста"}
{"url": "https://offnews.bg/112/hvanaha-zhena-krala-redovno-ot-darenia-za-bolno-dete-709263.html", "text": "Жена, извършвала редовно кражби от кутия за дарения за болно дете, беше заловена в Бургас в резултат на полицейската работа на служителите от Пето Районно управление в Бургас.Жената от Бургас е направила пълни самопризнания, съобщи полицията.Тя е на 49 г., последната ѝ кражба е в размер на 500 лева, извършена е на 7 август.Кутията била поставена в заведение в Морската градина.Жената е задържана с полицейска заповед за 24 часа. Работата продължават служители на Пето РУ – Бургас.", "date": "2019.08.14", "title": "Хванаха жена, крала редовно от дарения за болно дете"}
{"url": "https://offnews.bg/kultura/sofijskata-opera-i-balet-otkriva-novia-sezon-s-kontcert-posveten-na-n-709273.html", "text": "Новият сезон на Софийската опера и балет ще бъде открит с концерт на 20 септември, който ще бъде посветен на 90-годишнината от рождението на оперния певец Николай Гяуров, съобщават от операта.По този повод на българска сцена ще гостува американското сопрано Долора Заджик, която си партнира с оперния певец през 1991 г. в постановката \"Хованщина\" от руския композитор Мусоргски в Сан Франциско .Тържественото събитие с диригент италианския маестро Елио Бонкампани ще бъде и началото на 130-тия сезон на Софийската опера. По този повод Пламен Карталов ще събере на една сцена световно известни и български артисти, които са били партньори на Николай Гяуров у нас и в чужбина: Долора Заджик, Даниела Мадзукато, Макс Рене Козоти, Цветелина Василева, Орлин Анастасов, Калуди Калудов, Димитър Станчев, Петър Бучков, Светозар Рангелов, Радостина Николаева, Костадин Андреев, Александрина Стоянова-Андреева, Атанас Младенов, Ангел Христов, Давиде Риу от школата на Райна Кабаиванска, оркестър и хор на Софийска опера и балет с диригент Виолета Димитрова.Идеята на директора на Софийската опера е да бъдат поканени значими имена от различни поколения артисти, които са градили, следвали и в момента развиват традициите на световния и национален оперен театър на България.Долора Заджик е дългогодишен солист на \"Метрополитен опера\" в Ню Йорк. Пяла е на едни от най-престижните световни сцени като миланската \"Ла Скала\", \"Арена ди Верона\", оперите на Париж, Виена и Чикаго, както и Кралската опера \"Ковънт Гардън\" в Лондон. Заджик се занимава и с усъвършенстване на млади оперни певци. По този повод след откриващия концерт тя ще направи майсторски клас с десет избрани български изпълнители.", "date": "2019.08.14", "title": "Софийската опера и балет открива новия сезон с концерт, посветен на Николай Гяуров"}
{"url": "https://offnews.bg/kultura/pianistat-mark-dejmish-s-bezplaten-kontcert-na-stolichnia-bulevard-vi-709293.html", "text": "Известният американски пианист Марк Деймиш ще изнесе концерт на пешеходната зона на столичния булевард \"Витоша\" на 14 август, от 19 ч. Втората му изява ще бъде в музея \"Борис Христов\" (ул. \"Цар Самуил\" 43) на 15 август от 18 ч., предава БТА.Марк Деймиш започва да учи орган в консерваторията \"Еванстън\" в САЩ на 4-годишна възраст. Първия си концерт за пиано изнася на 7 години. Като тийнейджър през 1974 г. той обикаля Европа като пианист заедно с Виенския хор на момчетата. През 1975 г. Марк Деймиш започва да прави първите си самостоятелни околосветски турнета, като изнася концерти с благотворителна цел.През 1980-1981 г., в процес на своето обучение за юрист, Деймиш изнася концерти за набиране на средства за студенти, които желаят да работят в клиники за правна помощ в Чикаго. Работил като адвокат и прокурор в Чикаго, магистър по бизнес администрация и три пъти избиран за кмет на Нортбрук, Илинойс.", "date": "2019.08.14", "title": "Пианистът Марк Деймиш с безплатен концерт на столичния булевард 'Витоша'"}
{"url": "https://offnews.bg/zdrave/programa-na-es-shte-podobriava-diagnostikata-i-lechenieto-na-redkite-b-709269.html", "text": "Мащабна европейска програма, съфинансирана от държавите-членки на ЕС, ще работи за по-бързо диагностициране на редките заболявания и за развитие на методите за лечение. Европейската съвместна програма за редки болести (European Joint Programme on Rare Diseases (EJP RD)) стартира в началото на тази година и разполага с 5-годишен бюджет от над 100 млн. евро за провеждане на изследвания и за укрепване на научната инфраструктура в областта на редките заболявания.Тя се координира от Френския национален институт за здравни и медицински изследвания (INSERM) в Париж и е в синхрон с препоръката на Съвета на ЕС (2009/С 151/02). В нея изследванията в сферата на редките болести се определят като област с особено голям потенциал за развитие чрез сътрудничество на европейско и международно равнище. В България от редки заболявания са засегнати общо около 400 000 души. По данни на Института за редки болести все повече лекари търсят специализирана информация за симптомите и проявленията на този тип заболявания, а ранната диагностика е един от най-важните фактори за тяхното лечение.Медицината напредва бързо и ако преди няколко десетилетия някои болести са били животозастрашаващи, днес във все повече случаи засегнатите разполагат с възможност за терапия, която им гарантира пълноценен живот и реализация в обществото, ако са диагностицирани навреме.В периода 13-15 септември 2019 г. в Пловдив предстои Десетата национална конференция за редки болести и лекарства-сираци, чиято цел е да събере на едно място пациенти, асоциации и експерти от медицинската и фармацевтичната общност. Форумът се провежда ежегодно и предоставя платформа за информираност за редките заболявания сред специализирана медицинска аудитория и широката общественост.Редките болести са заболявания, които засягат по-малко от 1 на 2 000 души. Смята се, че около 6% от българите страдат от редки заболявания. У нас най-често срещани са муковисцидозата, таласемията, хемофилията, мускулните дистрофии, пулмоналната хипертония и др.В повечето случаи причината за тях е генетична. Терапията обикновено е поддържаща, но значително повишава качеството и продължителността на живота.", "date": "2019.08.14", "title": "Програма на ЕС ще подобрява диагностиката и лечението на редките болести"}
{"url": "https://offnews.bg/politika/demokratichna-balgaria-izdiga-arhitekt-borislav-ignatov-za-kmet-na-sof-709315.html", "text": "Архитект Борислав Игнатов е кандидатът на коалиция \"Демократична България\" за кмет на София.Кандидатурата му ще бъде обявена официално утре в 11 часа на среща с избиратели на Езерото с лилиите в Борисовата градина, на която ще присъстват лидерите на трите партии в коалицията - Христо Иванов, Атанас Атанасов и Борислав Сандов.Игнатов, който е председател на Камарата на архитектите в България, беше най-вероятната кандидатура в последните 2 седмици. Преди това фаворит беше съдията Методи Лалов, който напусна съдебната система в знак на несъгласие с водената политика в нея. Почти сигурно е, че Лалов ще бъде в листата на Демократична България за общински съветници, но няма да е водач.Името на водача на листата няма да бъде обявено утре. ДСБ вече имат фаворит, но той още не е гласуван официално. Но тъй като Радан Кънев водеше листата за евроизборите, по-вероятно е водаческото място да бъде определено от \"Да, България\". В партията на Христо Иванов в момента се колебаят между 3 имена.Според първото  по поръчка на OFFNews, листата на Демократична България има потенциал да бъде на второ място в столицата и да изпревари БСП. Кандидатът за кмет на Демократична България пък събираше 4%, още преди да бъде обявено кой е той.Кой е Борислав Игнатов?Архитект Борислав Игнатов е председател на Камарата на архитектите в България. Той е проектант с дългогодишен международен опит в градоустройството. Роден е през 1972 г. След като завършва образованието си в София работи и в Бостън, САЩ - в архитектурно бюро William Rawn Architects. През 2001 г- се мести в Ню Йорк и работи за Perkins+Will Architects. През 2006 г. завършва Advanced Architectural Design в Колумбийския университет на Ню Йорк и е поканен да преподава там в катедрите Концептуална архитектура и Опазване на историческото наследство, гласи биографията му.През 2007 г. основава свое архитектурно ателие Bignatov Studio New York. През 2009 г. постепенно се завръща в България и работи по интересни проекти в страната и чужбина. Носител е на множество професионални награди.Наскоро Игнатов стана известен и с предложението си да се затвори в защитен саркофаг и покрие с изкуствен хълм Паметникът на съветската армия.", "date": "2019.08.14", "title": "Демократична България издига архитект Борислав Игнатов за кмет на София"}
{"url": "https://offnews.bg/tenis/serina-uiliams-se-otkaza-ot-uchastie-v-sinsinati-v-poslednia-moment-709285.html", "text": "Американската тенисистка Серина Уилямс отказа участие на турнира от WTA Premier 5 в Синсинати в последния момент.Снощи 37-годишната бивша световна номер 1 трябваше да се изправи в първия си двубой в турнира срещу Зарина Диас, но не излезе на корта.\"Изключително тъжна съм, че трябва да се откажа. Дойдох в Мейсън в неделя и опитах всичко, за да мога да изляза на корта тази вечер. След тренировката ми тази сутрин все още имах надежда. Но, за съжаление, гърбът ми все още не ми позволява да изляза на корта\", каза Уилямс пред официалния сайт на WTA. Американката се отказа във финала в Торонто миналата събота. При резултат 1:3 гейма срещу Бианка Андрееску тя спря играта и се разплака.Целта пред Уилямс ще бъде да се възстанови навреме за турнира от Големия шлем US Open, където е финалистка от миналата година.", "date": "2019.08.14", "title": "Серина Уилямс се отказа от участие в Синсинати в последния момент"}
{"url": "https://offnews.bg/temida/advokat-jordanov-geshev-ne-kazva-nishto-za-obezshteteniata-koito-pla-709264.html", "text": "Концепцията на единствения кандидат за главен прокурор Иван Гешев е противоречива, съдържа общи изрази и популистки заявления. Това коментира бившият вътрешен министър в кабинета \"Костов\" и един от адвокатите на Биляна Петрова по делото \"Иванчева\" Емануил Йорданов по бТВ, след като Висшият съдебен съвет  на Гешев за стратегическо ръководство на прокуратурата. \"В концепцията няма и едно изречение за това какви обезщетения плащаме ние, гражданите, от името на прокуратурата по закона за отговорността на държавата\", подчерта Йорданов. Той даде пример с три дела, водени от негови оправдани от съда клиенти срещу прокуратурата, на които са присъдени обезщетения за 50 хил. лв. тези пари не ги плаща прокуратурата, а всички ние, заяви Йорданов. Той се обяви против и идеята на Гешев за по-голямо присъствие в медиите на държавното обвинение. \"Не виждам причина прокуратурата да присъства повече в медиите, и сега то е прекомерно и предварително. Аз не се интересувам от това кого задържат, а какъв обвинителен акт се внася и дали срещу него стои осъдителна присъда\", каза той. \"Следвало досъдебното производство по дефиниция да е тайно, а какво виждаме ние: преди да е започнало досъдебно производство, се изсипват телевизионни камери\", коментира още адвокат Йорданов. ", "date": "2019.08.14", "title": "Адвокат Йорданов: Гешев не казва нищо за обезщетенията, които плащат всички граждани"}
{"url": "https://offnews.bg/112/stotitci-s-maski-na-protest-kraj-tleeshtoto-depo-za-otpadatci-v-shishm-709243.html", "text": "Над 200 жители на пловдивските села Стряма, Шишманци, Белозем и Раковски излязоха на протест тази сутрин пред завода за отпадъци в Шишманци, където гори сметището.Гасенето продължава повече от 50 часа и сега тлее в дълбочина.Заради задимяването на района хората се събраха рано тази сутрин на протест до завода с настояване отговорните институции да контролират по-сериозно дейността му, за да се сложи край на периодичните инциденти там, предава БНР. Те блокираха пътя към входа на завода. Мнозина носеха маски, демонстрирайки по този начин, че не могат да дишат. Хората са прекарали още една безсънна нощ, защото димът продължава да се стеле над целият район, предава БНР.Пожарникари прогнозират, че огънят може да тлее до края на седмицата.Според директора на пожарната гл. комисар Николай Николов, който вчера бе на мястото, не са отчетени критични нива на замърсяване на въздуха, опасни за живота и здравето на хората. Въпреки това той призова хората да затворят и уплътнят прозорците и вратите си.Пожари избухнаха и в Хасковско и Пловдивско, а гасенето продължава. Пожарът от понеделник в землището на хасковските села Родопи, Брягово и Любеново в област Хасково бе локализиран във вторник. Пламъците обхванаха 8 000 дка площ. От тях 4 300 декара са от горския фонд. Заради вятъра в късния следобед във вторник старо огнище от пожара се възобнови заради вятъра, но огънят не засегна други площи.Във вторник се разгоряха пожари в областите Кюстендил и Благоевград. В Кюстендилско те бяха два пожара и се стигна до обявяване на частично бедствено положение в района на единия от тях. Първият възникна малко след 16.00 ч. на изхода на град Дупница близо до жп тунела. Пожарът обхвана иглолистна гора. Малко преди 19 ч. той бе локализиран, но избухна втори в района на Дупница - в обект за вторични суровини на изхода на Дупница в посока Благоевград. Четири пожарни екипа се отправиха на място, а по-късно към тях се присъединиха още 4. Силното задимяване наложи спиране на движението по магистрала „Струма“ и пренасочването му по главен път Е–79. В района бе обявено частично бедствено положение до до 24.00 часа на 14 август.В гасенето се включиха пожарните служби от Дупница, Самоков, Благоевград, техниката на ВиК-Дупница и община Дупница, фирми с техника и зърнопроизводители, десетки доброволци, както и екипи на Областно пътно управление и на Министерство на регионалното развитие и благоустройството, които трябваше да установят има ли поражения по моста на магистрала \"Струма\" и компрометирани елементи. Засега няма информация за опасни газове над допустимото.Пожар избухна и в здравната служба в село Селище. Сигналът за него е подаден в 17.27 часа. Огънят е нанесъл само материални щети.Опасността от пожари днес е голяма. Екстремален индекс за пожароопасност е в сила на места в 8 области на страната. Индексът важи за областите: Плевен, Русе, Велико Търново, Ловеч, Бургас, Благоевград, Кюстендил и Перник. Екстремалният индекс означава, че са възможни бързо разпространяващи се много силни пожари с въвличане на дървесните корони.", "date": "2019.08.14", "title": "Стотици с маски на протест край тлеещото депо за отпадъци в Шишманци: Не можем да дишаме!"}
{"url": "https://offnews.bg/112/nameriha-tialoto-na-izcheznaloto-v-moreto-kraj-varna-momiche-mazh-se-709284.html", "text": "Намериха тялото на 14-годишното момиче, което изчезна в морето на Централния плаж във Варна вчера. Тялото е изплувало край Рибарския плаж в града - на около 600 метра на север от мястото, където е изчезнало. Малко преди 11.00 часа в Областната дирекция на МВР е постъпил такъв сигнал за забелязано тяло във водата, съобщи \"Фокус\". Починалото момиче е от Владиславово. То дошло на плаж с група приятели. Заедно с едно от момчетата в комапнията влезли във водата въпреки червения флаг. Момчето успяло да излезе, но силното вълнение повлякло момичето.Издирването започна вчера, но беше прекратено през нощта. Тази сутрин то беше подновено с катер, като се включиха и Военноморските сили. Бурното море и силното течение затрудниха издирването. Морето взе и още една жертва. Около 17.05 часа вчера е получен сигнал за давещ се мъж, който е бил изваден от морето на плаж край Черноморец. Установено е, че това е 74-годишен мъж. Въпреки усилията на медиците мъжът починал. Смъртта му е констатирана от екип на Спешна помощ. ", "date": "2019.08.14", "title": "Намериха тялото на изчезналото в морето край Варна момиче, мъж се удави край Черноморец"}
{"url": "https://offnews.bg/obshtestvo/tcarkvata-pochita-sv-prorok-mihej-709194.html", "text": "Църквата почита днес Св. пророк Михей.Той произлизал от племето Юдово и живял във времето на пророк Исаия (VIII-VII в. пр.Хр.). Подобно на Исаия и той призовал развратилия се народ към покаяние и му напомнял безбройните Божии благодеяния.\"Народе Мой, какво аз ти сторих и с какво те отегчих?\", викал пророкът от името на Господа. И още: \"Аз те изведох от Египетската земя и от дома на робството те освободих... Възвестено ти бе в какво се състои доброто и какво иска от тебе Господ: да изпълняваш закона и да обичаш добродетелта и смирено да ходиш с твоя Бог\".След като посочва бедствията, на които ще бъдат подложени всички, които са забравили Господа, св. пророк Михей предсказва времената на благост и мир, когато ще се яви Спасителят:\" От Сион ще излезе закон и слово Господне – от Йерусалим\".", "date": "2019.08.14", "title": "Църквата почита св. пророк Михей"}
{"url": "https://offnews.bg/112/shishmantci-na-protest-sreshtu-zavoda-za-otpadatci-zaradi-pozhara-709248.html", "text": "Над двеста души от Шишманци, Белозем, Раковски и други населени места са блоирали пътната отсечка, която е към входа на завода за отпадъци, съобщава БНР. Много от тях са с маски, демонстрирайки по този начин, че не могат да дишат, че миризмата е неприятна. Хората са недоволни, че са прекарали още една безсънна нощ, защото димът продължава да се стеле над целият район.Над 50 часа продължава гасенето на пожара на сметището край Шишманци, което в момента тлее в дълбочина. Заради задимяването на района жители на няколко населени места се събраха рано тази сутрин на протест до завода за отпадъци с настояване отговорните институции да контролират по-сериозно дейността му, за да се сложи край на периодичните инциденти там\"Отворих прозореца. По едно време изобщо не можеше да се диша. Страшна миризма.\"\"Преди една, две години пак беше същото. Протестирахме. Обещаха, че повече няма да има такива неща, но ето, че пак същото се получава. Не искаме да живеем така\".\"Да заработи, както трябва, да е, както бяха казали в началото. Има си вътре всякакъв вид апаратура и ако заработи, както трябва, няма да се усеща нищо\".Искаме да се затегне контролът на територията на завода и да не се допускат повече пожари, казват още протестиращите и са готови да излизат тук всяка сутрин. Вече започнаха и подписка за закриването на завода за битови отпадъци.Екипите на пожарната продължават да работят на сметището като тлеещите участъци се обработват с вода и пръст. Извършват се замервания на въздуха като до момента не са отчетени критични нива на отделните показатели.Продължава и разследването на причините за пожара, а по късно през деня се очакват да започнат и проверките на регионалната инспекция по околната среда и водите.", "date": "2019.08.14", "title": "Шишманци на протест срещу завода за отпадъци заради пожара"}
{"url": "https://offnews.bg/futbol/vsichki-rezultati-i-golmajstori-ot-shampionskata-liga-709249.html", "text": "Късно снощи се изиграха десетте мача реванш от третия предварителен кръг в Шампионската лига, които определиха шестте мача от плейофите за влизане в групите. Директно в решителната фаза се включват чешкия Славия Прага и швейцарския Йънг Бойс. Мачовете предложиха много драма и изненади, като най-голямата беше отстраняването на Порто от руския Краснодар. Единственият българин в тази фаза на пресявките - Симеон Славчев, нямаше повод за радост. Неговият Карабах отстъпи в реванша през Апоел Никозия с 0:2 и с общ резултат 2:3 отпадна и ще се бори за участие в групите на Лига Европа.Карабах - АПОЕЛ Никозия 0:2 (2:1 от първия мач)0:1 - 34 Томас Де Винсенти (дузпа)0:2 - 68 Урош МатичРозенборг - Марибор 3:1 (3:1 в първия мач)0:1 - 45 - Руди Ванцаш1:1 - 53 - Александер Сьодерлунд2:1 - 61- Андерс Конрадсен3:1 - 81- Андерс КонрадсенДинамо Киев - Брюж 3:3 (0:1 в първия мач)1:0 - 5 Буялски1:1 - 38 Дели2:1 - 58 Шепелев2:2 - 88 Вормер-автогол3:2 - 90 Мехел3:3 - 90 ОпендаКопенхаген - Цървена звезда 1:1 (6:7 след дузпи), (1:1 в първия мач)0:1 - 17 Ричмънд Боакие1:1 - Даме НДойеФеренцварош - Динамо Загреб 0:4 (1:1 в първия мач)0:1 - 16 Ариян Адеми0:2 - 47 Бруно Петкович0:3 - 55 Даниел Олмо0:4 - 79 ГоякАякс - ПАОК 3:2 (2:2 в първия мач)0:1 - Бисесвар (24)1:1 - Тадич (42-дузпа)2:1 - Таляфико (79)3:1 - Тадич (84-дузпа)3:2 - Бисесвар (90)ЛАСК Линц - Базел 3:1 (2:1 в първия мач)1:0 - Ранфтъл (59)1:1 - Адеми 802:1 - Гойгингер (89)3:1 - Рагуз (90+4)Олимпиакос - Истанбул ББ 2:0 (1:0 в първия мач)1:0 - Семедо (55)2:0 - Валбуена (78-дузпа)Селтик - ЧФР Клуж 3:4 (1:1 в първия мач)0:1 - Деак (27)1:1 - Форест (51)2:1 - Едуард (61)2:2 - Омрани (73-дузпа)3:2 - Кристи (75)3:3 - Омрани (80)3:4 - Цукудян (90)Порто - Краснодар 2:3 (1:0 в първия мач)0:1 - Вилхена (3)0:2 - Сюлейманов (13)0:3 - Сюлейманов (34)1:3 - Зе Луиш (57)2:3 - Луис Диас (76)Решителните плейофи за влизане в групите на Шампионската лига:На 20 и 28 августАПОЕЛ Никозия (Кипър) - Аякс Амстердам (Холандия)ЧФР Клуж (Румъния) - Славия Прага (Чехия)ЛАСК Линц (Австрия) - Брюж (Белгия)На 21 и 27 августЙънг Бойс (Швейцария) - Цървена звезда (Сърбия)Динамо (Загреб) - Розенборг (Норвегия)Олимпиакос (Гърция) - Краснодар (Русия)", "date": "2019.08.14", "title": "Всички резултати и голмайстори от Шампионската лига"}
{"url": "https://offnews.bg/112/politciata-izdirva-tezi-dvama-mazhe-za-pogroma-v-zavedenieto-v-sofia-709244.html", "text": "Столичната дирекция на вътрешните работи обяви за издирване двама мъже, съпричастни към извършено престъпление в софийско заведение.Те са част от групата, която потроши заведение на столичния бул. \"Тодор Каблешков\" на 12 август привечер. Нахлули в заведението и започнали да заплашват собственика, да трошат маси и столове и разпорили с ножове меката мебел. Предупредили персонала собственикът да се обади \"на когото трябва\", за да не му се случва това всеки ден и избягали.Вчера полицията е арестувала поръчителя на атаката в столично заведение.Собственикът Емил Лазаров казва, че се страхува за живота си. \"Няма нещо незаконно. Страхувам се за живота си. Имам жена и три деца. Ще взема охрана. Ако не се обадя на този някой, това щяло да продължава всеки ден\", казва той.", "date": "2019.08.14", "title": "Полицията издирва тези двама мъже за погрома в заведението в София"}
{"url": "https://offnews.bg/sviat/blokiranite-turisti-na-samotraki-oshte-chakat-feribot-709252.html", "text": "Около 1500 туристи четвърти ден са блокирани на гръцкия остров Самотраки, сред тях има и много българи. Силният вятър вдига големи вълни и ферибот не може да стигне до . Днес се очаква ферибот да превози първите туристи до гръцкия град Александруполис, съобщи БНТ. Към Самотраки трябва да потегли голям ферибот с капацитет 600 души и 75 автомобила.Ако времето позволява, той ще направи максимален брой курсове. Туристите на острова са предимно от Румъния, както и от България, Франция, Великобритания, Италия и Сърбия. Вчера местните власти им осигуриха Списъкът на заведенията, които я осигуряват, е:  Таверна \"The Harbour\" Haran Bros, Таверна \"Synantisi\", Таверна \"Sta Karvouna\" ( Stergios Lazarou ), Пицария \"Phournélo\", Ресторант \"Kumata\" (68002, Katsampas – Paleopolis Samothrace). На пристанището на Александруполис пък от дни нощуват туристи, които чакат транспорт до Самотраки. ", "date": "2019.08.14", "title": "Блокираните туристи на Самотраки още чакат ферибот"}
{"url": "https://offnews.bg/tehnologii/fejsbuk-e-zapisval-razgovori-na-potrebitelite-si-709251.html", "text": "Социалната мрежа Facebook е записвала разговори на свои потребители, сочи доклад, цитиран от БГНЕС. От компаниятадавали на други фирми записите, за да правят транскрипции на казаното.При запитване от \"Блумбърг\" дали изнесеното в доклада е вярно, от Facebook потвърдили, че са записвали потребителите, ноказали, че това е направено с тяхно съгласие и практиката вече била прекратена. Според компанията, записите са билитестове на изкуствен интелект, за да се определи способността му да превежда казаното на друг език.Единствените засегнати потребители били тези, които ползват приложението Messenger и не са забранили транскрипцията на разговорите в него.Новината идва в момент, в който социалните мрежи и специално Facebook са критикувани за събирането на огромно количество данни за потребителите. Компанията наскоро беше глобена с 5 милиарда долара за неправилна употреба и съхранение на данните на милиони потребители. Както Facebook, така и другите гиганти, които предлагат гласови асистенти Amazon и Apple, признават, че записват потребителите, като дават за това различни обяснения.", "date": "2019.08.14", "title": "Фейсбук е записвал разговори на потребителите си"}
{"url": "https://offnews.bg/112/tarsiat-momicheto-izcheznalo-v-moreto-kraj-varna-709256.html", "text": "Спасители продължават да търсят на тялото на 14-годишното момиче, изчезнало в бурното море във Варна. Детето се удави във вторник на Централния плаж в морската столица. След влизане във водата момичето е дало сигнал, че иска помощ, но спасителите са помагали на друг нуждаещ се. Според свидетели те са закъснели с реакциите си, съобщава Нова телевизия.Самите спасители казват, че са направили всичко по силите си да помогнат и на двете деца. От сряда сутринта са мобилизирани военноморските сили и водолази, които да подновят търсенето на тялото на момичето.„Спасителите направиха това, което беше по силите им. Морето е много бурно. Вчера по целия плаж имаше проблеми. Никой не се съобразява с флаговата сигнализация. Хората влизат при червен флаг в морето и след това друг им е виновен. Това, което могат да направят спасителите, е да извикат хората да излязат. Къде са били тези родители през цялото време? Родителите се появиха около час и половина след инцидента. Тук има много хора постоянно. Тези деца са били без придружител ”, заяви Герон Люсовски, отговорен за спасяването на Централния плаж във Варна, в ефира на „Здравей, България”.За целия Централен плаж отговарят 26 спасители, а в района на Калните вани, където изчезна момичето, са шестима.В сряда отново има опасност от „мъртви течения” по морето. Очаква се вълнението да започне да утихва.", "date": "2019.08.14", "title": "Търсят момичето, изчезнало в морето край Варна"}
{"url": "https://offnews.bg/futbol/tcska-se-razdelia-s-dvama-do-kraia-na-mesetca-709255.html", "text": "ЦСКА ще се раздели поне с двама футболисти до края на месец август. Сигурен напускащ е десният бек Стойчо Атанасов, който остана извън сметките на щаба след загубата от Черно море на \"Армията\" (1:3).Оттогава бранителят не е попадал в групата, а не получи и картотека за евробитките с Осиек и Заря. Всичко това говори красноречиво за бъдещето на Атанасов. Има опция Стойчо да бъде изпратен под наем в друг клуб, така както ЦСКА има практика да процедира с част от младите си футболисти. Други потенциални напускащи са Бодуров, Чорбаджийски, Гълъбов и Пинто.Ситуацията около Бодуров и Пинто е напълно неясна, като до момента от клуба не са обявили как възнамеряват да процедират с тях. Факт е, че двамата не попадат в групата, а Люпко Петрович попита реторично какъв е смисълът да ги връща в отбора.Така двете ябълки на раздора може да поемат към други клубове. Излезе информация, че един от поводите за действията на Бодуров в последно време е оферта от гръцкия евроучастник Атромитос. Бранителят обаче не бил пуснат и това довело до дисциплинарни нарушения от негова страна.Договорът на Пинто пък изтича през следващото лято и не е изключено да се потърси възможност за изходящ трансфер до края на месеца. Армейците са склонни да продадат Чорбаджийски при добра оферта за него, пише \"Тема Спорт\".Прави впечатление, че откакто Люпко Петрович пое официално тима, бранителят почти не играе. Бе титуляр само в мача със Славия. За Гълъбов пък е известно, че е желан отново под наем от Етър. Неговото бъдеще обаче зависи от ситуацията с Бодуров и Чорбаджийски.Ако армейците не се разделят с някой от двамата поопипани защитници, то Гълъбов ще бъде преотстъпен на \"Ивайло\". В противен случай роденият в Шумен бранител ще остане като опция за сърцето на ариергарда.", "date": "2019.08.14", "title": "ЦСКА се разделя с двама до края на месеца"}
{"url": "https://offnews.bg/politika/spasi-sofia-predlaga-nov-avtubus-da-svarzva-vsichki-chasti-na-liulin-s-709254.html", "text": "Нова автобусна линия, която да свърже всички части на столичния квартал Люлил с трите метростанции - Сливница, Люлин и Западен парк, предлагат от Спаси София. От организацията са внесли предложение в Столична община. Според проекта им линията трябва да се обслужва от съчленени автобуси и да се движи на интервал от 5 минути в пиковите часове на деня. От Спаси София настояват новите рейсове да станат факт най-късно догодина, когато ще бъде пусната и третата линия на метрото.  ", "date": "2019.08.14", "title": "Спаси София предлага нов автубус да свързва всички части на Люлин с метрото"}
{"url": "https://offnews.bg/tenis/dzhokovich-i-federer-startiraha-s-pobedi-v-sinsinati-709257.html", "text": "Световният номер 1 в мъжкия тенис Новак Джокович стартира успешно защитата на титлата си в турнира от сериите Мастърс в Синсинати, побеждавайки Сам Куери със 7:5, 6:1 в мач от втория кръг на надпреварата.Сърбинът изоставаше с пробив в първия сет, но с пробиви в шестия и дванадесетия гейм взе своето и поведе в резултата. Вторият сет бе много по-лесен за него и той го спечели с голяма лекота след пробиви в четвъртия и шестия гейм. Негов следващ противник ще бъде Пабло Кареньо Буста или Джон Иснър.С победа в турнира започна и швейцарската легенда Роджър Федерер, който също се класира за третия кръг след успех над аржентинеца Хуан Лондеро след 6:3, 6:4.Маестрото проби във втория гейм на първия сет и това се оказа достатъчно да спечели частта, а във втория сет всичко се реши отново след един единствен против в негова полза, който този път бе в петия гейм. Негов следващ противник ще бъде Стан Вавринка или Андрей Рубльов.Централен корт, след 18:00 часа Екатерина Александрова - Симона Халеп Ашли Барти - Мария Шарапова Александър Зверев - Миомир Кечманович Юлия Путинцева - Слоун Стивънс Ник Кириос - Карен ХачановКорт Грандстенд, след 18:00 часа Кей Нишикори - Йошихито Нишиока Ян-Ленард Щруф - Стефанос Циципас Аликсандра Саснович - Наоми Осака Франсис Тиафо - Роберто Баутиста-Агут Брайън/Брайън - Додиг/ПолашекКорт №3, след 18:00 часа Алекс де Минор - Райли Опелка Каролина Плишкова - Яфан Ван Стан Вавринка - Андрей Рубльов Мадисън Кийс - Дария Касаткина София Кенин - Зарина Диас/Джесика ПегулаКорт №4, след 18:00 часа Арина Сабаленка - Сайсай Джън Данил Медведев - Беноа Пер Давид Гофен - Гуидо Пея Денис Шаповалов - Люка Пуй Киченок/Остапенко - Храдецка/Клепач КортКорт №7, след 18:00 часа Ришар Гаске - Федерико Делбонис Ига Свьонтек - Анет Контавейт Демолинер/Медведев - Хаасе/Кулхоф Бопана/Шаповалов - Рам/Салсбъри Адриан Манарино - Михаил КукушкинКорт №8, след 18:00 часа Матек Сандс/Вандевег - Кейтлин/Адамчак Ербер/Маю - Мъри/Скупски Раду Албот - Диего Шварцман Клаасен/Винъс - Крайчек/Роже Васлен№10, след 18:00 часа Елина Свитолина - Елизе Мертенс Дона Векич - Виктория Азаренка Су Вей Сие - Дженифър Брейди Светлана Кузнецова - Даяна Ястремска Сие/Стрицова - Контавейт/Сакари Крейчикова/Синякова - Брейди/ПегулаКорт №11, след 18:00 часа Вероника Кудерметова - Ребека Петерсон Макнали/Риск - Дабровски/Ксу Корне/Младенович - Мертенс/Сабаленка Плишкова/Плишкова - Меличар/Пешке Грьонфелд/Шурс - Бертенс/Докич", "date": "2019.08.14", "title": "Джокович и Федерер стартираха с победи в Синсинати"}
{"url": "https://offnews.bg/112/vlak-blasna-i-ubi-mazh-kraj-gara-tcerkovski-709260.html", "text": "Влак е блъснал и убил на място мъж, вървящ по релсите, съобщи Областната дирекция на МВР в Бургас.Инцидентът е станал около 3 ч. днес сутринта близо до гара Церковски. Сигналът в Районното управление в Карнобат е получен в 3:10 ч.Влакът се движел по маршрута Пловдив - Варна.Загиналият е на 38 години, от село Айдемир, Силистра. Тялото му е откарано за аутопсия в отделение „Съдебна медицина“ към университетската болница в Бургас.Вследствие на инцидента влакът е закъснял с 3 часа.В РУ – Карнобат е образувано досъдебно производство.", "date": "2019.08.14", "title": "Влак блъсна и уби мъж край гара Церковски"}
{"url": "https://offnews.bg/obshtestvo/goreshto-s-prevaliavania-i-opasnost-ot-martvo-valnenie-709196.html", "text": "Днес отново ще е слънчево и горещо. Особено високи ще са температурите в област Благоевград, където е обявен оранжев код.По-късно след обяд от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33° и 38°.В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°.По Черноморието ще е слънчево. Ще духа слаб до умерен североизточен вятър. Максималните температури ще са 27°-30°. Температурата на морската вода е 25°-27°. Предупрежденията за силно мъртво вълнение остават.", "date": "2019.08.14", "title": "Горещо с превалявания и опасност от мъртво вълнение"}
{"url": "https://offnews.bg/kultura/operata-v-san-frantcisko-otmeni-kontcert-na-plasido-domingo-zaradi-ob-709253.html", "text": "Операта в Сан Франциско отмени планиран за 6 октомври концерт с участието на Пласидо Доминго след публикация на Асошиейтед прес, основаваща се на твърденията на няколко жени, че са пострадали от сексуален тормоз и неуместно поведение от страна на звездата.Концертът трябваше да отбележи 50-годишното сътрудничество на Доминго с трупата на операта, съобщава БТА. В изявление ръководството на оперния театър отбелязва, че макар описаните случаи да нямат нищо общо със Сан Франциско, трупата държи на политиката си на нетърпимост към сексуалния тормоз и изисква от всички свои членове да се придържат към най-високите стандарти на професионално поведение.По-рано Симфоничният оркестър на Филаделфия оттегли поканата си към Доминго да участва в концерт, планиран за 18 септември.Вчера операта в Лос Анджелис, чийто генерален директор Доминго е от 2003 г., обяви, че ще наеме външен адвокат да проучи обвиненията срещу звездата.В изявление, разпространено от АП, 78-годишният певец определя обвиненията като дълбоко смущаващи и представени неточно. Той заявява също, че всичките му контакти и взаимоотношения са били винаги плод на взаимно съгласие.", "date": "2019.08.14", "title": "Операта в Сан Франциско отмени концерт на  Пласидо Доминго заради обвиненията в сексуален тормоз"}
{"url": "https://offnews.bg/politika/ivancheva-pregovaria-za-shiroka-koalitcia-za-mestnia-vot-709259.html", "text": "Бившият кмет на столичния район \"Младост\" Десислава Иванчева и нейната   преговарят за широка коалиция за местните избори през октомври. Това става ясно от пост на Иванчева във Фейсбук. В него се казва:През май Иванчева обяви, че обмисля да се кандидатира за кмет на София. Тя участва в евроизборите като независим кандидат и се нареди на 6-о място, като изпревари партии като Атака и НФСБ, след като води кампанията си под домашен арест, заради присъдата си 20 години затвор за  на първа инстанция. ", "date": "2019.08.14", "title": "Иванчева преговаря за широка коалиция за местния вот"}
{"url": "https://offnews.bg/kultura/dzhon-skofijld-maria-zhoao-kart-rozenuinkal-i-petar-slavov-v-program-709268.html", "text": "Краят на октомври и началото на ноември в Европейската столица на културата е запазеното време на едно от най-очакваните джаз събития в страната – . И тази година основната програма на фестивала се състои от 6 концерта, които този път са събрани в три дни. Паралелната програма включва клубни концерти, джем сешъни, изложба, литературен фокус и младежки конкурс. За първи път ще се проведе и фестивал във фестивала: Пловдив Джаз Фест ще е домакин на първото издание на младия фестивал Джазтроника.Също като предишните години, се запазва практиката всеки отделен  или с други думи – всеки билет включва и двата концерта в съответната вечер. В продажба вече са и ограничен брой , които обхващат цялата програма на фестивала, включително и клубните концерти.Основна програмаНачалото на фестивала на 31 октомври ще поставят две дами: забележителната джаз певица  и една от най-добрите млади басистки .Фестивалът ще открие ексцентричната Мария Жоао, заедно с нейния дългогодишен музикален партньор – пианистът Марио Лажиня. Леко театрална, Мария Жоао добива широка известност със своите впечатляващи вокални възможности, чрез които често вплита фолклор, авангард и електронна музика. През дългата си и особено интересна кариера Мария Жоао създава 23 албума.Тя е имала колаборации с музиканти като Аки Такасе, Боби Макферин, Дейвид Линкс, Жилберто Жил, Дино Салуци и много други. Участвала е в най-престижните европейски и световни джаз фестивали и е получавала много награди. Днес тя е истинска икона на импровизационната музика, а също така е смятана за един от най-добрите изпълнители в света. Може да се каже, че Мария Жоао пее така, както малцина биха могли или биха се осмелили.Вторият концерт от същата вечер ще бъде на възхитителната бас китаристка, контрабасистка и композиторка - Линда Мей Хан О. Родена в Малайзия, но израснала в Австралия, в момента тя живее и работи в Ню Йорк. През последните десет години Линда Мей Хан О се превръща в една от най-признатите и търсени басисти на своето поколение. Тя е част от настоящия квартет на Пат Матини, а също е била в групите на Дейв Дъглас и Джо Ловано. Линда Мей Хан О е носител на множество музикални награди и има четири издадени албума, от които последният излезе само преди три месеца. За нея Уолстрийт джърнъл пише, че „новаторския ѝ диапазон и изключителните ѝ импровизации, превръщат госпожица О в една от най-динамично издигащите се звезди в джаза днес.“ В Пловдив тя ще пристигне със своя квартет.Втората вечер (01 ноември) на Пловдив Джаз Фест е вечерта на китаристите. Тя ще започне с американския китарист и композитор  – един от най-влиятелните и оригинални джаз музиканти на своето поколение. Неговият глас на мултиинструменталист и водещ китарист ясно се откроява в 11-те му албума, всеки от тях вдъхновен от множество млади и по-възрастни музиканти от целия свят. Естетическият и многожанровият му мироглед водят до съвместна работа и с някои от най-важните съвременни музикални звезди като: Ерик Клептън, Гари Бъртън, Джо Хендерсън, Брад Мелдау и много др. От 2016 той се занимава с активна продуцентска дейност, насочена изцяло към младото поколение музиканти.Веднага след него на сцената на Пловдив Джаз Фест ще се качат двама Грами носители: легендарният китарист  и един от най-интересните певци и пианисти в историята на съвременния блус . Двамата дългогодишни приятели, започват да свирят заедно едва през 2008 г., а чак през 2015 г. са първите им концерти като дует. Тази година те правят лимитирано турне в Европа и САЩ, чийто маршрут минава през Пловдив Джаз Фест. Необичайни музикални партньори – единият виртуоз в съвременния джаз, а другият ненадминат владетел на нюорлеанската музика, Джон Скофийл и Джон Клиъри създават впечатляваща и плътна концертна програма, която съдържа в себе си по малко от двата свята: от нюорлеанска музика, през атрактивен ритъм енд блус до наелектризиращ джаз.Заключителната вечер на фестивала (02 ноември) е посветена изцяло на българския джаз.Тя ще започне с концерта, иницииран от Пловдив Джаз Фест, замислен като своеобразен трибют към големия пианист и композитор Румен Тосков-Рупето – едно най-важните и обичани имена в българския джаз. Сред участниците в него ще бъдат пианистът Антони Дончев, бас китаристът и контрабасист Веселин Веселинов-Еко, тромпетистът Росен Захариев, виолистът Валентин Геров и др.Официалната програма ще закрие известният контрабасист . Единствено в рамките на Пловдив Джаз Фест, той ще представи своя първи самостоятелен албум. От 2006 г. джаз музикантът и композитор живее в Ню Йорк. Носител е на много награди и е свирил на едни от най-престижните сцени в над 40 държави. Петър Славов е работил с някои от най-значимите имена в музиката като Куинси Джоунс, Джо Ловано, Алфредо Родригез, Чучо Валдес и много други.Билетите вече са продажба в мрежата на .", "date": "2019.08.14", "title": "Джон Скофийлд, Мария Жоао, Кърт Розенуинкъл и Петър Славов в програмата на Пловдив Джаз Фест 2019"}
{"url": "https://offnews.bg/drugi/zapoznajte-se-s-adam-ondra-edin-ot-naj-dobrite-katerachi-v-sveta-709242.html", "text": "За всички почитатели на спортното катерене Адам Ондра със сигурност не е безизвестно име. За останалите спокойно може да поясним, че той е един от най-добрите катерачи в света. Причина за това са многобройните му постижения във вертикалния спорт, най-важното сред които е преминаването на най-трудния маршрут в света.През септември 2017 г. 26-годишният чех се превърна в първия в историята човек, изкатерил маршрут с впечатляващата категория 9c. Постижението се случи в пещерата Флатангер в Норвегия, а впоследствие Ондра кръсти маршрута “Тишина”.Фокусът на Ондра не пада само върху спортното катерене. Той е комплексен състезател, който доминира в голяма част от дисциплините на спорта, сред които биг уол (big wall) катерене и боулдъринг. Уменията му не остават незабелязани и небезивестният катерач Уил Гад го определя като бегач, който доминира във всички направления - от спринтовите дистанции до ултрамаратоните.Какво още интересно покрай биографията на чешкия катерач, прочетете в следващите няколко факта:Адам Ондра започва да се катери, когато е на 6 г.Когато е на 13 г. преминава първия си маршрут с категория 9аПрез 2013 г. Ондра печели битката с Крис Шарма (тогава считан за най-добрия катерач в света) за изкатерване на трудния в този период маршрут - Ла Дура ДураПрез 2019 г. чехът стана и първият човек в света, преминал от първи опит маршрут от категорията 9а+", "date": "2019.08.14", "title": "Запознайте се с Адам Ондра - един от най-добрите катерачи в света"}
{"url": "https://offnews.bg/obshtestvo/bez-voda-po-bulevardite-aleksandar-stambolijski-i-todor-aleksandrov-709167.html", "text": "\"Софийска вода\" предупреди за спиране на водоподаването в някои столични райони заради ремонти днес.Заради подмяна на пожарен хидрант и спирателен кран на ул. „Перник“ в ж.к. „Зона Б-19“, водата ще бъде спряна от 10 до 18 часа на: бул. „Александър Стамболийски“, ул. „Перник“, ул. „Алдомировска“ и бул. „Тодор Александров“.Във връзка с диагностика на уличен водопровод на ул. „Студен кладенец“ в местността „Гърдова глава“, водата ще бъде спряна от 10 до 18 ч на: ул. „Студен кладенец“ - от ул. „Булаир“ до ул. „Клек“, ул. „Клек“ и ул. „Булаир“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, уверява \"Софийска вода\" и се извинява предварително за причинените временни неудобства.Засегнатите могат да получат повече информация от телефонния център на дружеството на тел. 0800 12121 или да следят за развитието на всички текущи теренни дейности в реално време чрез виртуалния информационен център на дружеството - .", "date": "2019.08.14", "title": "Без вода по булевардите 'Александър Стамболийски' и 'Тодор Александров' днес"}
{"url": "https://offnews.bg/112/avtomobil-se-zapali-ogranicheno-dvizhenieto-v-rajona-na-gurkovo-709246.html", "text": "Временно е ограничено движението по път II-55 в района на Гурково от км 58 до км 59 в двете посоки поради самозапалил се товарен автомобил. Това съобщиха от пресцентъра на Агенция \"Пътна инфраструктура\".Водачите на товарни автомобили изчакват на място. Обходният маршрут за леките е по път I-6 - разклона за с.Димовци - път II-55 и обратно.Шофьорите да се движат с повишено внимание и съобразена скорост, като спазват указанията на \"Пътна полиция\".Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.14", "title": "Автомобил се запали, ограничено движението в района на Гурково"}
{"url": "https://offnews.bg/obshtestvo/kradtcite-atakuvat-domovete-ni-naj-chesto-sutrin-vlizat-prez-prozortc-709262.html", "text": "Кражбите по домовете стават най-често между 8 и 11 ч сутринта. Търсят се пари и скъпоценности, битова техника – телевизори, таблите, фотоапарати, аудиотехника. Най-често крадците влизат с взлом с професионално изработени инструменти като шперцове, по-рядко предпочитат да разбият вратата или ключалката. Не са редки случаите, в които, улеснени от нашата разсеяност, те влизат през отворени балконски врати или прозорци.„В зависимост от информацията, която са получили лицата от криминалния контингент, че се държат големи суми пари или ценности – те се самоорганизират каква брава трябва да се отключи, дали има огнеопорна каса в жилището и как тя да бъде отключена”, обясни Марио Киричков, оперативен работник в сектор \"Кражби\" към СДВР, пред Би Ти Ви.Той допълни, че крадците нахлуват в домовете на хората най-често, след като счупят патронника на бравата със специализиран инструмент. Случаите, в които влизат с груба сила или отключване, са доста по-малко.\"Това са лица от специализиран криминален контингент. Често получават информация от някой близък, от обкръжението на обекта, който е набелязан за кражба. Другият вариант е на случаен принцип - взимат, каквото намерят\", заяви Марио Киричков и допълни, че едно жилище се наблюдава около четири дни, преди да бъде атакувано.По-малко кражби в столицата са станали през лятото на 2019 г. в сравнение с миналата година. Обръщайки се към статистиката – те са с 58 по-малко. В същото време, броят на задържаните за домашни обири е по-голям. Тези цифри могат да се променят, защото до края на август остават още 2 седмици.Подсилването на външната врата и частната охрана са сред най-препоръчваните съвети, оказва се обаче, че това не е достатъчно. Често крадците влизат през прозорците. Експертът Явор Василев показа нагледно в \"Тази сутрин\" как може да се проникне с обикновена отвертка, дори и през подсилена дограма.", "date": "2019.08.14", "title": "Крадците атакуват домовете ни най-често сутрин, влизат през прозорците"}
{"url": "https://offnews.bg/bojni/ibf-zadalzhi-pobeditelia-ot-revansha-mezhdu-dzhoshua-i-ruis-da-se-bie-709288.html", "text": "Звездата ни в профибокса Кубрат Пулев ще получи задължителен шанс да се бие за световната титла на IBF, като организацията е задължила победителя от реванша между Анди Руис и Антъни Джошуа да се бие със софиянеца до 31 май 2020 година.Срещата между мексиканската сензация и британеца е на 7 декември в Саудитска Арабия. В първия мач Руис шокира Джошуа на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA, WBO.Пулев е задължителен претендент на IBF от 2017 година, когато трябваше да се бие срещу Джошуа, но контузия го извади от големия сблъсък.За да стигне до мечтата си обаче Кобрата ще трябва да побеждава в мачовете, които си уреди до тази дата. Очаква се той да е отново на ринга през есента, но съперникът му се уточнява.", "date": "2019.08.14", "title": "IBF задължи победителя от реванша между Джошуа и Руис да се бие срещу Кобрата"}
{"url": "https://offnews.bg/futbol/fenovete-na-loko-pd-plashtat-po-10-evro-za-macha-sas-strasburg-709241.html", "text": "Феновете на Локомотив Пловдив ще плащат по 10 евро за билет в Страсбург, обявиха от клуба и добавиха други подробности около гостуването на отбора в срещата-реванш от Лига Европа.\"Представителният отбор на Локомотив (Пловдив) гостува на Страсбург в мач-реванш от третия квалификационен кръг на Лига Европа. Срещата е на \"Стад дьо ла Мейно\" от 20:30 часа местно време (21:30 българско).Билетите за феновете на Локомотив ще бъдат с цени от по 10 евро и ще бъдат продавани само в деня на мача.\"Черно-белите\" привърженици ще бъдат настанени в сектора за гости, като ще имат на разположение отделен паркинг и отделни каси, които отварят в 18:30 часа местно време. Забранено е внасянето на големи знамена, оръжия, чадъри, чанти и куфари, алкохол, пиротехника\", съобщават от клуба.", "date": "2019.08.14", "title": "Феновете на Локо Пд плащат по 10 евро за мача със Страсбург"}
{"url": "https://offnews.bg/tehnologii/sasht-zabrani-model-laptopi-na-apple-da-badat-prenasiani-sas-samolet-709282.html", "text": "Американската федерална администрация на авиацията (FAA) забрани модел лаптопите на Apple - MacBook Pro да бъде пренасян със самолет, съобщи \"Ройтерс\". Забраната важи за компютрите, при които компанията установи риск от прегряване и запалване на батериите. 15-инчовите лаптопи бяха продавани от септември 2015 г. до февруари 2017 г.От Apple обявиха, че ще подменят безплатно лаптопите, но за целта купилите ги трябва да ги занесат доброволно.FAA съобщава още, че авиокомпаниите са инструктирани да не допускат въпросния модел нито като ръчен, нито в основния багаж, а лаптопът може да бъде на борда, единствено ако батерията му е сменена. Потребителят обаче трябва да докаже това.Авиокомпании от Великобритания, Италия и Канада вече също започват да въвеждат подобна забрана за този модел, а нарушителите на забраната ще бъдат глобявани, пишат от „Блумбърг“.Не е ясно до каква степен забраната ще може да бъде наложена и проследена, тъй като разликите в моделите и дизайните на различните поколения на MacBook Pro са много малки. Проверката може да се направи чрез сериен номер, което води до мисълта, че служителите трябва да имат компютър с интернет, на който да проверяват всяко устройство.Към момента от Apple не са коментирали решенията на авиокомпаниите.", "date": "2019.08.14", "title": "САЩ забрани модел лаптопи на Apple да бъдат пренасяни със самолет"}
{"url": "https://offnews.bg/futbol/grisha-ganchev-povezhda-delegatciata-na-tcska-kam-ukrajna-709245.html", "text": "Солидно фенско присъствие ще има в полета на ЦСКА за Украйна. \"Червените\" пътуват за бившата съветска република за реванша от Лига Европа срещу Зоря Луганск, а на самолета се очаква да има около 50 привърженици, които ще подкрепят тима в Запорожие.Но освен агитката, там ще има и куп легендарни фигури, като Димитър Якимов, Димитър Пенев, Петър Жеков, Георги Велинов и др.В чартъра обаче няма да са извадените от първия отбор двама капитани на тима Николай Бодуров и Рубен Пинто. Те са аут, защото тровят атмосферата в съблекалнята, както обяви лично Петрович, разочарован от поведението им.Делегацията на \"червените\" лети за Украйна днес от 11 часа и ще е водена от боса Гриша Ганчев, който не пропуска гостуване в Европа на тима си този сезон. Играчите на треньора Люпко Петрович се събират малко преди това на Терминал 1 на летище София, а в групата няма да са и останалите без картотеки Енрике и Стойчо Атанасов.Днес от 18:45 часа бившият наставник на Левски и Литекс ще даде пресконференция, съобщава вестник \"Тема Спорт\", а тренировката е след срещата с медиите. В Украйна също има гореща вълна и се очакват температури от около 25 градуса в часа на мача в четвъртък.", "date": "2019.08.14", "title": "Гриша Ганчев повежда делегацията на ЦСКА към Украйна"}
