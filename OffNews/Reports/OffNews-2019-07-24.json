{"url": "https://offnews.bg/zvezdi/dzhej-lo-na-50-707901.html", "text": "Любимката на публиката – певицата, актрисата, танцьорката, модната икона и дизайнер – Дженифър Лопес навършва 50 години.Със сигурност времето лети, но сякаш за звездата това не е от значение, защото тя продължава да изглежда безупречно и да прави това, което обича.Дженифър посреща петото десетилетие на живота си, правейки турнето ѝ „It’s My Party“. Миналия месец пък тя бе обявена за модна икона на американските дизайнери, където събра очите на публиката с атрактивен тоалет от две части на дизайнера Ралф Лорън, чиято основна цел сякаш беше да покаже в колко добра форма се намира певицата.„Да, това наистина е твоето парти, Дженифър“, написа годеникът ѝ Алекс Родригес в Instagram. Той сподели трогателно видео, в което ѝ казва колко я обича. Там са събрани едни от най-специалните моменти в семейството им.Когато я питат кога ще се състои сватбата ѝ, Джей Ло отговаря: „Скоро, но не твърде скоро. Планирам да се случи следващата година“, каза тя, като допълни: „Искам голяма сватба. И задължително църковен брак. Никога не съм сключвала църковен брак досега“, споделя Дженифър. Явно този път иска всичко да бъде различно, защото го чувства различно. Тя и Алекс се радват на едно щастливо голямо семейство, отглеждайки заедно двете ѝ деца от Марк Антъни и двете негови дъщери от предишна връзка.Ето и няколко нейни изказвания, припомнени от световните агенции, които със сигурност трябва да бъдат запомнени:“Получавате това, което давате. Това, което вложиш в нещо, е и това, което ще получиш в замяна.“„Първо трябва да обикнеш себе си. Трябва да можеш да се чувстваш добре в своята собствена компания, а после в тази на другите.“„Не може да взимаш живота за даденост, просто не можеш!“„Имам свои стандарти за това какъв трябва да бъде партньорът ми и как той трябва да се държи с мен. Искам много, но това е така, защото давам много. Не говоря за материални неща, а за цялата ми любов, лоялността ми и всички останали неща, които правят една връзка добра.“", "date": "2019.07.24", "title": "Джей Ло на 50"}
{"url": "https://offnews.bg/kultura/pochina-riutger-hauer-kojto-izigra-roj-bati-v-blejd-ranar-707923.html", "text": "На 75-годишна възраст е починал холандският актьор Рютгер Хауер, който изигра Рой Бати в прочутия филм от 1982 г. \"Блейд Рънър\", пише \"Варайъти\".Звездата си е отишла на 19 юли.Сред последните му роли са тези в \"Град на греха\" (\"Sin City\") и \"Батман в началото\" (\"Batman Begins\"). През годините е участвал и в редица филми на ужасите, като любимо превъплъщение е било това на вампир.През 70-те и 80-те години участва в множество екшън филми в Холивуд и у дома.Участва с главна роля в италианския филм от 1988 г. \"Легендата за светия пияч\" (\"The Legend of the Holy Drinker\"), който печели \"Златен лъв\" на фестивала във Венеция.По-долу може да видите финалната му сцена в \"Блейд Рънър\", която става култова за поколения почитатели на фантастиката.", "date": "2019.07.24", "title": "Почина Рютгер Хауер, който изигра Рой Бати в 'Блейд Рънър'"}
{"url": "https://offnews.bg/politika/koalitciata-na-obedineni-patrioti-maj-se-razpadna-707922.html", "text": "\"Тази коалиция я няма, не го ли разбрахте?\" Това заяви Красимир Каракачанов след продължилата около 2 минути коалиционна среща между него, Волен Сидеров и Валери Симеонов, предава БНТ.Лидерите на ВМРО, НФСБ и \"Атака\" трябваше да се срещнат днес, за да обсъдят състоянието и бъдещото на партньорството си. Те обаче набързо си тръгнаха, след като Сидеров покани журналистите да присъстват на събранието им, което не се хареса на неговите колеги.В момента малката коалиция крепи правителството на ГЕРБ и спомага за мнозинството в парламента.\"Атака\" не само че предложи съвещанието да бъде снимано с камери, но и закъсня с половин час за срещата, което допълнително раздразни хората от другите две партии.\"Всъщност подписите, които сме поставили под споразумението вече не важат. Тука е важен преминаването от скандал в скандал, копиране на модела на политическо поведение примерно на Корнелия Нинова, аз не желая да участвам в тоя сценарий\", коментира Симеонов.Лидерът на Атака Волен Сидеров обясни, че са искали коалиционният съвет да заседава в пълна прозрачност, пред медиите. Той посочи, че коалицията е поставена под въпрос с решението на останалите партньори той да бъде сменен като председател на парламентарната група.", "date": "2019.07.24", "title": "Коалицията на 'Обединени патриоти' май се разпадна"}
{"url": "https://offnews.bg/interviu/dzhaz-festat-v-bansko-preobraziava-kurorta-i-privlicha-turisti-ot-tcia-707915.html", "text": "Фънк музиката ще доминира на 22-то издание на Международния джаз фестивал в Банско между 6 и 10 август. По повода публикуваме интервю с д-р Емил Илиев, организатор на събитието.Г-н Илиев, фънк музиката ще доминира на 22-о издание на Международния джаз фестивал в Банско това лято. В първата фестивална вечер публиката ще може да се наслади на легендата и икона на фънк и соул музиката, саксофониста Масео Паркър. Как се привличат имена от този ранг във фестивалната програма?През последните няколко години нашият стремеж е да каним все по-значими имена от световната джаз и поп сцена. Масео Паркър е една от легендите на фънк музиката, свирил е с Джеймс Браун, Рей Чарлз и много други известни изпълнители. През последните десетина години той прави самостоятелна кариера както като музикант, така и като певец. В Банско той ще представи последния си солов албум “It`s All About Love”, който излезе на пазара през миналата година по повод 75-годишния му юбилей. Неговото верую е „харесвам музиката, която носи щастие“ и ние сме убедени, че онези, които ще го видят в Банско също ще са щастливи. Естествено, че този тип изпълнители са много скъпи и имат твърде много претенции за своето пътуванe и престой в Банско, но ние сме се погрижили за всичко и той ще остане много доволен от България, както всички досегашни звезди, били на фестивала в Банско.Какво още сте подготвили на зрителите?Както вече много години, първата вечер ще открият Биг бенд Благоевград с диригент Борис Янев и солисти най-добрите български джаз изпълнители Камелия Тодорова и Васил Петров. Тези две забележителни лица на българския джаз винаги представят на своите фенове както много от най-обичаните си песни, така и много нови изпълнения. Сред българските изпълнители на това издание на фестивала личат още имената на вокалния квинтет „Спектрум“. Тази акапелна група подготвя своя първи албум, изпълнения от който ще чуем в Банско.Друга интересна формация е младата надежда на джаза Лина Никол, която е певица и композитор, и нейният състав.Саксофонистът, флейтист и аранжьор Милен Стойков – Майк Сакс и неговият Екс Кей квартет са с афинитет към смуут джаз и фюжън.Любопитният проект на Христо Йоцов „Jazz Cats“ носи повече фюжън звучене и представлява особен интерес за истинските любители на по-елитарния джаз.Нашата млада певица Маги Алексиева-Мей гостува на фестивала с един българо-френски състав, в който специален гост е един от най-добрите наши саксофонисти - Димитър Льолев.От чуждите изпълнители трябва да отбележим изключителната китаристка, певица и композиторка Малина Мой и нейният състав, гръцката група „Гаджо дило“, която изпълнява джипси джаз в стил Джанго Райнхард.Италианската певица Сара Джейн Гиоти издаде много успешен албум през 2018 година. Нейно любимо амплоа е бразилската музика и концертът й е с много боса нова и самба.Британската суинг банда Ray Gelato & The Giants също пристигат в България за фестивала. Разкажете повече за тях.Рей Джелато е един от най-популярните британски изпълнители. Има прозвището „Кръстникът на суинга“ и заедно с групата си „Тhе Giants“ празнуват през настоящата година своя 25-годишен юбилей. Те много пъти са радвали своята вярна публика навсякъде по света и са били канени да свирят на сватбата на Пол Макартни, на светски събития в Британския дворец, в най-реномирания Лондонски джаз клуб „Ronie Scott“ и на много други известни фестивали. Тази година групата ще свири и на традиционното парти на Първа инвестиционна банка в хотел „Кемпински гранд Арена“ по време на фестивала.Фестивалът е посещаван от все повече чужденци в последните години. Как успяхте да постигнете такава голяма популярност извън границите на България?Това е нашата основна цел още със създаването на фестивала – да го направим популярен далеч от пределите на страната ни и той да привлича все повече туристи от цял свят. За това спомагат два фактора: първо самите изпълнители, които гостуват в Банско, са много впечатлени от фестивала и непрекъснато по време на свои изяви споменават за него. Чужденците, които са присъствали на нашата проява в Банско, също остават много доволни от събитието и още на следващата година идват отново, като водят свои роднини, приятели и така нашата публика непрестанно расте. Ние получаваме непрестанно запитвания от желаещи да посетят фестивала от Великобритания, Германия, Австрия, Холандия, Италия, Скандинавските страни и др.Какво стои зад създаването на такава разнообразна фестивална програма?Преди всичко много прослушвания на изпълнители от цял свят, много пътувания и информация от елитните световни и европейски сцени и лични връзки с много известни продуценти и мениджъри на изпълнители. Това са много важни предпоставки да имате достъп до истински големите изпълнители и състави, които да бъдат част от програмата на нашия фестивал.Fibank подкрепя финансово фестивала вече дълги години. Защо е важно подобни културни събития да бъдат подкрепяни от големи компании?Аз съм особено горд с партньорството, което има между нашия фестивал и Fibank. Известно е, че за голямото изкуство са необходими много финансови средства и банката е Генерален спонсор на нашия фестивал. Това сътрудничество продължава вече повече от 15 години и както се вижда, благодарение на него, фестивалът се превърна в най-голямото джаз събитие в България.Банско готово ли е да посрещне феновете на джаза?Хората в град Банско обикнаха фестивала и се гордеят с него. По време на фестивала, градът се преобразява – изпълва се с хиляди гости, които през деня се радват на природата в планините, а вечер се възхищават на изпълненията от концертната програма.Какви полезни съвети бихте дали на зрителите, които ще посетят за първи път фестивала?Да обикнат хубавата музика и прекарват своята джаз ваканция в Банско колкото е възможно по-често. Нека всеки наш зрител стане посланик на фестивала и „зарази“ колкото е възможно повече хора с любовта към това събитие. Добре дошли в Банско!", "date": "2019.07.24", "title": "Джаз фестът в Банско преобразява курорта и привлича туристи от цял свят"}
{"url": "https://offnews.bg/koloezdene/alafilip-zapazi-liderstvoto-v-tura-predi-reshitelnite-bitki-v-alpite-707924.html", "text": "Италианецът Матео Трентин от тима на Mitchelton-Scott спечели 17-ия етап от Обиколката на Франция, а французинът Жулиен Алафилип от Deceuninck-Quick-Step запази засега жълтата фланелка на лидер, като запази дистанция от 95 секунди пред втория Герант Томас от Team Ineos.Трентин изкова успеха си в етапа с дължина 200 километра от Пон дю Гар до Гап на последната от двете преодоляни днес височини - Кол дьо ла Сентинел, като атакува пет километра преди финала.Той успя да направи разлика от над 20 секунди пред останалите откъснали се от основната група състезатели и в крайна сметка финишира с време от 4 часа, 21 минути и 36 секунди, за да запише трета етапна победа в кариерата си на Тур дьо Франс.Втори на 37 секунди зад него финишира датчанинът Каспер Ангреен от Deceuninck-Quick-Step, а подиума допълни белгиецът Грег ван Авермат от ССС с изоставане от 41 секунди спрямо Трентин.Претендентите за крайната победа съхраниха сили за предстоящите три решителни алпийски етапа, които може да се окажат съдбоносни за крайната победа.Първия е утре, когато предстои да бъдат изминати 208 километра от Ембрюн до Валоа, като сред тях попадат четири височини, в това число и две от висша категория - Кол д'Изоар и Кол дю Галибие, които са най-трудните в състезанието.Герант Томас, който защитава титлата от м.г., не скри, че очаква утре да облече жълтата фланелка. Той акцентира върху проблемите на Алафилип в неделя. Със сигурност ни очаква интересна битка.", "date": "2019.07.24", "title": "Алафилип запази лидерството в Тура преди решителните битки в Алпите"}
{"url": "https://offnews.bg/obshtestvo/radev-za-vetoto-na-f-16-ne-znaem-kolko-shte-struvat-i-koga-shte-sa-go-707916.html", "text": "Румен Радев наложи вчера вето върху Закона за ратификация на договорите със САЩ за нови изтребители F-16. Днес в 18:00 часа той направи изявление, в което да обясни мотивите си за това.Президентът изтъкна, че решението международните договори да не бъдат направени публично достояние е причина подписването им да бъде забавено, а депутатите да разяснят на обществото какво се казва в тях, да се проведе дебат в НС. Той изтъкна, че всички подробности трябва да са ясни за гражданите, тъй като предстои страната ни да плати 2,2 милиарда лева без ДДС авансово и да очаква доставка на самолетите най-рано след 4-5 години. При това досега това, което ще получи страната ни, е орязан пакет въоръжение, оборудване и обучение на персонал, което ще ограничи способностите на машините.Според президента, има заложени скрити разходи за инфраструктура, транспорт, въоръжение, данъци, такси и прочие, които ние тепърва ще плащаме отгоре на 2,2-та милиарда лева без ДДС. Освен това американската страна има право да променя клаузи в договора, без да се допитва до България.Така страната ни поема задължения за скрити и неясни разходи, които ще се плащат десетилетия наред от нашите правителства. Държавният глава зададе няколко въпроса, на които е абсолютно необходимо да бъде отговорено, преди да ратифицираме договорите:Кога ще придобием пълния необходим пакет – въоръжение, оборудване, обучение и услуги, които гарантират многофункционалността на самолетите F-16?Кога ще добием нужното за поддръжката на самолетите, което в противен случай би донесло допълнителни разходи и забавяне в ползването им?Кога ще имаме нужната инфраструктура, за да ги ползваме?Кога ще купим следващите 8 самолета?Кога ескадрилата ще е готова за бой всъщност?Кога и колко ще платим за всичко това?Междувременно по-рано днес се разбра, че Комисията по отбрана на НС е отхвърлила ветото на президента с 13 на 7 гласа. ГЕРБ, ДПС и ВМРО отхвърлиха ветото, БСП и Воля го подкрепиха. Публикуваме пълното изявление на президента:Уважаеми сънародници,Преди броени дни българският парламент ратифицира международните договори за покупка на нови изтребители Ф-16. Това е дългоочаквана и необходима стъпка от модернизацията на Българските военновъздушни сили за отбранителните способности на страната. Но тя не може да става за сметка на интересите на българските граждани и достойнството и суверенитета на България. Затова се възползвах от конституционните си правомощия и наложих вето на закона за ратификация.Решението на правителството тези международни договори да не стават публично достояние задължава народните представители да информират обществеността за характера на поетите задължения и получените срещу тях отбранителни способности. Задължителен е нов дебат в Народното събрание, който да даде ясен отговор как са защитени българските интереси по отношение на: Цената за придобиване от 2.2 млрд. лева без ДДС при 100% авансово плащане; Срока за доставка на самолетите най-рано след 4-5 години; Орязания пакет въоръжение, оборудване, обучение и услуги, при който самолетът остава с ограничени способности; Скрити и неуточнени разходи, които България ще плаща впоследствие по отношение на инфраструктура, транспорт, въоръжение, оборудване, обучение, услуги, данъци и такси; Промяна на клаузите на договора едностранно от изпълнителя без съгласуване с българската страна по отношение на цени, срокове и обем на доставки и услуги; Неустойки на неизпълнение.Поемането на задължения, свързани със скрити и неясни разходи, въвлича за десетилетия напред българските правителства в значителни финансови задължения. Освен това - разходите по придобиване, постигнати включително и с емитиране на нов дълг, поставя под въпрос възможностите за навременно осигуряване на липсващите способности.Държа да подчертая - не конкретният тип самолет сам по себе си, а наличието на реални способности определя авторитета и бъдещето на Българските военновъздушни сили и нашата евроатлантическа принадлежност.Изграждането на съвременни отбранителни способности изисква всеобхватен подход и дългосрочно планиране, а в случая, при колосални за България разходи, липсва дори дебат по изключително важни въпроси относно националната и колективна сигурност - Кога ще придобием пълния необходим пакет въоръжение, оборудване, обучение и услуги, който гарантира многофункционални способности на самолета; Кога ще придобием способности за пълноценна техническа поддръжка в България, без която ежегодната експлоатация на самолета се оскъпява; Кога ще изградим необходимата сложна инфраструктура; Кога ще закупим следващите 8 самолета; Кога ескадрилата Ф-16 ще придобие оперативна готовност; Кога, как и колко ще платим за всичко това?Всички тези обстоятелства генерират нестабилност за процеса на модернизацията на Българските военновъздушни сили и излагат на риск модернизацията на Сухопътните войски и Военноморските сили, без която проектът за изтребителя става несъстоятелен.Поемането на публични разходи, особено в страна с масова бедност и задълбочаващи се социални проблеми, изисква максимална прозрачност и отчетност.Огромните разходи, които ще бъдат вложени в модернизацията на Въоръжените сили, не са нито на министър-председателя, нито на правителството, а на българските граждани. Затова Народното събрание следва да изпълнява конституционната си роля и да контролира изпълнителната власт, а не да се превръща в неин рупор.Нека не забравяме, че и правителството, и Народното събрание носят отговорност за действията си изключително и само пред българските граждани. И не някой друг, а българското общество определя тяхната легитимност.Припомням на народните представители, че са положили клетва във всичките си действия да се ръководят от интересите на народа. Затова и на българите се дължат ясни, категорични отговори доколко това се изпълнява и какви са реалните последствия от сключените договори.Очаквам задълбочени дебати в Народното събрание и предприемането на адекватни действия.Благодаря за вниманието!", "date": "2019.07.24", "title": "Радев за ветото на F-16: Не знаем колко ще струват и кога ще са готови за бой (обновена)"}
{"url": "https://offnews.bg/futbol/petar-hubchev-temperaturite-i-vazduhat-sa-v-polza-na-aek-larnaka-vid-707919.html", "text": "Треньорът на Левски Петър Хубчев е смята, че атмосферните условия в Кипър ще са в предимство за АЕК Ларнака, но въпреки това той е уверен в способностите на своите футболисти. Специалистът говори преди утрешния мач между двата тима от втория квалификационен кръг за Лига Европа.\"Това, което знаем за отбора на АЕК, е, че наличието на толкова много испанци, предразполага към определен стил. Отбор, който е дисциплиниран и играе футбол.Очаква ни много тежък мач, като прибавим климатичните условия. Наистина правилно сте разбрали, че буквално преди да се качим в автобуса ми бе съобщено, че Найденов има вирус.В последните дни хората в клуба направиха всичко възможно да направим тези два трансфера. Пристигнала е жълтата карта на Насиро Мохамед и той ще може да играе утре.Другият е в София. Щом футболистите са в Левски, значи тях сме искали от целия треньорски щаб. Нямам колебания за състава в утрешния ден, но нека мине днешната тренировка.Не смятам, че някой от отборите има предимство. Това, че първенството при нас е почнало не е плюс за нас. Мога да кажа, че тук температурите и въздухът са в тяхна полза. Най-хубавото при трансфера на Мохамед, е че идва от първенство, което е почнало преди време. Той е подготвен за 90 минути. В събота му гледахме мача от шведското първенство, но той игра на позиция, която не го бяхме виждали преди това.Станислав Костов има проблеми от месеци. Той стиска зъби и дава всичко от себе си. Статистиката малко интересува футболистите и треньорите. Едва ли това ще ни притесни. Всяка традиция е за това, за да се нарушава.Със сигурност Манзурек и Алар не са готови за 90 минути. Тренират усилено и вярвам, че ще дадат всичко от себе си. С който и противник да играем, за мен фаворит са нашите футболисти. Уважаваме всички противници\", каза Хубчев.", "date": "2019.07.24", "title": "Петър Хубчев: Температурите и въздухът са в полза на АЕК Ларнака (видео)"}
{"url": "https://offnews.bg/lajfstajl/fenka-na-komik-kon-preodoliava-panik-ataki-za-da-prisastva-na-izlozhe-707883.html", "text": "Как един голям фен на Комик-кон се справя със страха и депресията всяка година и пътува от Финикс, Аризона до Сан Диего, за да присъства на изложението?За срещата си с Кейтлин Линди, която страда от паническо разстройство, разказва репортерът на Би Би Си Розина Сини.23-годишната Кейтлин страда от безпокойство и получава панически атаки, когато е сред много хора. Тя обаче е голям фен на Комик-кон и през последните три години присъства винаги на ежегодното събитие в Сан Диего.В събота – най-натовареният ден на Комик-кон, Кейтлин се среща с репортерката Розина Сини на входа на изложението. Времето е слънчево, а развълнувани тълпи от хора прииждат за дългоочакваното събитие. Макар и рано, опашките вече са големи, а организаторите молят всички гости да покажат своите билети.Кейтлин е облечена в ръчно направен червен костюм от сериала „Историята за прислужницата“, а до нея стои кучето ѝ водач – Лило. Интересен е фактът, че кучето я успокоява и ѝ помага да се фокусира. Кейтлин е усмихната и спокойна и повечето хора не биха предположили колко много енергия ѝ е коствало, за да бъде там.„Тук е огромно, хората се блъскат в теб и ти говорят, но това е чудесно място, защото е пълно с хора, които чувстват, че са различни и не се вписват толкова лесно в обществото“, разказва тя.Кейтлин и Розина Сини се отдалечават, за да потърсят по-тихо място за своя разговор.По думите на фенката, „хората често питат защо се поставям под този стрес, когато страдам от паническо разстройство“.„Това, че имаш вид депресия, не означава, че не можеш да се опитваш да се усмихваш. Трябва да се научиш да преодоляваш стреса и да си готов за това, което може да ти се случи. Пристъпите са като главоболието. Усещаш, когато идват, и чувстваш, че сякаш нещо ще те удари. Задъхваш се и ставаш тревожен. Това ме кара да плача“, разказва Кейтлин.Тя допълва, че иска да бъде на Комик-кон и да се забавлява, но често тялото и умът ѝ казват, че не може да направи това и трябва да се махне от всички хора. „Да имаш Лило е като някой, който казва: „Игнорирай ги, фокусирай се върху мен“. Тя много помага.“Кейтлин разказва, че страда от разстройства от малка и пие медикаменти от гимназията. Освен това, тя има и фибромиалгия, заболяване, при което се изпитват мускулни, ставни болки и хронична умора.„Хората ме питат защо имам куче, след като не съм инвалид. Аз казвам, че не всички недъзи са видими“, добавя тя. Разказва, че майка ѝ винаги я придружава на фестивалите, но кучето много ѝ помага. Когато го видят, хората винаги се отдръпват. Самата Кейтлин дълго време се учи да го насочва.Кучетата-водачи се обучават да помагат на хора с увреждания – слухови или зрителни. През последните години обаче се обучават и такива, които могат да открият аномалии като промяна в нивата на кръвната захар при пациенти с диабет, както и при такива с психични заболявания.Лило е обучен да разпознава настроенията на Кейтлин и щом усети, че тя има паническа атака, образува кръг около нея и забутва носа си в краката ѝ.На втория ден от фестивала Кейтлин разказва, че е усетила, че трябва да напусне.„Бях тук от час и започнах да усещам пристъп на паника. Бях с лошо настроение и исках да се махна. Прекарах останалата част от деня в хотелската ми стая, където си почивах, но почувствах известна вина от това“, споделя тя.Тогава фенката на Комик-кон е облечена като Малката русалка и много хора искат да се снимат с нея. Тя обаче ги отблъсква, като позволява само на децата да го направят, защото реакцията им, когато видят любимия си герой с куче-водач, е доста интересна.Тя съжалява, че е пропуснала този ден. „Има много хора, които биха поискали да бъдат на мое място. Аз обаче нямаше как да се насладя на деня.“Кейтлин е наясно, че нейното разстройство винаги ще бъде там, но съветва всички като нея да се наслаждават на живота и да бъдат винаги подготвени. „Отделете време за себе си, свържете се с останалите като вас, защото знаем какво преживявате“, завършва тя.", "date": "2019.07.24", "title": "Фенка на Комик-кон преодолява паник атаки, за да присъства на изложението"}
{"url": "https://offnews.bg/stil/livanskiat-dizajner-eli-saab-sazdade-tri-rokli-za-badeshtata-si-snaha-707903.html", "text": "Най-големият син на Ели Сааб - Ели Сааб-младши, се ожени за любимата си Кристина Мурад след 13-месечен годеж. За бъдещата си снаха известният ливански дизайнер, чиито рокли носят едни от най-известните жени в света, създаде цели три невероятни булчински рокли.Празненството продължи три дни, а булката имаше късмета да се радва на тоалетите от големия дизайнер, който с голяма любов и внимание бе усъвършенствал всеки един детайл. Изящните ръчни бродерии и бляскави камъни присъстваха във всяка от роклите.Повече от хиляда гости са били поканени на събитието, а Кристина бе център на вниманието с тоалетите си.На церемонията тя е с бяла рокля. Сааб не изневерява на стила си с огромния воал, който превръща булчинската рокля в истинско бижу. Някои сравняват роклята със сватбената рокля на Грейс Кели.Сааб и екипът му са отделили общо 450 часа само за изработването на бродерията на трите рокли. Вторият тоалет блести с 150,000 камъни Swarovski. „Той ме познава и разбира, затова създаде рокли, отразяващи самата мен“, споделя Кристина.Последната рокля е синя и е по-лежерна, но по нищо не отстъпва на останалите.", "date": "2019.07.24", "title": "Ливанският дизайнер Ели Сааб създаде три рокли за бъдещата си снаха"}
{"url": "https://offnews.bg/politika/okonchatelno-niama-da-glasuvame-mashinno-na-mestnia-vot-707918.html", "text": "Днес на второ четене депутатите приеха промени в Изборния кодекс, според които се отменя машинното гласуване на местни избори. То обаче ще остане за парламентарния, местния и европейския вот.ГЕРБ заяви, че ще преразгледа отново Изборния кодекс след изборите на 27 октомври.Бюлетините обаче ще бъдат изцяло заменени от машините, В Кодекса бе записано, че \"на всички избори след общите избори за общински съветници и кметове през 2019 г. се провежда само машинно гласуване\" на всички видове избори без местните.Кодексът въвежда и едно изключение - машинно гласуване не се провежда в избирателни секции с по-малко от 300 избиратели, при гласуване с подвижна избирателна кутия, в избирателни секции в лечебни заведения, домове за стари хора и други специализирани институции за предоставяне на социални услуги, в избирателни секции на плавателни съдове под българско знаме и в избирателни секции извън страната.", "date": "2019.07.24", "title": "Окончателно: няма да гласуваме машинно на местния вот"}
{"url": "https://offnews.bg/koloezdene/novoto-rakovodstvo-na-koloezdeneto-shte-vazrazhda-obikolkata-na-balgar-707917.html", "text": "Ръководството на новоучредената Българска федерация по колоездене даде специална пресконференция в Пресклуб „България“, на която бяха начертани основните цели и задачи за развитието на спорта у нас.Президентът на федерацията Драгомир Кузов заяви, че на учредителното събрание на 10 юли в Пловдив са присъствали представители на 35 активни клуба по колоездене, като 19 от тях са учредители на новата федерация. Останалите клубове се очаква да станат редовни членове на федерацията след като представят валидни документи пред УС на БФК.За членове на Управителния съвет на организацията бяха избрани:Антон Георгиев Настев, Данаил Петров Ангелов, Даниел Богомилов Петров, Драгомир Борисов Кузов, Евгений Балев Герганов,Любослав Иванов Венков,Тодор Петков Янев.За Председател на Управителния съвет на БФК бе избран г-н Драгомир Кузов, а за зам-председател – Любослав Венков.Драгомир Кузов подчерта, че сред основните цели на организацията освен организирането на колоездачния спорт за лицензирани състезатели и любители, се открояват популяризирането на колоезденето като начин на транспорт, административното подпомагане на членовете на БФК при развитие на спортни програми сред подрастващите както на държавно, така и на международно ниво.Той изрази увереност, че в най-кратки срокове се очаква БФК да получи лиценз от Министерството на младежта и спорта и да бъде припозната като пълноправен член на Международния колоездачен съюз /UCI/. Една от следващите цели на федерацията е да възроди емблематичната обиколка на България, която да привлече елитни състезатели от чужбина. Развитието на планинското колоездене също е след приоритетите на новата федерация.Кузов изтъкна, че към днешна дата над 70 % от всички събития в календара на българското колоездене са организирани от членовете на новоучредената федерация, а в техните клубове членуват над 90% от активните състезатели в България.Най-добрият ни колоездач в момента Николай Михайлов изрази своята категорична подкрепа за ръководството на БФК и заяви, че очаква в следващите години България отново да има добри състезатели, които да участват успешно в най-силните международни състезания.", "date": "2019.07.24", "title": "Новото ръководство на колоезденето ще възражда Обиколката на България"}
{"url": "https://offnews.bg/tehnologii/sasht-globiha-fejsbuk-s-5-miliarda-dolara-707911.html", "text": "Фейсбук понесе глоба от 5 милиарда долара, наложена от Федералната търговска комисия (ФТК) на САЩ във връзка с неуспеха на социалната мрежа да защити личните данни на милиони свои потребители, предава \"Ю Ес Ей Тудей\".Рекордната сума е само добавка към наказанието на компанията, която също така е задължена да въведе допълнителни защити на личните данни на потребителите си в своите платформи - Фейсбук, Инстаграм и УотсАп.Регулаторът също така ограничава правомощията на собственика на компанията Марк Зукърбърг, като той вече няма да отговаря за проблемите на сигурността и личните данни на потребителите. За това ще отговаря нов комитет с независими членове, които да не могат да бъдат сменяни без съгласието на поне 2/3 от акционерите.Освен това всички решения на компанията, свързани с личните данни, ще бъдат наблюдавани от трета страна, не само от ФТК. Самата комисия гласува 3 на 2 в полза на налагането на новите мерки, като двата гласа \"против\" всъщност са искали налагането на още по-строги регулации.Според запознати, влиянието на Зукърбърг е сериозно орязано, тъй като той вече няма да може да взема еднолични решения относно сигурността и поверителността на потребителите и сайта.Фейсбук се е съгласила с всички условия и няма да се стигне до съд.Договорката слага край на продължилото над година разследване на ФТК относно скандала с манипулация на потребителското мнение и злоупотреба с лични данни, . През 2016 г. компанията е получила достъп от Фейсбук до профилите и предпочитанията на 50 милиона потребители, като е използвала това, за да им пуска рекламни материали в подкрепа на Доналд Тръмп на президентските избори.", "date": "2019.07.24", "title": "САЩ глобиха Фейсбук с 5 милиарда долара"}
{"url": "https://offnews.bg/112/nepalnoletno-momche-e-s-opasnost-za-zhivota-sled-poboj-707913.html", "text": "Непълнолетно момче е настанено в болница с опасност за живота след нанесен побой от 38-годишен мъж в Провадия, съобщиха от ОДМВР - Варна, цитирани от \"Фокус\". На 23 юли около 22:00 часа е получен сигнал за нанесен побой над непълнолетно момче в междублоково пространство в Провадия. Същото е настанено за лечение с опасност за живота в реанимацията на МБАЛ „Св. Анна“. След незабавни действия по разследване на случая и оперативно-издирвателни дейности е установено, че извършител на деянието е 38-годишен мъж с инициали Д.Д. от Провадия, известен на МВР и осъждан. По случая има образувано досъдебно производство, материалите са докладвани на прокурор от Районна прокуратура – Провадия.", "date": "2019.07.24", "title": "Непълнолетно момче е с опасност за живота след побой"}
{"url": "https://offnews.bg/obshtestvo/novootkritiat-meditcinski-fakultet-v-burgaskia-universitet-shte-sabira-707912.html", "text": "Новооткритият медицински факултет в Бургаския университет \"Проф. д-р Асен Златаров\" да събира по 1100 лева годишна такса от студентите си, реши правителството на днешното си заседание. То измени решението за таксите за кандидатстване и обучение в държавните висши училища през учебната 2019/2020 година.Уточнява се и допустимият максимален брой на студенти, които могат да бъдат приети тази година - 40 в специалността \"Медицина\".Кандидат-студентите ще плащат по 70 лева, за да се явят на приемните изпити по биология и химия, общо 140 лв. с мотива, че има положително оценен проект за акредитация от Националната агенция за оценяване и акредитация и че и досега университетът има опит в обучението на медицински специалности. Той подготвя медицински сестри, рехабилитатори и акушерки. Тогава МС увери, че има и необходимата материално-техническа база и че академичният състав във факултета ще се състои от 54 преподаватели, разпределени в 9 катедри.Сега в структурата на университета има четири факултета: по технически науки; по природни науки; по обществени науки; по обществено здраве и здравни грижи, и три колежа - Медицински, Технически и Колеж по туризъм.", "date": "2019.07.24", "title": "Новооткритият медицински факултет в Бургаския университет ще събира по 1100 лева годишна такса от студент"}
{"url": "https://offnews.bg/futbol/liupko-grisha-ganchev-misli-po-24-chasa-za-futbol-707925.html", "text": "Треньорът на ЦСКА Люпко Петрович заяви, че щабът и футболистите са длъжници на основния собственик Гриша Ганчев заради последните резултати на тима. Легендарният сърбин декларира, че ще направи всичко по силите си ЦСКА да отстрани силния хърватски тим Осиек във втория квалификационен кръг на Лига Европа и отборът да излезе от кризата.\"Всеки голям отбор изпада в криза. Гриша Ганчев мисли 24 часа за футбол, загърби си бизнеса заради него. Ако и ние мислим по 24 часа за футбол, ще излезем от кризата\", каза Люпко на пресконференцията на \"Българска армия\" преди първия мач с Осиек.Той се спря и на епизода от мача с Черно море, загубен с 1:3, когато публиката се нахвърли върху Стойчо Атанасов заради грешките му. Той призова да се дава повече шанс на българските играчи и да се прощават грешките им.\"Тук не се цени усилието, че се дава път на младите. Ако не бяхме дали шанс на Турицов, той сега нямаше да е национал на България\", припомни Петрович.Двубоят с Осиек е в четвъртък от 20,30 часа и ще бъде излъчен на живо по bTV Action, онлайн на платформата Voyo.bg, както и безплатно и без регистрация на btvnovinite.bg.Студиото с най-интересните подробности преди сблъсъка ще започне точно в 20:00 ч.От ЦСКА зарадваха феновете, като пуснаха официална 12-странична програма и значка за мача, като цените им са съответно 2 и 5 лв.", "date": "2019.07.24", "title": "Люпко: Гриша Ганчев мисли по 24 часа за футбол"}
{"url": "https://offnews.bg/obshtestvo/savetite-na-nap-kam-horata-chiito-lichni-danni-iztekoha-707926.html", "text": "Националната агенция по приходите публикува инструкции и разяснения във връзка с теча на данни, който беше осъществен от нейните сървъри.По-долу публикуваме без редакторска намеса всички препоръки на НАП:Най-често задавани въпроси по повод неоторизирания достъп до данни на НАП (24.07.2019)1. Как да проверя има ли мои лични данни, които са незаконно разкрити?Можете да направите проверка в новата електронна услуга, която ще бъде публикувана в сайта на НАП веднага, след като експертите сравнят дали публикуваните данни не са били манипулирани.Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо.Общият брой на тези граждани е 189.За всички останали физически лица, за които има незаконно разпространени лични данни, няма необходимост да сменят личната си карта.2. Възможно ли е някой да продаде мой имот или кола без да разбера?Продажбите на имоти и автомобили в България стават задължително в нотариална форма и с нотариална заверка на подписите. Процедурата изисква участие на нотариус, който има достъп в реално време до база данни на документите за самоличност в страната, включително снимките на притежателите им.Нотариусът може и трябва да се увери, че купувачът и продавачът, които са се явили при него, са същите хора от базата данни от първичните регистри в Република България, т.е извършва се проверка за идентичност на страните. Също така, нотариусите имат достъп до компютърна база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици.Дори някой да е узнал Вашите лични данни, за да продаде имот или автомобил, то трябва да извърши едно или повече престъпления.Освен това, за продажбата на имоти и автомобили задължително се представят нотариален акт или регистрационен талон, чиято актуалност се проверява в реално време, и без тях сделка не може да се осъществи.НАП е информирала Нотариалната камара в България за разпространението на чувствителна информация, като нотариусите ще изповядват сделки с повишено внимание.Според Нотариалната камара, има достатъчно гаранции, че опити за незаконно прехвърляне на имот или превозно средство ще бъдат парирани от нотариусите в страната.За Ваше спокойствие, бихте могли да активирате SMS известяване за сделки с Ваши имоти – услуга, предоставяна от Агенция по вписванията - . .3. Възможно ли е някой да получи кредит или лизинг от мое име?Банковите и финансови институции, които отпускат кредити или лизинги, са длъжни по закон да се уверят, че сключват договора с лицето, чиито лични данни са посочени в документа за самоличност. Отпускането на кредит/лизинг на някого другиго изисква извършването на едно или повече престъпления, освен злоупотребата с чужди лични данни.Банките и финансовите институции, отпускащи кредити (вкл. бързи кредити) и лизинги, са информирани от НАП за неоторизирания достъп до данни, като им е препоръчано да работят с повишено внимание при идентифицирането на клиенти.От Асоциация на банките в България заявиха, че и към момента има достатъчно надеждни механизми за установяване самоличността на лицата, кандидатстващи за банков кредит.От Българска асоциация за лизинг потвърждават, че техните членове извършват задължително, както идентификация по документи, така и лична идентификация на всеки свой клиент, така че сключване или промени по договор за лизинг не могат да се случат без личното присъствие или надлежната електронна идентификация с валиден електронен сертификат.От Асоциация за отговорно небанково кредитиране (АОНК), в която членуват компании в сектора за т.нар. „бързи кредити“, уверяват, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне.Дори предварителното одобрение за кредит/лизинг да става онлайн, задължително е да се сключи писмен договор, подписан на хартия или електронно от страните. Финансовата институция трябва да се увери, че лицето, чиито данни от документа за самоличност са вписани в договора, е същото, което го сключва.Няма риск за неоторизиран достъп до електронното банкиране, защото такива данни никога не са се съхранявали в НАП.4. Има ли риск при сделки, сключени с пълномощно, заради неправомерно разпространените данни?При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински.5. Възможно ли е някой да прехвърли фирма с дългове на мое име?Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията.6. Има ли риск да станат публично известни мои заболявания или данни за медицинското ми досие и лечение?Не. Информацията на НАП, която е неправомерно разпространена, се отнася до здравно-осигурителния статус на гражданите, т.е за това, дали са плащани здравно-осигурителни вноски. Данните от медицинското Ви досие не са събирани от НАП и не са били разкрити, тази информация е защитена.7. Има ли в неправомерно разкритите данни информация за персоналния ми идентификационен номер (ПИК) от НАП.В незаконно разпространените към момента данни няма информация за персонални идентификационни кодове, издадени от НАП.Независимо от това, Ви препоръчваме да смените своя ПИК от НАП. Това става безплатно в портала за електронни услуги на приходната агенция -  или в произволно избран от Вас офис на НАП.8. Изтекла ли е информация за електронния ми подпис и може ли някой да злоупотреби с него?Не. Електронният подпис на физическо или юридическо лице се използва с парола и отделно изисква достъп до физически носител (най-често e записан на USB устройство). Не съществува риск за вашия електронен подпис, заради неправомерно разкритите данни на НАП.9. Общи препоръкиБъдете внимателни, ако някой контактува с вас по телефон или имейл и в следствие на това иска от Вас да направите нещо с финансов или личен характер. Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с Вас. Предупредете близките и роднините си, че лични данни за Вас са станали публично достъпни и ги посъветвайте никога да не правят нещо с финансови последици, ако не са се свързали предварително директно с Вас. За Ваша допълнителна сигурност, можете да смените паролите на електронната поща, която ползвате.5. Ако имате данни, че някой се опитва незаконно да придобие Ваше имущество или да поеме задължение от Ваше име, свържете се незабавно с районното управление на полицията по местоживеене.6. Допълнителна информация по въпроси, свързани с незаконно разпространените лични данни можете да получите от НАП на телефон 0700 18 700 (на цената на градски разговор от стационарен телефон и по стандартната тарифа на съответния мобилен оператор).", "date": "2019.07.24", "title": "Съветите на НАП към хората, чиито лични данни изтекоха"}
{"url": "https://offnews.bg/ikonomika/genka-shikerova-200-tira-s-trupove-shte-badat-zaroveni-kraj-dunav-to-707910.html", "text": "Известната разследваща журналистка Генка Шикерова, която бе принудена да напусне Нова телевизия след като медията стана собственост на братя Домусчиеви, публикува критичен коментар за действията на БАБХ срещу разрастващата се епидемия на чума по свинете в страната.Преди време Шикерова направи серия от разследвания за дейността на ведомството и дори води дело срещу него заради отказан достъп до информация.Ето какво написа тя след като днес се разбра, че ще бъдат избити и всичките над 40 000 прасета в гигантската свинеферма в село Бръшлен, Русенско: ", "date": "2019.07.24", "title": "Генка Шикерова: 200 тира с трупове ще бъдат заровени край Дунав. Това е екокатастрофа"}
{"url": "https://offnews.bg/bojni/amerikanskata-mechta-prati-v-groba-ludia-maks-707927.html", "text": "Трагична новина тресе света на бокса в последните дни. 28-годишният руски боксьор Максим Дадашев почина 48 часа след среща на ринга в САЩ, след като получи мозъчен кръвоизлив от получените удари в главата. Той оставя вдовица с дете.Трагичната му смърт постави отново въпросите за безопасността в бокса, за да не се стига до нови смъртни случаи. Едно видео от самия фатален бой за Дадашев обаче прикова вниманието.На него се вижда как боксьорът е на ръба на силите си, а треньорът му казва, че трябва да прекратят мача, но не получава съгласието му, тъй като Максим иска да продължи да се бие. Именно този фанатизъм и отдаденост към спорта са една от характерните черти на Дадашев през целия му живот.Неговият бивш треньор Олег Соколов споделя случай отпреди десетина години, когато Максим е имал опасен вирусен менингит и препоръките са били да спре със спорта, но той пренебрегва съветите и в крайна сметка се възстановява и продължава. Той става професионалист след първите европейски игри в Баку през 2015 година, където е ощетен от съдиите.Привлича внимание със зрелищния си стил, получава прозвището \"Лудия Макс\", а към края на 2017 година попада в топ 10 на най-перспективните боксьори в първа полусредна категория. Създава семейство, ражда му се син Даниил, но той е далеч от тях. Той тренира и живее в САЩ в нещо като лагер за боксьори на мениджъра си Егис Климас, литовец, емигрирал в Америка през 1989 година с 42 долара в джоба, който сега е милионер.За живот в слънчева Калифорния със семейството си се размечтава и самият Дадашев. Той започва самостоятелно да учи английски, за да се подготви за интервюто за Зелена карта. Той е имал намерение да се кандидатира за разрешението за престой и работа в САЩ след мача с пуерториканеца Субриел Матиас. Въпреки явното превъзходство на съперника, Дадашев не се отказва, понася над 1000 удара и в крайна сметка изходът за него е фатален.Сега на дневен ред стои съдбата на семейството му. Редица фигури от професионалния бокс вече се ангажираха да помогнат на съпругата Елисавета да продължи напред и може би да сбъдне американската мечта на Максим поне за сина им Даниил.", "date": "2019.07.24", "title": "Американската мечта прати в гроба 'Лудия Макс'"}
{"url": "https://offnews.bg/obshtestvo/obviniavat-kristian-bojkov-v-terorizam-presledvat-kolegite-mu-za-ucha-707920.html", "text": "Срещу Кристиян Бойков, който се смята, че е хакнал системата на НАП, откъдето е източил данните на 5 милиона души и фирми, е повдигнато обвинение в тероризъм по .Това съобщава БНР, като се позовава на адвокатите на \"ТАД Груп\". Бойков и колегата му Георги Янков, който беше арестуван вчера, са с обвининения и за участие в престъпна група. Янков, който е търговски мениджър във фирмата, също е с повдигнато обвинение за тероризъм, но е пуснат под гаранция от 20 000 лева, предава бТВ. Ако бъдат признати за виновни, ги грози до 15 години затвор. Шефът на фирмата \"Тад Груп\" в България - Иван Тодоров - е обявен за общодържавно издирване. Адвокатите му посочват, че той е в Канада, откъдето ще се върне скоро.Според прокуратурата, Кристиян е само изпълнител на хакването, а не е поръчител. Оттам посочват, че в \"Тад Груп\" са използвали рекет, свързан с киберсигурността на различни фирми и лица.Обвиненията са по текст от глава \"Компютърни престъпления\" в Наказателния кодекс, който се отнася до източване на данни от информационна система, която не е критична инфраструктура, по поръчение или в изпълнение на решение на организирана престъпна група. Наказанието е затвор до осем години и глоба до десет хиляди лева, допълват от БНР.", "date": "2019.07.24", "title": "Обвиняват Кристиян Бойков в тероризъм, преследват колегите му за участие в престъпна група"}
{"url": "https://offnews.bg/obshtestvo/kzk-globi-s-315-hil-lv-natcionalna-elektricheska-kompania-707914.html", "text": "Комисията за защита на конкуренцията глоби Национална електрическа компания с малко над 315 хиляди лева заради злоупотреба с господстващо положение, предаде БНР.Според КЗК, НЕК е направила нарушение при пазара на балансиране на производители на електрическа енергия от възобновяеми енергийни източници при производството на ток по преференциални цени.Според комисията НЕК налага също нелоялни търговски условия на ВЕИ производителите.Глобата може да бъде обжалвана в 14-дневен срок пред Върховния административен съд.", "date": "2019.07.24", "title": "КЗК глоби с 315 хил. лв. Национална електрическа компания"}
{"url": "https://offnews.bg/futbol/prezidentat-na-bajern-napuska-sled-40-godini-rabota-v-upravlenieto-na-707888.html", "text": "Президентът на Байерн Мюнхен Ули Хьонес няма да се кандидатира за изборите за поста в края на тази година, като по този начин ще напусне клуба след 40 години в управлението му, пише немският \"Build\".Изданието твърди, че Хьонес вече няма желание да бъде начело на баварците. Той ще напусне и поста си на председател на надзорния съвет на клуба.Хьонес е изразил желанието си да бъде заменен от бившия шеф на Адидас Херберт Хайнер, който е сред най-приближените му в момента.Ули влиза в ръководството на клуба веднага след края на футболната си кариера през 1979 година, когато заема поста мениджър.През 2009 година става президент и заема поста до днес с прекъсване от 2 юни 2014 година до есента на 2016 заради влизането си в затвора заради данъчни измами.Преди 40 години клубът е имал едва 20 служители, днес те са над 1000. За този период от време Байерн спечели два пъти Шампионска лига и голяма част от своите 29 титли на Германия.През 1979 година оборотът на Байерн е 12 милиона марки, а днес - 657.4 милиона евро. Членовете на клуба скачат от 6616 на 290 000, а Хьонес има и главна заслуга за построяването на стадион \"Алианц Арена\", модерния тренировъчен център и за превръщането на баскетболния отбор във водеща германска сила.", "date": "2019.07.24", "title": "Президентът на Байерн напуска след 40 години работа в управлението на клуба"}
{"url": "https://offnews.bg/ikonomika/chumata-stigna-do-gigantski-svinekompleks-nad-40-000-praseta-shte-bad-707879.html", "text": "Емидемията на чумата по свинете у нас се разпространява бързо и ситуацията става все по-обезпокоителна, обявиха от БАБХ днес.От БАБХ разкриха, че болестта е регистрирана в още един огромен свинекомплекс в Русенско - този в село Бръшлен, където се отглеждат над 40 000 прасета. Там също всички животни ще трябва да бъдат умъртвени.На практика тази ферма е над два пъти по-голяма от капацитета на предприятието в село Николово, където има 17 000 свине. До момента 400 прасета от частни домове са умъртвени хуманно, твърди агенцията. Продължава и умъртвяването в комплекса в село Николово, където досега са умъртвени 1450 свине. Там е забранен достъпът на външни лица, а от БАБХ изрично посочиха, че следват законодателството и практиките на ЕС за хуманно отношение.Заравянето на телата на животните ще се извършва на място, което да не предполага замърсяване на околната среда, уточниха от ведомството.За да се спре по-нататъшното разпространение на заразата, се проследява всяко едно движение по веригата - производители, кланици, търговци в последните 35 дни. Целта е да не попадне заразено месо в магазините.Всички регистрирани свинеферми са под активен лабораторен надзор и пращат всяка седмица лабораторни проби, всяка пратка до кланица е проверена, обясниха още от БАБХ. Агенцията вече е поискала техническа и финансова помощ. Тя може да е до 75% от всички направени разходи за мерките, които агенцията е приложила.В момента е валидна въведената през миналата година забрана за хранене на животните със зърно от новата реколта, ако то не е престояло 60 дни. Същото важи и за прясно окосена трева и постеля от слама. За тях изискването е да престоят 90дни.Според БАБХ тези мерки са валидни за всички стопани.Основната част от гранулираните фуражи се произвеждат при температура над 90 градуса, която е доказано, че убива заразата.. Повишената степен на контрол в тези области ще продължи до края на месеца, но е възможно и да бъде удължена. В Русе също е обявено бедствено положение.", "date": "2019.07.24", "title": "Чумата стигна до гигантски свинекомплекс. Над 40 000 прасета ще бъдат умъртвени"}
{"url": "https://offnews.bg/tehnologii/nova-usluga-shte-svarzva-distantcionno-schetovoditeli-i-targovtci-s-ka-707890.html", "text": "Нова иновативна облачна услуга ще свързва чрез дистанционна връзка счетоводители и търговци с касовите апарати, което ще пести време и ресурси в сектора. Един от най-големите производители на касови апарати у нас - „Елтрейд”, разработи Eltrade Cloud, която няма аналог на българския пазар, дава онлайн достъп до дневните и месечните отчети на продажбите, реализирани през касови апарати. За още по-голямо улеснение на ползвателите на услугата от „Елтрейд” са разработили и възможност данните от отчетите да се импортират в счетоводни програми.Услугата се насочва главно към счетоводителите на микро, малките и средните фирми, които ще имат възможността по всяко време дистанционно да експортират данни от касовите апарати към счетоводните програми. Така ще се спестява време и ресурси. Улесняват се фирмите, чието счетоводство е базирано в София, но фирмата има обекти и магазини в други градове. Вече счетоводителят ще могат, независимо от датата и времето да получават в реално време данни от касовите апарати и да обработва данните.Облачната услуга ще се ползва на абонаментен принцип, като всеки желаещ ще може да я тества безплатно в рамките на един месец. Абонаментът за базовото ниво на един касов апарат ще е 36 лв. за година.От производителите предвиждат и тя да бъде надградена с още две нива.Очаква се до месец да бъде активирано и второто ниво, чрез което дистанционно във фискалното устройство ще може да се програмират артикули, клиенти и цени.Третото и последно ниво за момента ще позволява да се проследяват складови наличности, както и да се въвеждат документи за доставка, изписване и ревизия. На практика с този план абонатът ползва ключовите функционалности на една POS система, като получава достъп до системата от всяка точка с интернет през компютър, мобилен телефон, таблет. Така от офиса или от вкъщи потребителят на услугата може да контролира продажбите, доставките, складовите наличности, персонала. Месечният абонамент за достъп до всички функционалности на услугата ще е 10 лева.", "date": "2019.07.24", "title": "Нова услуга ще свързва дистанционно счетоводители и търговци с касовите апарати"}
{"url": "https://offnews.bg/politika/pravitelstvoto-odobri-kandidaturata-na-maria-gabriel-za-evrokomisar-707895.html", "text": "Министерският съвет одобри кандидатурата на Мария Габриел за член на Европейската комисия от името на Република България на заседанието си днес.От юли 2017 г. Габриел е европейският комисар по цифрова икономика и цифрово общество.В прессъобщението на МС се посочва, че е създала първата изцяло цифрова програма „Цифрова Европа“ с бюджет 9,2 милиарда евро за следващия седемгодишен бюджет на ЕС; че е автор на инициативата за безплатен безжичен интернет за общините в Европа „WIFI4EU“ и на схемата за платен трансграничен стаж за студенти „Цифрова възможност“.От кабинета изтъкват още, че Габирел създава първата Цифрова програма на ЕС за Западните Балкани и през юли 2019 г. са намалени таксите за роуминг между шестте балкански държави.Габриел избирана два пъти за евродепутат.", "date": "2019.07.24", "title": "Правителството одобри кандидатурата на Мария Габриел за еврокомисар"}
{"url": "https://offnews.bg/obshtestvo/za-pomoshti-za-detca-shte-se-kandidatstva-i-po-elektronen-pat-707894.html", "text": "Заявления за получаване на всички видове семейни помощи за деца ще може да се подават и по електронен път или чрез лицензиран пощенски оператор.Това предвиждат промени в Правилника за прилагане на Закона за семейни помощи за деца, които бяха одобрени от правителството. Досега документи се подаваха само лично в дирекция „Социално подпомагане“ според настоящия адрес на заявителя. С промяната се цели намаляване на административната тежест и улесняване на гражданите при кандидатстване за помощи.Промените в правилника са свързани с направените изменения в Закона за семейни помощи за деца, които влизат в сила от 1 август 2019 г. В съответствие със Закона за семейни помощи за деца се урежда редът за предоставяне на еднократната помощ за ученици, записани в първи клас, на два пъти.Урежда се и редът за промяна на предоставянето на тази помощ от пари в натура и обратно в съответствие с възникналите или отпаднали обстоятелства.", "date": "2019.07.24", "title": "За помощи за деца ще се кандидатства и по електронен път"}
{"url": "https://offnews.bg/kultura/balgarska-kotka-v-stenata-v-bitka-za-shvejtcarski-zlaten-leopard-707885.html", "text": "Сниманата в Лондон българска драма \"Котка в стената\" ще се бори за приза \"Златен леопард\" на престижния кинофест в Локарно, Швейцария. Филмът на провокативния, многократно награждаван режисьорски тандем Весела Казакова и Мина Милева е селектиран в основната състезателна програма на един от най-старите и реномирани конкурси от ранга на фестивалите в Берлин и Венеция.Световната премиера на родната продукция ще бъде през август в Локарно, където над 8 000 зрители ще гледат претендентите за голямата награда. Веднага след като бъде представен на фестивала, филмът ще атакува отличието на международния фестивал в Сараево с още едно българско заглавие - \"В кръг\" на Стефан Командарев.Весела Казакова и Мина Милева от продуцентската компания \"Активист 38\" нашумяха със скандалните си документални филми „Чичо Тони, Тримата глупаци и ДС“ и „Звярът е още жив“, в които разкриват несправедливостите и зверствата на комунизма. \"Котка в стената\" е първият им игрален филм, а те го определят като \"политически некоректен\".Действието се развива в общински блок в мултикултурния квартал Пекъм, югоизточен Лондон. Българско семейство влиза в тежък конфликт със съседите си заради изоставена котка. Докато спорът се разгаря, зрителите виждат непозната, разяждана от противоречия Великобритания. След като се сблъсква със серия социални несправедливости, главната героиня във филма взима важно житейско решение.„Котка в стената“ акцентира едновременно по забавен и драматичен начин върху отношенията между българските имигранти и местните жители, изпълнени с неразбиране и предразсъдъци. Фон за конфликта им е Брекзит и гръмките заглавия на английската преса в стил: “Емигрантите цицат социалната ни система!”, “Изпратете ги обратно!”, “Откраднаха работните ни места!”.В международния филмов екип от нови кинолица се открояват българските актьори Ирина Атанасова, познатият от театралната сцена Ангел Генов и талантливият, едва 5-годишен Орлин Асенов. В английския каст са Гилда Уо, Чинуи Ей Нуоколо, Джон-джо Инкпен и 12 годишната Кадиша Гий Камара.Филмът е копродукция между България, Великобритания и Франция. Продукцията е подкрепена от подпрограма МЕДИА на Творческа Европа, Région Ile de France в партньорство със CNC, Българска национална телевизия, АРТЕ и Пост Републик.", "date": "2019.07.24", "title": "Българска 'Котка в стената' в битка за швейцарски 'Златен леопард' (трейлър)"}
{"url": "https://offnews.bg/futbol/niki-mihajlov-za-razlika-ot-nashite-fenove-tezi-na-aek-sa-kato-detsk-707882.html", "text": "Вратарят на Левски Николай Михайлов говори пред медиите преди заминаването на отбора за Кипър. В четвъртък \"сините\" се изправят срещу АЕК Ларнака в мач от втория предварителен кръг на Лига Европа.\"Напълно здрав съм. Тренирам от два дни наравно с отбора. Вече всичко върви по план. Настроението е добро в тима. Довечера ще гледаме състава на АЕК.Имат много испанци и практикуват техничен футбол. Не са започнали първенството и не са в оптимална форма. Наистина е доста топло и влажно в Ларнака.Няма как да се притесним от атмосферата на стадиона. Много далеч са от нашите фенове. За разлика от нашите фенове, техните са като детска играчка.Ще ми трябват още няколко дни, за да вляза във форма. Подкрепят Миятович, пази стабилно. Важното е Левски да върви. Треньорът решава, но битката ни тепърва започва\", каза Михайлов.Иначе днес \"сините\" отново бяха с полет \"1914\", а навсякъде по самолета имаше щампирано \"Л\"-то, което символизира клуба.Освен това, тимът замина за Кипър с нов доктор. Неговото име е Пламен Гочев. Той замени Димитър Стойчев, който се задържа изключително кратко на \"Герена\".Както е известно, \"сините\" останаха без човек на този пост, след като договорът на д-р Мариян Добрев изтече на 30 юни. Той подписа контракт с втородивизионния Хебър, а на негово място дойде именно Стойчев.Той обаче остана при 26-кратните шампиони на България едва няколко седмици, а от днес вече Пламен Гочев ще се грижи за здравето на столичани. ", "date": "2019.07.24", "title": "Ники Михайлов: За разлика от нашите фенове, тези на АЕК са като детска играчка"}
{"url": "https://offnews.bg/temida/demokratichna-balgaria-izliza-na-protest-sreshtu-nominatciata-na-ivan-707886.html", "text": "Демократична България излиза на .Сегашният заместник на Сотир Цацаров е единствената номинация за поста, .\"\" - написа по този повод Николай Слатински, а от средите на демократите прогнозират дори  в съдебната система.В  самият Гешев шокира с твърдението, че не споделя виждането \"на десните екстремисти\", че съдебната, законодателната и изпълнителната власт трябва да са разделени, нарече лидера на \"Да, България\" Христо Иванов и \"кръга около него\" \"част от българската номенклатура преди 1989 година\", без съд и присъда обвини фирмата, в която работи заподозрения за хакерската атака Кристиян Бойков, че се занимава с \"нещо като киберрекет\".Прикрита заплаха прозвуча не само към Христо Иванов, който трябвало \"да внимава\" какви думи употребява по негов адрес, но и към 20-годишния задържан и освободен за хакерската атака срещу НАП Кристиян Бойков. \"Това момче трябва да седне някъде на тъмно, да остане само с чувството си за самосъхранение, да осмисли постъпките си и да прецени какво ще направи\", заяви Гешев.След всичко това  като зам.-главен прокурор, ВСС и правосъдният министър да инициират дисциплинарно производство срещу него \"за нарушаване на всички основни принципи на прокурорската етика\", а членовете на прокурорската колегия във ВСС да оттеглят номинацията му за главен прокурор.Днес Демократична България обяви свикването на протест със следния призив:На протеста ДБ ще поиска оттегляне на кандидатурата на Гешев \"поради тотална непригодност\". \"Така ще може свободно да се влее в политическия живот на страната, което очевидно силно го влече\", пишат още демократите.", "date": "2019.07.24", "title": "Демократична България излиза на протест срещу номинацията на Иван Гешев за главен прокурор"}
{"url": "https://offnews.bg/zdrave-i-krasota/do-50-godini-se-vodim-mladi-707893.html", "text": "Учени установяват, че организмът започва забележимо да старее, когато навлезе в 50-тото си десетилетие. Международен екип геронтолози прави заключения за клетъчното стареене, след проучване сред хора на възраст между 20 и 90 години.В каква възраст започваме да стареем е въпрос, който вълнува не само философите и холивудските звезди. Учени от цял свят се опитват да определят кога е точното време да започнем да вземаме геропротектори (лекарства, които защитават от стареене) и други антиейдж-мерки. Единно мнение засега няма, още повече, че според някои научни светила остаряването започва с раждането.Група специалисти от САЩ, Финландия и Великобритания е провела изследване на активността на работа на гените при хора на възраст от 20 до 90 години. Основният им извод е, че кардинални промени на ниво геном настъпват след 50-тата година.Изследователите се съсредоточили в наблюдение на гените, които са свързани с ключови процеси в стареенето. Първо, това са гени, от чиито функции зависи чувствителността на клетките ни към инсулина. Колкото по-ниска е тази чувствителност, толкова повече инсулин ни е нужен. Повишаването на отделянето му води до ускоряване на обмяната на веществата и по-бързо натрупване на щети за клетките.Втората група гени е свързана с процесите на клетъчното дишане и отделянето на енергия. Нарушението на тези жизненоважни функции се смята за водеща причина за гибелта на клетките и стареенето на организма като цяло.Изяснило се, че до 50-тата година се наблюдават едни закономерности в работата на гените, а след тази възраст – други. Авторите на научната разработка предполагат, че вероятно това е подходящата възраст да започнат интервенциите (вмешателствата) за забавяне на процесите на стареене. Все пак учените не изключват и другата възможност - в по-късна възраст организмът да се пренастройва на генетично ниво така, че да се адаптира най-добре при промените в състоянието и функциите на органите и системите.", "date": "2019.07.24", "title": "До 50 години се водим млади"}
{"url": "https://offnews.bg/obshtestvo/naj-golemiat-tech-na-danni-ot-nap-e-za-189-dushi-v-darzhavata-prilozh-707887.html", "text": "При огромния теч на данни от НАП най-много информация е била разкрита за 189 души, обяви днес Националната агенция за приходите. Течът от миналата седмица засегна милиони български граждани. За тях свободно достъпни са имена, ЕГН, адрес, номер, валидност и издател на валидна лична карта.Кои са хората не става ясно. Ясно е само обещанието на НАП, че ще се свърже с тях лично по телефона или чрез имейл. Как това ще им помогне да се опазят също не е известно.Въпреки обещанието на агенцията все още не е налично приложението ѝ, чрез което всеки би трябвало да може да провери дали данни за него са изтекли и ако да, какви са те. От НАП обясняват, че в момента съпоставят незаконно разпространената данъчно-осигурителна информация с тази в реалните бази данни, за да се провери дали няма дописване или манипулация. След проверките агенцията уверява, че ще предостави на хората информация за разпространените данни.НАП не уточнява кога ще бъде активирано приложението, в текста им пише само, че това ще стане \"в близките дни\".Проверката в приложението ще става чрез вписване на ЕГН и еднократен код, след което резултатите от обработката ще се изпращат на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, обясняват от НАП.Лични картиОт НАП пишат още, че \"няма необходимост близо 4 млн. българи, чиито данни бяха противозаконно огласени, да сменят личните си карти\" и обещават да публикуват практически съвети към тях на сайта на агенцията до края на днешния ден.Пробивът стана на 15 юли, когато до имейли на медии беше изпратен файл с информация, съдържащ около 3% - по твърдение на НАП - от информацията в базите данни на НАП. Засегнати са около 5,1 млн. български граждани, около 4 млн. около тях са живи, останалите са починали. Неправомерно са разпространени лични данни и данъчно-осигурителна информация. Информацията съдържа:- имена, ЕГН и адреси на български граждани;- телефонни номера, имейл адреси и друга информация за контакт;- данъчно-осигурителна информация като например: данни от годишни данъчни декларации; данни за справките за изплатени доходи; данни от осигурителен статус; за здравно-осигурителен статус (от НАП уверяват, че не е изтекла информация за диагнози, а само за плащане на здравни осигуровки); за актове за административни нарушения; за плащания на данъци и осигурителни задължения през \"Български пощи\" АД; за поискан и възстановен ДДС, платен в чужбина; за международния обмен на данъчна информация за български местни лица; служебни данни, получени от други институции в НАП (агенция \"Митници\", Агенция по заетостта, Агенция за социално подпомагане, НЗОК, и др.).От НАП посочват и какви мерки са предприели досега:- уведомяване на заинтересуваните лица в НАП, съобщаване на длъжностното лице по защита на данните;- уведомяване на Комисията за защита на личните данни (извършено на 16.07.2019 г.);- уведомяване на правоохранителните органи, включително ДАНС, ГДБОП, CERT, ДАЕУ;- уведомяване на ПрокуратуратаИзпълнява се преглед за уязвимости на всички услуги на НАП, достъпни чрез интернет;- ограничаване на достъпа до услуги, за които има съмнения за уязвимост;- възлагане на пълен одит на информационните системи на НАП от независима външна организация;За финал от агенцията се извиняват за създадената ситуация.Къде са отговорните?Къде са ръководителите на НАП и за Комисията за защита на лични данни, която трябваше да провери и, евентуално, да глоби НАП? Галя Димитрова (НАП) бе в отпуск при избухването на най-големия скандал с приходната агенция досега. Не е ясно дали тя вече е на поста си.Днес излезе и информация, че и шефът на КЗЛД Венцислав Караджов е излязъл в отпуск. Дали това е така OFFNews не може да потвърди - целия ден на телефоните на Комисията не отговаря никой.", "date": "2019.07.24", "title": "Най-големият теч на данни от НАП е за 189 души в държавата. Приложението ѝ за проверка все още липсва"}
{"url": "https://offnews.bg/futbol/levski-podpisa-s-vtori-napadatel-v-ramkite-na-24-chasa-video-707898.html", "text": "Левски се подсили с втори офанзивен футболист в рамките на 24 часа, след като днес подписа договор с холандския нападател Найджъл Робърта. Срокът на контракта е за 3 години.Припомняме, че вчера към \"сините\" се присъедини и ганайският футболист с шведски паспорт Насиру Мохамед, който дори попадна в групата на 26-кратните шампиони за мача от втория квалификационен кръг на Лига Европа срещу АЕК Ларнака.Робърта е роден на 13 февруари 1998 година, висок е 182 сантиметра, тежи 77 килограма и играе предимно с левия крак.Той е юноша на холандския гранд „Фейенорд“, след което преминава във вторидивизионния „Камбуур“, където играе до идването си на „Герена“.През миналия сезон е основен играч на тима и за 30 мача за първенство вкарва 7 гола. Играе за националните формации на Холандия от 13 до 18 години.", "date": "2019.07.24", "title": "Левски подписа с втори нападател в рамките на 24 часа (видео)"}
{"url": "https://offnews.bg/obshtestvo/sajtovete-na-institutciite-i-prilozheniata-za-obshtestveni-uslugi-stav-707899.html", "text": "Кабинетът ще предложи на Народното събрание проект на Закон за изменение и допълнение на Закона за електронното управление.С промените се гарантира по-голяма достъпност за хора с увреждания до интернет страниците и мобилните приложения на обществените организации и на доставчиците на обществени услуги – в т.ч. образователни, здравни, водоснабдителни, топлоснабдителни, телекомуникационни, пощенски, банкови и т.н. Също така се създават норми и стандарти за постигане на универсален дизайн, гарантиращ достъпност до информация и услуги на публичните сайтове.Чрез измененията ще се обезпечи разработването, внедряването и надграждането на необходимите информационни ресурси на електронното управление при спазване на изискванията за мрежова и информационна сигурност и оперативна съвместимост, както и прилагане на устойчив модел за дългосрочното им управление и поддръжка.Друга промяна е свързана с подобряване на комуникацията между администрациите, гражданите и бизнеса чрез регламентиране на изпращането на електронните документи и заявяване на електронни административни услуги.Ще бъдат създадени условия за ефективна системна интеграция на информационните системи на административните органи, с цел гарантиране на тяхната сигурност и работоспособност.", "date": "2019.07.24", "title": "Сайтовете на институциите и приложенията за обществени услуги стават достъпни за хора с увреждания"}
{"url": "https://offnews.bg/kultura/kultovata-elektronna-grupa-the-chemical-brothers-za-parvi-pat-v-balgar-707900.html", "text": "Само няколко месеца след  световноизвестната електронна формация the Chemical Brothers ще стъпи за първи път и на българска земя. Дуото, което заедно с групи като Prodigy и Fatboy Slim наложи big beat, електро и техно жанра като едни от най-обичаните съвременни музикални течения, ще изнесе първия си концерт в България, в \"Арена Армеец\" на 10 октомври 2019 г.Чакани от години у нас, The Chemical Brothers най-после ще зарадват хилядите си верни български фенове благодарение на продуцентска компания АРТ БГ, която успя да договори първото самостоятелно шоу на британците у нас.The Chemical Brothers, Том Роуландс и Ед Саймъндс, се събират в Манчестър през 1989 г. Те постигат световна слава, когато вторият им албум \"Dig Your Own Hole\" оглавява британските класации през 1997 г. Само в Обединеното Кралство музикантите бележат 6 първи места с албумите си и 13 топ 20 сингли, между които и две първи места.Освен новия си албум \"No Geography\" музикантите ще представят пред българска публика и най-обичаните си композиции от цялата си дискография като \"Hey Girl Hey Boy\", \"Block Rockin’ Beats\", \"Galvanize\" и много другиThe Chemical Brothers пристигат у нас с пълната си нова продукция, включваща зашеметяващо 3D светлинно шоу и още множество спиращи дъха сценични ефекти, които наелектризираха до червено феновете при премиерата си на \"Гластънбъри\" в края на юни. Цялата сценична техника ще пътува до \"Арена Армеец\" от Великобритания в 7 ТИР-а, тъй като няма как да бъдат набавени нейни аналози у нас като качество и ефекти.По условие на мениджмънта на The Chemical Brothers залата в \"Арена Армеец\" ще бъде лимитирана до точно 9500 места, чиито цени ще бъдат както следва: 59, 69, 79, 89 и ВИП места от 100 лв, които от утре, 25 юни, са в  от 10:00 часа. Първите 1000 билета са на промоционална цена с 10 лв. отстъпка.Началният час на шоуто ще бъде 21:00, като специално DJ шоу ще подгрява парти атмосферата до излизането на The Chemical Brothers на сцената в \"Арена Армеец\".", "date": "2019.07.24", "title": "Култовата електронна група The Chemical Brothers за първи път в България"}
{"url": "https://offnews.bg/tenis/legenda-v-tenisa-horata-triabva-da-tceniat-vseki-edin-udar-na-velikot-707905.html", "text": "Бившият световен номер 1 в мъжкия тенис Анди Родик не спести похвалите си по адрес на великата тройка Новак Джокович, Роджър Федерер и Рафаел Надал.Американецът е един от тенисистите, които прекрасно знаят какво е да се опитваш да бъдеш конкурентоспособен на триото, което продължава да доминира в този спорт.Родик прекрати кариерата си през 2012 година. През 2003 на 21-я си рожден ден той побеждава Хуан Карлос Фереро на финала, печелейки Откритото първенство на САЩ и става номер 1 при мъжете.Това е единствената му титла от Голям шлем, макар че достига до финал още 4 пъти – три пъти на \"Уимбълдън\" и още веднъж на Откритото първенство на САЩ. И четирите пъти губи от Роджър Федерер.\"Всеки иска да знае какво следва оттук нататък. В медийното пространство това е естествен стремеж да се гледа в бъдещето. Материалите се появяват за два часа, след това се случва ново събитие и старото се забравя.Тенисът не прави разлика. Ще ми се хората да се наслаждават на този момент със сегашните играчи и рекордите, които те подобряват. Надявам се хората да оценят всеки един удар на тримата.Бях като истински фен на финала на \"Уимбълдън\" и крещях зад телевизора. Стоях и се чудех какво ще направят Джокович и Федерер, какви стратегии ще изберат. Беше изключителна битка.Новак да навлезе сред Роджър и Рафа в най-силните им години. Това беше впечатляващо. Дълго време вниманието беше насочено към Роджър и Рафа, но между другото Джокович вече е с 16 титли от Големия шлем. Не ми се иска хората да подценяват стореното от него. Дано хората го оценят\", каза Родик.", "date": "2019.07.24", "title": "Легенда в тениса: Хората трябва да ценят всеки един удар на великото трио"}
{"url": "https://offnews.bg/sviat/aleksej-navalni-pak-e-arestuvan-v-moskva-707907.html", "text": "Полицията в Москва е задържала тази сутрин известния опозиционер и основател на Фонда за борба с корупцията Алексей Навални.За поредния си арест политикът съобщи в своя Инстаграм. Той излязъл сутринта за редовния си крос и с намерението да купи цветя на съпругата си, която има рожден ден, но е бил пресрещнат от силите на ОМОН /отряди на военната полиция със специално предназначение/.„Правилно казват, че понякога спортът е вреден. Излязох да потичам и да купя цветя на жена си, тя днес има рожден ден. Юля, честит рожден ден! Срещу входа има малък автобус с ОМОНовци, задържаха ме. И сега като глупак в къси гащи се намирам в полицейския участък“, казва той във видеото.Адвокатът на Навални Олга Михайлова посочва пред Интерфакс, че той е задържан за повторно нарушение на правилата за организиране на публични прояви. Тя уточнява, че не са й известни детайлите около задържането, но не изключва то да е свързано с планирания на 27 юли протест в Москва.За подобно нарушение законът предвижда парична глоба от 150 000 до 300 000 рубли и административен арест до 30 денонощия. На последния митинг от 20 юли, провокиран от отказа на ЦИК да допусне 57 независими кандидати за депутати в градския парламент на Москва, Навални постави ултиматум на изборната комисия. „Ако за една седмица не регистрират опозиционерите, следващата събота отиваме пред кметството“, каза той тогава.Часове след ареста му днес е задържан и координаторът на московския му щаб Олег Степанов. Неотдавна Навални престоя 10 денонощия в московския арест след протестната демонстрация в подкрепа на разследващия журналист от „Медуза“ Иван Голунов.", "date": "2019.07.24", "title": "Алексей Навални пак е арестуван в Москва"}
{"url": "https://offnews.bg/ikonomika/bedstveno-polozhenie-v-tri-oblasti-zaradi-chumata-po-svinete-707892.html", "text": "След Русе в още две области обявиха бедствено положение заради африканската чума по свинете. Това са Плевен и Разград.По-рано днес от БАБХ обявиха, че В Плевенско огнищата на заразата са в общините Гулянци, Левски, Никопол и Белене. Бедственото положение в областта влиза в сила от днес и ще продължи до 31 юли, ако не бъде удължено.В заповедта си областният управител на Плевен Мирослав Петров разпорежда органите на ОДБХ-Плевен да организират координацията, взаимодействието и изпълнението на дейностите, свързани с евтаназиране на животните в засегнатите зони. ОД на МВР да организира охраната на всички входно-изходни пътища на населените места, където има регистрирани огнища на зараза и да подпомага ОДБХ с информация за наличие на свине в дворовете на стопани в населените места. Ще помагат и от Пожарната в Плевен. При нужда ще се използват хора и техника на Министерство на отбраната и военните формирования на територията на областта.Областният управител разпорежда кметовете на населените места да оказват пълно съдействие.Областният управител на Разград Гюнай Хюсмен също издаде заповед, с която обяви бедствено положение поради реалната опасност от възникване на огнища на африканска чума по свинете в региона. Бедственото положение в областта влиза в сила от 24 юли и ще продължи до 30 юли включително.Съвместните проверки на ветеринари и полиция по имоти с информация за наличие на нерегламентирано отглеждане на прасета от типа \"заден двор\" стартират от община Исперих, като целта е унищожаване на нерегистрираните животни.Със заповедта се забранява достъпа на дървосекачи, на хора, които събират трюфели, гъби, билки и други горски продукти, тъй като могат да се превърнат в евентуални преносители на заболяването, се посочва още в съобщението.", "date": "2019.07.24", "title": "Бедствено положение в три области заради чумата по свинете"}
{"url": "https://offnews.bg/ikonomika/pravitelstvoto-razreshi-na-nek-da-prodade-chast-ot-oborudvaneto-za-aet-707897.html", "text": "Правителството разреши на НЕК ЕАД да продаде на АЕЦ „Козлодуй“ ЕАД част от наличното старо оборудване, което се намира на площадката на АЕЦ „Белене“, съобщиха от пресслужбата на Министерски съвет. Решението е взето на днешното заседание на кабинета.Става въпрос за филтри, вентилатори и други детайли, които са от съществено значение за изпълнение на програмите за продължаване на срока на експлоатация на 5 и 6 блок на АЕЦ „Козлодуй“ и за увеличаване на мощността на реакторната установка до 104%, посочват от МС.Стойността на предвиденото за продажба оборудване е близо 2.8 млн. лв. Продажбата ще бъде извършена чрез пряко договаряне между двете дружества.Възможността за подобна сделка е регламентирана в Правилника за реда за упражняване правата на държавата в търговските дружества с държавно участие в капитала. В неговите текстове е посочено, че началната цена за продажбата се определя от независим оценител, след прието решение на Министерския съвет.От правителството обясняват, че изпълнението на програмите за продължаване на експлоатационния срок на 5 и 6 блок на АЕЦ „Козлодуй“ изисква доставка на резервни части за ремонт или доставка на ново оборудване с цел поддържане в изправно състояние на съоръженията.Наличното на площадката на АЕЦ „Белене“ оборудване е аналогично с проектно-монтираното в АЕЦ „Козлодуй“ и позволява взаимната им замяна. Използването на аналогично оборудване от площадката на АЕЦ „Белене“ ще спести на АЕЦ „Козлодуй“ време и разходи за допълнителни изследвания и проекти за адаптиране към съществуващите системи, уточняват от пресслужбата на кабинета.", "date": "2019.07.24", "title": "Правителството разреши на НЕК да продаде част от оборудването за АЕЦ Белене на АЕЦ Козлодуй"}
{"url": "https://offnews.bg/kultura/dokumentalniat-film-za-uindsarf-predizvikatelstvoto-wind2win-s-premier-707862.html", "text": "Близо година след осъществяването на първото по рода си скоростно прекосяване с уиндсърф на цялото ни Черноморие – общо 300 км по вода от най-северната до най-южната му точка, предизвикателството Wind2Win излиза на голям екран.Документалният филм „Море на вятъра“ ще бъде представен премиерно на 2 август 2019 г. на четвъртото издание на престижния форум Burgas International Film Fest на лятна сцена „Охлюва“, Културен център Морско казино, от 21:30 ч. След прожекцията ще се проведе и дискусия по темата за опазването на Черно море. Входът за събитието е свободен.Лентата с обща продължителност 30 мин. проследява стъпка по стъпка рекордното постижение на уиндсърф атлетите Илияна Стоилова и Йоан Колев Wind2Win Challenge и поставя фокус върху социалната значимост на инициативата, с която двамата привлякоха вниманието на обществеността към важния проблем със замърсяването на Черно море с пластмаса. „Море на вятъра“ е филм за силата на духа и волята, които те държат изправен дори да виждаш, че всичко отива на вятъра. Това е филм за предизвикателството да се откажем от всекидневните удобства на пластмасата с цел да опазим единствения дом, който познаваме“, разказват Илияна и Йоан.Кино проектът е създаден по идея на сърф училище „Акаша“ и е продуциран от Remove Remove Productions и Beardfrost Productions, с генералната подкрепа на Kaufland България и съдействието на агенцията за външна реклама Импрес.В „Море на вятъра“ освен двамата уиндсърф атлети от „Акаша“, ще видим и останалите членове на екипа - морските биолози Димитър Беров, Велизара Стоилова и капитана на експедицията Явор Колев. Тримата следваха неотлъчно сърфистите със специален плавателен съд, от който извършиха мониторинг на плаващите морски отпадъци и изследваха състоянието на крайбрежните морски води, за да допълнят липсваща ценна информация.Заедно с тези усилия за информиране на широката общественост за измеренията на проблема, сърф училище „Акаша“ инициира и серия от почиствания на родни плажове като първата за тази година акция с участието на 54 доброволци бе на плаж „Устието на Ропотамо“, където бяха събрани над 980 кг отпадъци.", "date": "2019.07.24", "title": "Документалният филм за уиндсърф предизвикателството Wind2Win с премиера на Burgas International Film Fest"}
{"url": "https://offnews.bg/sviat/dvama-izcheznali-tijnejdzhari-sa-zapodozreni-za-ubijstvoto-na-turisti-707861.html", "text": "Двама канадски тийнеджъри са заподозрени за убийството на млада двойка чуждестранни туристи в Британска Колумбия, Канада.Миналата седмица 19-годишният Кам Маклиод и 18-годишният Брайър Шмегелски бяха обявени за издирване, след като кемперът им бе намерен опожарен до магистрала в съседен район.На 500 км от мястото няколко дни по-късно бяха открити телата на американката Чайна Дийз и приятелят ѝ Лукас Фаулър.Според полицията двамата тийнейджъри са били забелязани да шофират в провинцията и са основните заподозрени за двойното убийство.Първоначално се допускаше, че двете момчета може също да са мъртви и да са жертви на убиеца на Чайна и Лукас.Открито е и трето, неидентифицирано засега, тяло. Човекът е загинал от пламъците край опожарения ван на младежите.Полицията предупреждава гражданите да не влизат в контакт с двамата, тъй като могат да са опасни.", "date": "2019.07.24", "title": "Двама изчезнали тийнейджъри са заподозрени за убийството на туристи в Канада"}
{"url": "https://offnews.bg/zdrave/kak-da-sahraniavame-lekarstvata-pri-patuvane-prez-liatoto-707855.html", "text": "Когато предприемаме пътуване, обиновено вземаме със себе си лекарствата, които може да ни потрябват. Важно е да знаем как да ги съхраняваме и транспортираме в жегата, защото високата температура влияе на качеството и ефективността им.Повечето лекарствени средства се съхраняват при температура не по-висока от 25 градуса по Целзий, на място, до което не достига слънчева светлина. Обикновено начинът на съхранение е описан в листовката към препарата и е добре да се спазва, защото някои медикаменти са чувствителни към промените в температурата и влажността.Това е особено валидно за инсулините, хормоналните препарати, някои лекарства за разреждане на кръвта, нитроглицерина, ваксините, серумите, препаратите съдържащи гликозиди, мехлемите и унгвентите, мазилата на животинска основа.Важно! Инсулинът се съхранява в хладилник при температура от 2 до 8 градуса по Целзий. Прекаленото замразяване или нагряване силно влияе на ефективността му.Основни правила за съхранение на лекарствата при пътуванеДръжте лекарствата на прохладно, тъмно и сухо място. Никога не оставяйте медикаменти в банята или кухнята, ако тези помещения трудно се проветряват. Пазете ги и от повърхности, които са изложени на пряка слънчева светлина.Четете внимателно инструкциите, не само за да разберете как да приемате лекарствата, но и за да ги съхранявате правилно. Тези, които трябва да бъдат държани в хладилник, са особено чувствителни към високите температури и губят лечебните си свойства, ако се съхраняват на друго място.Не слагайте в хладилник или камера лекарства, за които това не е изрично упоменато в инструкцията към препарата. Високата влажност и ниската температура им вредят.След употреба винаги връщайте медикамента на мястото за съхранение, през цялото време на приема му. Така ще предотвратите инцидент, ако имате малко дете.Не прехвърляйте лекарства от една опаковка в друга, дори да е по-удобна за ползване. Това може да предизвика объркване и приемане на препарат не по предназначение.Не оставяйте лекарства в колата, за предпочитане е да ги носите в чантата си. В горещо време, температурата в автомобила може да достигне 70 градуса по Целзий, а в такива условия медикаментите лесно губят свойствата си.Не слагайте аптечката в багажника, за предпочитане е да се намира в купето на колата, така има по-малка вероятност да я забравите.Ако пътувате със самолет, носете лекарствата в ръчния си багаж.Обръщайте внимание на промяната в консистенцията, цвета, формата или мириса на лекарствата. Не вземайте препарати, които са променили тези показатели, независимо от срока на годност.", "date": "2019.07.24", "title": "Как да съхраняваме лекарствата при пътуване през лятото"}
{"url": "https://offnews.bg/vodni/antani-ivanov-se-sboguva-s-vtori-svetoven-final-707860.html", "text": "Младият ни талант в плуването Антъни Иванов завърши на девето място, след като не успя да се класира на финала на 200 метра бътерфлай на световното първенство по плуване, което се провежда в Кванджу (Южна Корея).Българинът, който от почти година живее и учи в САЩ, трябваше да плува в допълнителна серия на директна елиминация с олимпийския медалист от Рио 2016 Тамаш Кандереши. Двамата дадоха равно време в полуфинала и трябваше да бъде определен един участник за последното място.Кендереши поведе от самото начало, но на 150-ия метър Антъни се обърна първи и поведе с 1:30:80 мин. срещу 1:31.13 мин. Финалният спринт за унгареца обаче беше по-силен и той си върна водачеството. Българинът завърши с време 1:59:52, Кендереши - 1:59:39.Така Иванов остана буквално на едно пипане от втория си пореден световен финал на голям басейн при мъжете, след като загуби с 13 стотни преплуването за влизането в голямата осмица на 200 м бътерфлай на шампионата в Южна Корея.Другият българин в четвъртия състезателен ден – Светлозар Николов, направи дебют на световно първенство за мъже, навлизайки за основната си дисциплина 400 м съчетано.Представителят на \"Ботко Трендафилов\" и пловдивския \"Спринт\" регистрира на 200 м съчетано време 2:04:99 мин и завърши 37-и. Състезаващата се за Турция Екатерина Аврамова е 28-а в пресявките на 50 м гръб с 29,61 сек.", "date": "2019.07.24", "title": "Антъни Иванов се сбогува с втори световен финал"}
{"url": "https://offnews.bg/ikonomika/i-rumania-zastava-sreshtu-paketa-makron-707906.html", "text": "Министърът на транспорта, информационните технологии и съобщенията Росен Желязков се срещна с министрите на транспорта на Полша, Унгария, Литва и Латвия в Европейския парламент, съобщават от пресцентъра на ведомството му. По време на разговора са били обсъдени позициите на държавите, които са срещу Пакета за мобилност I, а представител на Румъния е заявил, че и Букурещ категорично ще се присъедини към групата на единомислещите и ще участва активно в преговорите по пакета.Министрите се обединиха около позицията, че до момента по Пакета за мобилност I се действаше прибързано, без силни аргументи и анализи. Това налага започването на нов диалог, в който трябва да вземат активно участие всички членове на ЕП от единомислещите държави, независимо от коя политическа група принадлежат, посочват още от министерството на Желязков.По време на срещата със заместник-председателя на Групата на европейските консерватори и реформисти на ЕП Рафаеле Фито министър Росен Желязков категорично е заявил, че приетите до момента текстове по Пакета за мобилност I се отклоняват съществено от първоначалните си цели и че се облагодетелстват определени държави членки за сметка на други.Росен Желязков е разговарял и с координатора по Пакета за мобилност I и член на Renew Europe Group на ЕП Хосе Рамон Бауса-Диаз. На срещага българският министър е изтъкнал опасенията на единомислещите държави, че така формулирани текстовете ще доведат до допълнителни часове управление и натрупване на умора у водачите, което е реална предпоставка за тежки инциденти. Той припомнил, че задължителното връщане на превозните средства до страните по установяване, ще увеличи ненужно трафика, вредните емисии и амортизирането на пътната инфраструктура.Според него решаването на проблемите в сектора не може да стане само с налагането на забрани и ограничения, а необходим цялостен подход, който да гарантира равни условия за всички държави членки, както и достатъчно време за адаптация на бизнеса и превозвачите.Темата е била обсъдена и с председателя на Групата „Идентичност и демокрация“ на ЕП Марко Зани. ", "date": "2019.07.24", "title": "И Румъния застава срещу пакета Макрон"}
{"url": "https://offnews.bg/obshtestvo/ventcislav-karadzhov-obeshta-da-globi-soleno-nap-i-izleze-v-otpusk-707902.html", "text": "Председателят на Комисията за защита на личните данни, който обеща да провери и глоби НАП за гигантския теч на данни на милиони български граждани, излезе в отпуск посред скандала. Че Венцислав Караджов отсъства и е в отпуск, потвърдиха пред OFFNews от КЗЛД днес.Миналата седмица Караджов обеща да глоби приходната агенция с видимо неудоволствие. Първо уклончиво каза, че трябва да се изчака правоохранителните органи да си свършат работата, после предположи, че същите пари (20 до 40 милиона лева) биха свършили повече работа, ако НАП ги вложи в подсилване на защитите на информационните си системи. Изненадващо след това НАП изпрати от името на КЗЛД съобщение до медиите, в което ги уведоми, че КЗЛД ще ги глоби. За финал самият Караджов лично излезе в тв ефир и обяви, че предстои много сериозна глоба. Днес, в разгара на скандала, той вече е в отпуск.От Комисията уточниха, че Караджов е в отпуск поне до началото на август.Той не е единственият отговорен за случилото се отпускар. В отпуск бе и шефката на НАП Галя Димитрова още по времето на избухването на огромния скандал. Не е ясно дали в момента тя е на работа. В същото време, 4 милиона български граждани, чиито данни са изтекли, все още не могат да проверят и потвърдят, че данните им са публични. От НАП обещаха да стартират приложение, с което всеки да може да провери какви негови данни са изтекли. То и до днес не е факт. Вместо това шефовете на двете ведомства се радват на заслужен отпуск.", "date": "2019.07.24", "title": "Венцислав Караджов обеща да глоби солено НАП и излезе в отпуск"}
{"url": "https://offnews.bg/nashite-avtori/res-lxi-plutopopulizmat-i-nedomaslenite-707851.html", "text": "Тва с НАПлийкс препотвърждава моите continuous тези тук – че в ГЕППбспДПС-държавата всички са некадърни. Не само т.нар. безкнижен „премиер“, но и другите му там руминанти и министри-пелтастчета.***„Недомаслени“, дет подмята тихият гений Чудомир в разказа „Консул на Голо Бърдо“.***Хакът е в главите.***Но т'ва „шудрите“, ако позволите, не могат да го схванат, и продължават да гласуват – принудени или не, - за същия Шебекбаши.***Ето ви две теории за случая с НАП, изберете си, щот' все така си общувам с “черни хакери“. 1) „Бръсначът“ на францисканския колега Гулиелмус от Окам (едно там селце в Съри) – никой не стои зад нищо, просто сръчен младеж се възползва от цялостната некадърност на сегашната власт, която – знаем - неглижира всичко (в случая - киберсигурността). Младежът тегли данни, докато си поръчва втора пица на промоция, щот примерно НАП не го кефят.***2) Властта прави този киберпробив в самата себе си с цел след това да се дадат целево едни извънредни стотици милиони от „излишъка“ за киберсигурност от бюджета, за да се присвоят. Щот тоя излишък трябва да се изпапа някак, не само чрез самолетчетата.***Има и „бонус“ към точка 2: след всичко това, ако някой спомене електронно гласуване, властта ще писне до възбог в стил “ма нали видяхте к'во стана с НАП“. Толкова, не е сложно.***Споменатият Шебекбаши ще скуъртне от радост, ако „Фолксваген“, нали, но явно няма да стане.***Защо? Защото немците прекрасно знаят за крадливата управленска прослойка, овладяла България. (Те, немците, в известен смисъл я създадоха.) То и в Словакия и дори Полша е донякъде така, но техните управленски крадци поне имат неква decency за пред избирателите. При нас няма такова нещо.***Наш'те не са държавници, а нещо като вариант на pthiri pubis. Паразитирайки в пубиса на самата държава, извинете за деепричастието.***И няма кой, има само КОЙ.***Както каза някой, държавният разход за изтребителите (преди това – за санирането и какво ли не) е нещо като данък „имбецил“ – всички го плащаме заради имбецилите, които гласуват за ГЕПП и бсп.***Et nihil humanum. Дреме му на шмайзера на средния български ретард за върховенството на закона и проевропеизма; той продължава да гласува за хора с дарвиново излъчване.***И ги събират в своеобразна point d’appui, и след това ви ги сервират – като франкенщайновия Гешев.***И няма кой да спретне на управлението дори обикновен спарагмОс, както онези диви вакханки на Орфей. Последната ми надежда е в Националната овцевъдна и козовъдна асоциация. (Да, има такава.)***Дали ви е хрумвало следното: българската държава съвсем умишлено не желае да наема „бели шапки“ (т.е. „бели хакери“, т.е. истински специалисти по киберсигурност, т.е. „хактивисти“), щот' те ще имат свободен достъп до разни неща като партийни черни каси, схеми за източване на еврофондове и т.н. Помислете.***Те биха влезли в сметките на всички наши управленски гужати.***Стигнахме до плутопопулизъм, честито. Не само ние, Тръмп и Путин са видни представители, но при нас, в този олигархат, изглежда необратимо, заради балканските специфики: властта безпроблемно се е сраснала с богатите и всеки опит за checks and balances си остава на „хартия“ (или за неколцината „мунчовци“, които се осмеляват да протестират).***Упс, току-що разказах и днешна Русия, без да искам – извън нечовешката ѝ културна вселенскост.***Как се противостои на това? Никак. Защото политическият оптимизъм е дете на интелекта и бунта, а ние сме жертви на “pessimism of the will”.***In re, Борисов Еднокнижния е следствие, а не причина. Но трескаво се опитва напоследък да се представи за причината. С неговия чист байганьовски Männlichkeit, който чудесно апелира към по-непретенциозната човешка биомаса. Прожектира образ, в който уж е in fine fettle, но всъщност това е отчаян PR-опит да се удържи властта.***А властта зависи изцяло от ДПС. Ще се изненадате, но само там, в лицето на Йордан Цонев и още неколцина, има „рацио империи“, тръгнало от Гай Марий в Републиката и стигнало до Адриан. Т.е. „разумната власт“ (макар и в различен контекст), която схваща, че властта не бива да източва всички публични средства в своя полза и да презира избирателите си, защото ще падне.***Дори аз, „Анакин“ на десните, against my better judgement, се замислям дали да не мина към другите най-умни от Тъмната страна, представете си.***ДПС наистина са чудо в българската политика. Те спазват, без да искат (щот техният гуру Доган е чисто никакъв философ) онова на Платон чрез Чоран – макар да предпочитаме себе си, ние се ненавиждаме много повече, отколкото предполагаме. Мъдрецът е толкова необичайно явление само защото изглежда ненакърнен от омразата, която, по подобие на всички хора, би трябвало да изпитва към себе си. Шестица cum laude.***Борисов разсмива мислещите в усилията си да избута мандата – прилича по нещо на великия герой от „Саут Парк“ Кептън Хайндсайт, чиято суперсила е да се сърди, че нещо не е станало със задна дата. И задачата му е да не генерира нищо в бъдеще.***Fuck the poor, както се казваше в онзи забавен филм на Мел Брукс. Т.е. ГЕПП са „десни“ само и единствено заради кражбите и членството в ЕНП, а не заради потенциално разумната социална политика. И ако „назначат“ Томислав за нов Цветанов, ще стигнат до прочутото “a-t-on des nouvelles de monsieur de Lapérouse”.***Гешев: това назначение казва, сякаш по детски, „нъцки, ние тук си правим каквото си искаме“. И няма капка гражданско възмущение. Сетих се за Чехов, този истински гений, който го е казал чрез Вершинин от „Три сестри“: „Что вы! Здесь такой здоровый, хороший, славянский климат. Лес, река... И здесь тоже березы... И никто не знает почему ето так“.***Не мога да разбера защо не се протестира по площадите и със стачки срещу тази „хамска“ власт, най-тъпата от началото на антропоцена насам. Защо не като гърците? Ако перифразираме Бонапарт, treize siecles vous contemplent. Да не кажа вече „quatorze“.***Какво доживяхме – бсп да ви плаши с Пеефски. След 2013 и всичко, което се случи.***Д-р Михайлов е прав, както обикновено – Борисов е параполитик. Аз бих добавил културологично – и постетичен, в своята душевна голотия. В краниума там нЕма никой. Честито.***Опитът не може да замени интелекта. Камо ли образованието.***Триумфът на отчайващото невежество е отделен въпрос.***Все повече се чувствам като в онази епиграма на големия Радой Ралин – ако изкукуригам, кого ще събудя?***А хелиотропите-„патрЕоти“ вече осигуриха и правнуците си. И са чудесни ladies of negotiable virtue на ГЕПП-бсп-ДПС.***Като казах “virtue” – помните ли онзи филм, The Unexpected Virtue Of Ignorance?***Властта у нас е петата грешка по Цицерон, този тъжен съвременник и на триумвиратите, и на Републиката като цяло: фактът, че хората не учат и не се стремят да четат и да се образоват, за да станат нещо повече от това, което са били. (Мога и на латински, но да не предозираме.)***Хайде пак Радой, for good measure: „Смениха си идеите и адресите/на служба са у интересите.“***ГЕПП-бсп властта у нас спазва – без да го знае, инстинктивно – френския принцип “mensonge par omission”. Т.е. лъжа заради премълчаване. Нещо, тръгнало от Ришельо, но в съвсем друг контекст. Но наш'те, милите, го спазват като закон.***То е, най-общо, отказ от етична регулация на съвместния ни живот, заради премълчаването, отказ от всякакъв обществен договор, отказ от собствената си нация в името на личното добруване. Не, това не е Ришельо.***Вид политически cosplay. Гадни (винаги невинни) копилета.***бсп: да се саморазпуснат и да изчезнат, заради чудовищни престъпления срещу българската нация. Начело с Румен Гечев, който добре знае как средната българска заплата се довежда до 7 долара. Съд и бич за тия мръсници.***Проблемът е в електората с по-ограничени когнитивни способности; но по-големият проблем е как да обясним на този електорат, че гласува против себе си.***С недомаслени като тия няма да стане.Oще: на ", "date": "2019.07.24", "title": "Res LXI: Плутопопулизмът и недомаслените"}
{"url": "https://offnews.bg/turizam/pravitelstvoto-priravni-ekskurzovodite-s-lekarite-707904.html", "text": "Професиите \"Екскурзовод\" и \"Планински водач\" стават регулирани професии.Решението взе правителството днес по предложение на министъра на туризма Николина Ангелкова.Регулирани професии сега са например лекар, лекар по дентална медицина, фармацевт, архитект. Тези специалности са от обществена значимост и/или са от съществено значение за живота и здравето на хората. Упражняването им е строго определено чрез законови, подзаконови или административни разпоредби. Следването на студентите пък е значително по-тежко и продължително, отколкото обучението в бакалавърските университетски специалности, а дипломирането е след тежки държавни изпити.Защо е необходимо добавянето на \"Екскурзовод\" и \"Планински водач\" не става ясно от резюмето на решението, изпратено от пресслужбата на МС до медиите.В него се казва само: \"Спазени са условията и изискванията за регулирана професия, съгласно Закона за туризма и Закона за признаване на професионални квалификации по отношение на професията „Екскурзовод“ и професията „Планински водач“.Регулираните професии са от обществена значимост и/или е от съществено значение за живота и здравето на хората, упражняването на които е определено чрез законови, подзаконови или административни разпоредби.", "date": "2019.07.24", "title": "Правителството приравни екскурзоводите с лекарите"}
{"url": "https://offnews.bg/nashite-avtori/razlomno-vreme-707870.html", "text": "Мнозина се опитват да уловят духа на нашето време, да открият и посочат основната черта в светоусещането и поведението на съвременните хора. Тук предлагам някои свои наблюдения и бележки по темата. Смятам, че ключ към обяснение на многообразните явления в днешния сложен свят може да бъде имащата различни прояви у голям кръг хора тяга към обособяване. Иначе казано, на мода сега е поривът към разделение. Този импулс към прокарване на разломи се наблюдава както в мисленето и действието на отделните индивиди, така и в тези на колективи от различен вид. Ако това е вярно, то условно можем да назовем днешната епоха с представката „раз-”. Формираните с нейна помощ думи доста добре изразяват това, което се случва с критична маса хора в съвременността. Ще дам няколко примера за този широко разпространен уклон към сепаратизъм, а след това ще се опитам да го осмисля.Да започнем с движещата му сила: разочарованието от статуквото. Ала какво в това статукво е неприемливо и срещу какво следва да се разбунтуват съвременниците? Най-общо казано, те копнеят да разклатят с тенденция да разтурят наличните цялости с траен облик – публични системи, структури, институции, организации, държавни образувания, междудържавни съюзи. Предпочитана мишена за разединение са традиционните човешки общности – семейни, родови, землячески, приятелски, професионални, партийни и пр. Повикът на времето е да разбутаме, с цел да разбием, формите на единство в човешкия живот, особено тези с постоянен строеж и неизменни правила на функциониране. Характерни негови изрази в настоящето, са: опитите за разграждане на съюзи между държави – например излизането на Британия от ЕС; разграничаването на отделни държави от многостранни договори, по които те са страна – например оттеглянето на САЩ от Парижкото споразумение за климата; разнобоят при крайната оценка и отказът да се подкрепят вече съгласувани в международната общност споразумения – например на няколко страни, вкл. нашата, от Конвенцията срещу домашното насилие; стъпките за разлагане с усилия за последващо разформироване на вече съществуващи международни организации – например на САЩ и други държави на ЮНЕСКО, и др.Най-често разбъркването и внасянето на раздор в наличните цялости и единства става чрез разделяне на съставните им елементи до тяхното частично или пълно разчленяване. Разглобяването на действителността носи със себе си разкъсване на смятани за основополагащи връзки във и между нещата, а също в самите човешки индивиди и общности. Походът към разпадането света на „светове” е съпроводен с унищожаване хомогенността на самите нови „универсуми”, които иначе претендират да са неразложими монади. С други думи казано, този порив води до разяждане целостта и единството на света, разпокъсването му и в перспектива неговото разрушаване.Разкъсването на цялостите е мотивирано от неприемане на предполагаемата им роля на спънка за свободното действие на принципно различаващи се от иначе разтворените в единствата човешки индивиди или съставените от тях групи. Поддръжниците му акцентират върху различието по същност на смятаните от тях за разнородни неща, което е било потиснато в рамките на цялостите, с оглед удържането на тяхното единство. Движещият им мотив е да изведат на преден план разнообразието на явленията в реалността около хората, а и на изявите на собствено човешкото битие. Средството за реализация на посочения порив е аналитичната способност на нашето мислене. В хода на човешката история тя е усъвършенствана до степен понастоящем да улавя най-дребните детайли и най-фините нюанси в нещата. Нейната задача е да открива спецификата и неповторимостта на проявите на битието. Прекомерното й прилагане обаче води до отслабване, с тенденция към закърняване, на другата ключова мисловната способност на хората – синтетичната. Абстрахирането от несъществените разлики, намирането на същностните прилики и изграждането на умения за създаването на обобщения, стават все по-рядко наблюдавани. Плъзгайки се по повърхността голяма част от съвременниците не развиват заложбата си да вникват в неявните сродства на изглеждащи на пръв поглед несъпоставими явления. Увлечени в гонене на уникалности те престават да търсят сходствата между нещата. Образно казано, те виждат само дърветата, но не и гората. А това води до едностранчив и изкривен поглед към действителността, което пък вещае възникване на сериозни рискове за човечеството.Разкъсването на реалността има за важна последица нейната фрагментация. То води до ерозия и премахване на наличните и очертаване на множество нови граници в нея. От друга страна, размножаването на елементите в действителността предизвиква нейното усложняване и все по-трудното намиране на единен поглед към протичащите там процеси. Не на последно място, то е съпроводено с раздалечаване на формите на битието. Това е добре видно в сферата на човешките взаимоотношения, в която нарастващото разномислие и разногласие прави разлъката между хората честа, лесна, бърза и категорична. Разбягването на индивидите в различни посоки спъва тяхното повторно събиране, с оглед участие в съгласувани действия. Все по-трудно става постигането и удържането на вече взети решения за съвместното преборване с какъвто и да е проблем от днешните хора. Ала там където липсва доброволно съгласие се намесват принудата и употребата на сила при решаване на човешките дела. Иначе казано, цената на освобождението от „сковаващите свободното действие” цялости и единства в споделения от хората свят, е попадането в ново робство, този път още по-опасно, защото при него отсъства възможността на мнозинството от хората да участват при вземането на засягащите ги решения. Кръгът се затваря, като „меката” власт на мнозинството граждани, канализирана в класическите институции, се заменя с „твърда” на отделни автократи или котерии от техни сподвижници, пренебрегващи нормите на тези „неефективни” структури. Мнимата „диктатура” на публично излъчените управления, с присъщата им организация и правила на функциониране, е на път да бъде наследена от реалната диктатура на произволно действащи сатрапи и васалите им.Разделянето създава предпоставки за противопоставяне между обособените неща. Затова и не е чудно, че в днешния свят нараства конфронтацията между хората: отделни индивиди, обособени на някакъв признак общности (полов, етнически, сексуален, расов, религиозен, културен и др.), а и между държави. Увеличават се подозрителността и нетърпимостта между хората. Умножават се конфликтите помежду им. От друга страна, все по-трудно става поемането на нови и спазването на стари ангажименти. Най-често от това страдат многостранните договори, основани върху принципа за еднакво третиране на участниците в тях. Все по-често те са заменяни от сепаративни съглашения, в които някоя от страните търси несподелени с другата облаги, стъпвайки върху своята привилегирована позиция. В основата на тенденцията към разтрогване на наличните договорености стои отхвърлянето на принципа за равенство на сключилите ги партньори. Оспорва се еднаквата ценност на контрагентите – индивиди, общности, стопански субекти, държави и пр. Простичко казано, днес тържествува неприкритият егоизъм – личностен, групов, национален, държавен, цивилизационен. Ориентирът на универсалните човешки ценности в живота на хората, прилаган чрез следване като водещ принципа за спазване на общите за всички хора права и свободи, е все по-често и открито оспорван. Изглежда, че еднаквото третиране на хората вече не е актуално. Наблюдава се явна или скрита апология на неравенството, съпътствана с претенции за превъзходство на едни или други човешки индивиди или общности. То пък логично води до заявки за налагане на господство над „по-низшите” човешки същества, общества, цивилизации.Увлечението по разединение на голяма част от съвременниците – и то на имащи значително влияние в публичния живот, е породено от убеждението, че човекът е способен да се справи самостоятелно с проблемите си или като част от ограничена група себеподобни. Нарасналите технологически възможности на човешкия род пораждат у немалка част от представителите му самочувствие на властелини в света и амбиция да го подчинят, както и себеподобните си. Протеклият в продължение на хилядолетия процес на индивидуализация днес намира своята кулминация в претенцията на отделни индивиди да надмогнат социалната природа на човека. Влюбени в собственото си его те забравят, че извън обществото човек губи своя специфичен облик на „социално животно”. Може би вярват, че ще станат богове – реализирайки едната от посочените от Аристотел възможности в подобна ситуация, но много по-вероятно е да се върнат към животинското състояние – другата опция, представена от гръцкия философ.", "date": "2019.07.24", "title": "Разломно време"}
{"url": "https://offnews.bg/obshtestvo/valezhi-s-risk-ot-gradushki-v-4-oblasti-prediobed-posle-slantce-i-tem-707831.html", "text": "През нощта на много места продължи да се развива купеста и купесто-дъждовна облачност и главно в Централна България и крайните югоизточни райони валя дъжд с гръмотевици. На отделни места те бяха значителни.За четири области днес НИМХ обяви първа степен на опасност (жълт код), заради значителни валежи с гръмотевици и условия за градушки. Областите са Плевен, Ловеч, Габрово и Велико Търново.Преди обяд все още в много райони ще има валежи, но постепенно дъждът ще спира и облачността ще се разкъсва и намалява. След обяд над по-голямата част от страната ще е предимно слънчево. Ще духа слаб до умерен вятър от север-североизток.Максималните температури ще са между 25° и 30°.Над планините преди обяд ще се развива купесто-дъждовна облачност и ще има краткотрайни валежи с гръмотевици. През деня явленията ще отслабват и облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18°, на 2000 метра - около 12°.По Черноморието преди обяд облачността ще е значителна и главно по южното крайбрежие все още ще има валежи с гръмотевици. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26°-28°. Температурата на морската вода е 26°-27°. Вълнението на морето ще бъде около 2 бала.Днес слънцето изгрява 10 мин. след 6:00 и залязва в 20:56 часа. Продължителност на деня 14:46 часа.", "date": "2019.07.24", "title": "Валежи с риск от градушки в 4 области предиобед, после слънце и температури до 35°"}
{"url": "https://offnews.bg/obshtestvo/vnezapno-pochina-kolegata-nikolaj-boev-707866.html", "text": "На 41-годишна възраст вчера внезапно си отиде нашият колега и приятел Николай Боев, съобщи Столична община.  Николай беше изключителен професионалист – човечен, почтен и коректен, на когото можеш да разчиташ винаги.Николай Боев е работил като експерт връзки с обществеността в Столичната община, „Автомагистрали“ ЕАД към Министерството на регионалното развитие и благоустройството и ПП ГЕРБ, а от 2009 до 2013 г. като ръководител на звеното за връзки с обществеността към Министерски съвет. Поклонението ще се състои на 25 юли в 11 часа в Габрово, черквата „Успение на Пресвета Богородица“. OFFNews поднася съболезнования на близките на Николай. ", "date": "2019.07.24", "title": "Внезапно почина колегата Николай Боев"}
{"url": "https://offnews.bg/obshtestvo/remont-po-novoremontiranata-magistrala-struma-do-28-iuli-707833.html", "text": "Ремонт на ремонта започва днес на автомагистрала \"Струма\".Пуснатата предсрочно, на 23 май, магистрала се затваря днес в участъка на моста над река Логодашка. Той се намира при кръговото при Полигона на входа на Благоевград до пътен възел \"Зелен дол и ГКПП \"Ст. Лисичково\". Мястото е при 93-ия километър на лот 3.1.Причината е необходимост от настройка и калибриране на дилатационните фуги на съоръжението, съобщи вчера агенция \"Пътна инфраструктура\", която уточни, че дейностите са за сметка на изпълнителя на обекта.Поетапно се затваря първо платното за София, а след това - и платното за Кулата. При затваряне на платното за София трафикът ще се пренасочва по път I-1 София-Кулата. Движението в посока Кулата ще се осъществява по автомагистралата. След завършване на дейностите в платното за София ще се ограничи движението в съседното платно за Кулата като трафикът в тази посока ще се насочи по път I-1 София-Кулата.", "date": "2019.07.24", "title": "Ремонт по новоремонтираната магистрала Струма до 28 юли"}
{"url": "https://offnews.bg/lajfstajl/ariana-grande-i-tejlar-suift-s-naj-mnogo-nominatcii-za-nagradite-na-mt-707863.html", "text": "Тейлър Суифт и Ариана Гранде водят с по 10 номинации за видео музикалните награди на MTV, съобщиха Асошиейтед прес и Ройтерс, цитирани от Дарик.Двете певици са номинирани едновременно в осем категории, включително за видеоклип на годината.\"You Need to Calm Down\" на Тейлър Суифт и \"thank u, next\" на Ариана Гранде са номинирани за най-голямата награда заедно с \"Bad Guy\" на Били Айлиш, \"Old Town Road\" на Лил Нас Екс и Били Рей Сайръс, \"A Lot\" на рапъра 21 Савидж и Джей Коул, \"Sucker\" на \"Джонас брадърс\".На второ място по брой на номинациите е 17-годишната Били Айлиш с девет. В категорията за изпълнител на годината нейни съперници са Ариана Гранде, Карди Би, Шон Мендес, Холзи и \"Джонас брадърс\".Лил Нас Екс, чийто хит \"Old Town Road\" изравни рекорда за най-много седмици начело на класацията за сингли Хот 100 на \"Билборд\" - 16, е с осем номинации.Изненадващо Пост Малоун не получи номинация, въпреки че доминираше в стрийминг услугите и по радиото, както и в класациите на \"Билборд\" миналата година.Песента \"Shallow\" на Лейд Гага и Брадли Купър, която спечели награди \"Оскар\" и \"Грами\", получи две номинации - за песен на годината и най-добро сътрудничество. Корейската група Би Ти Ес има четири номинации, включително и в новата категория на най-добър Кей-поп.Церемонията за раздаване на видео музикалните награди на MTV е насрочена на 26 август в Нюарк. Феновете вече могат да гласуват на сайта . ", "date": "2019.07.24", "title": "Ариана Гранде и Тейлър Суифт с най-много номинации за наградите на MTV"}
{"url": "https://offnews.bg/obshtestvo/hristina-praznuva-imen-den-dnes-707809.html", "text": "Църквата почита днес Света великомъченица Христина. Имен ден празнуват нейните съименички.Св. великомъченица Христина била родом от гр. Тир. Нейният баща бил управител. Наричал се Урбан и бил известен като жесток езичник. Когато пораснала, Христина сама стигнала до познанието на истинския Бог. После познала и богочовека Христа и започнала да му се моли. Веднъж Христина счупила домашните идоли и ги изхвърлила през прозореца. Баща й се разгневил и я подложил на страшни изтезания. Младата мъченица с непоколебима твърдост изтърпяла всичко. Христина била хвърлена в тъмница и накрая прободена с копия.Това станало около 300 г. в царуването на Диоклетиан. Един от родствениците на Христина погребал нейното многострадално тяло. ", "date": "2019.07.24", "title": "Христина празнува имен ден днес"}
{"url": "https://offnews.bg/obshtestvo/ivan-vazov-open-pomogna-remontat-na-stolichnata-ul-ivan-vazov-prikli-707859.html", "text": "Ремонтът на столичната улица \"Иван Вазов\", който започна през март миналата година, приключва до средата на август. Кой е виновен - освен времето, за продължилия епично дълго ремонт на малката уличка ще се определи, след като строителите приключат работа. „Иван Вазов“ е малка улица с много инфраструктура. По нея беше сменен към 760 метра канал, който е от 1905 г., както и към 760 метра водоснабдителна система от 1930 г. На практика това осигурява водоснабдяването и канала на голяма част от центъра на града – не само на живеещите на ул. „Иван Вазов“, говорим за карето между „Левски“, „Раковски“, „Аксаков“ и „Шести септември“, обясни зам.-кметът Дончо Барбалов. След ремонтите на \"Софийска вода\", от ЧЕЗ са извършили подмяна на непроходим колектор от 10 киловолта, който бил пред аварийно състояние. Осъществена е и смяна на комуникации от „Виваком“, уточнява Барбалов. След това започва възстановяване на настилките и тротоарите заедно с пускането на ново улично осветление. Преди дни на улицата се роди идеята за нов тенис турнир - IVAN VAZOV OPEN - от Момчил Захариев и Димитър Караниколов. Захариев, които живее наблизо, се впечатлил от червената настилка - част от слоевете, които се полагат преди павирането на улицата, която му заприличала на тенис корт. След появата на снимките в социалните мрежи, се присъединява Караниколов и се ражда проектът за снимки с дрон. А белите очертания на корта са от тоалетна хартия. ", "date": "2019.07.24", "title": "IVAN VAZOV OPEN помогна: Ремонтът на столичната ул. Иван Вазов приключва през август"}
{"url": "https://offnews.bg/kultura/izlozhba-c-est-la-vie-v-muzeia-zemiata-i-horata-707835.html", "text": "Изложбата „C’est la vie“ в музей \"Земята и хората\" в София представя от днес до 11 август творчеството на българо-френските художници Иванка Петрова-Цекова -Ване и Кристин Цекова - Кристи.Парижката им история се заражда още през 60-те години, когато родената в София Ване се влюбва във френския език и става известна със своите художествени изяви. Завършва френската гимназия и Художествената академия в София. Френският език и интересът към изкуството я отвеждат в Париж, където завършва естетика на изкуството и остава да живее във Франция.Кристи се ражда в Париж и израства в подножието на Монмартър, където изгражда своето творчество. Дипломира се по история на изкуството и чужди езици и цивилизации.Двете, майка и дъщеря, създават асоциацията „Paris-Vanet-Art“ през 2013 година, за да се борят за изкуството и за сближаване на двете култури – българската и френската.Художествените им търсения прерастват в защита на човешките ценности и солидарност, а Paris-Vanet-Art предлага на френската публика не само изложби и ателиета по рисуване и живопис, но и такива по кирилица.Чрез “C’est la vie” авторите биха искали да предадат на хората вяра и упорство за превъзмогване на трудностите в живота, всеки един според своя собствен пластичен език.", "date": "2019.07.24", "title": "Изложба C’est la vie в музея 'Земята и хората\""}
{"url": "https://offnews.bg/obshtestvo/rabotnata-grupa-za-podgotovka-na-podzakonovata-uredba-po-zakona-za-sot-707868.html", "text": "Mеждуинституционалната работна група за разработване на подзаконови нормативни актове по Закона за социалните услуги проведе първото си заседание днес в Министерството на труда и социалната политика.Заседанието беше ръководено от председателя на работната група - заместник-министър Зорница Русинова. По време на заседанието участниците се обединиха около идеята работата по подзаконовата рамка да бъде прозрачна и да протече консенсусно и в дух на разбирателство. Целта на работната група е да предложи проекти на Наредба за планирането на социалните услуги, Наредба за качеството на социалните услуги, Правилник за прилагане на Закона за социалните услуги и на Наредба за стандартите за заплащане на труда на служителите, осъществяващи дейности по предоставяне на социални услуги, които се финансират от държавния бюджет. В работната група участват над 80 експерти от министерства, агенции, социалните партньори, неправителствени организации, международни организации и академичните среди.", "date": "2019.07.24", "title": "Работната група за подготовка на подзаконовата уредба по Закона за социалните услуги проведе първото си заседание"}
{"url": "https://offnews.bg/zdrave-i-krasota/chisto-ili-s-mliako-kak-da-piem-kafeto-si-707812.html", "text": "Някои предпочитат натуралното, чисто кафе без добавки и дори не го подслаждат, за да не развалят вкуса му. Други консумират тонизиращата напитка само с добавки - най-често с мляко.Добър избор ли е кафето с мляко?Има най-различни вариации на тази напитка – капучино, лате макиато, крем-кафе... Видовете се различават предимно по количеството мляко, което съдържат.По полезността на кафето и до днес се водят научни спорове, но надделява мнението, че то е по-скоро полезно – има тонизиращ ефект, подобрява паметта и концентрацията на вниманието, снижава риска от някои видове рак, влияе благотворно върху храносмилането.Чистото кафе и кафето с мляко обаче въздействат по различен начин. Модният напоследък френски диетолог Анри Шено категорично не одобрява кафето с мляко. Според него в този вид напитката по-трудно се усвоява от организма: „Ако човек изпие чаша кафе с мляко и на следващия ден умре, при атопсията ще открият в стомаха му непреработено кафе с мляко.“Други диетолози са на мнение, че млякото отлично допълва кафето, компенсирайки някои негови негативни ефекти. Ако кафето „окислява“ организма, млякото го алкализира; кафето повишава киселинността на стомашния сок, а млякото го понижава; кафето „отмива“ калция от организма, а млякото е източник на калций.Факти, които може да улеснят избора виВ чаша черно кафе се съдържат 4,7 калории – количество, което е абсолютно безвредно за организма. За сравнение, в чаша кафе с мляко и захар калориите са не по-малко от 50. Изводът е очевиден – ако сте на диета, пийте чисто кафе. И обратно – капучиното, латето, особено със захар, може да не се отразят добре на фигурата ви.Черното кафе повишава енергичността и подобрява умствената дейност, защото не съдържа мляко или сметана, които биха смекчили ефекта му. Ясно е, че ако пиете чисто кафе преди лягане, безсънието ви е почти гарантирано.Малко мляко в кафето (около 50 г) може да неутрализира този проблем. Така ще можете да се насладите на любимата си напитка и да си осигурите здравословен сън. На тези, които по принцип имат проблем със заспиването, специалистите препоръчват да се откажат от кафето след залез.На хората, които страдат от киселини, чистото кафе не се препоръчва, защото то повишава и без друго високото ниво на pH. Кафето с мляко има по-меко действие.Чистото кафе има един неприятен страничен ефект – намалява усвояването на някои елементи и по специално на калция. Чаша кафе с мляко обаче може да компенсира загубата на калций.", "date": "2019.07.24", "title": "Чисто или с мляко - как да пием кафето си?"}
{"url": "https://offnews.bg/ikonomika/vtori-den-bedstveno-polozhenie-v-rusensko-zaradi-chumata-po-svinete-707852.html", "text": "Втори ден в област Русе е в сила бедствено положение заради Африканската чума по свинете.Умъртвяването на животните в село Николово продължава. В свинефермата там има 17 хил. прасета, до вчера бяха убити по-малко от 1000. Това е и една от причините за обявяване на бедствено положение.Българската агенция по безопасност на храните днес ще обяви мерките, които предприема. При обявяване на бедствено положение всички правомощия се прехвърлят от съответната област към БАБХ.В Плевен се събира областната епизоотична комисия. До обявяването на бедствено положение в Русенско се стигна заради трите огнища на болестта в региона – в частни стопанства в селата Пет Кладенци и Ценово, и в свинекомплекса в село Николово.", "date": "2019.07.24", "title": "Втори ден бедствено положение в Русенско заради чумата по свинете"}
{"url": "https://offnews.bg/politika/prezidentskoto-veto-sabira-izvanredno-komisiata-po-otbrana-darzhavnia-707849.html", "text": "Президентското вето събира извънредно днес депутатите от комисията по отбрана.Народните представители се събират в 14:30 ч. днес, за да решат дали да приемат, или да отхвърлят ветото на ген. Румен Радев върху закона за ратифициране на договорите със САЩ за покупката на изтребителите  F-16 Block 70.Поради важността на темата, президентът, който бивш командир на ВВС, ще направи публично изявление след завръщането си от Хърватия. В писмените му мотиви до Народното събрание е посочено, че това важно решение е взето по \"бързата писта\" с две гласувания в рамките на едно заседание на парламента и че сделката води до рязко повишаване на бюджетния дефицит.Четирите договора за покупката на новите изтребители и необходимите за тях боеприпаси бяха ратифицирани от парламента на първо и второ четене на 19 юли след близо петчасови дебати. Заради тях държавата ще поеме нов дълг.", "date": "2019.07.24", "title": "Президентското вето събира извънредно комисията по отбрана, държавният глава - с изявление за F-16"}
{"url": "https://offnews.bg/temida/hristo-ivanov-geshev-se-opitva-da-inkriminira-roliata-na-opozitciata-707854.html", "text": "Иван Гешев направи силно внушение за това, че Демократична България стои зад пробива в сигурността на НАП, което е недопустимо.Това мнение изрази лидерът на \"Да, България\" (\"Демократична България\") Христо Иванов в сутрешния блок на БНТ. \"Г-н Гешев направи силно внушение за това, че по някакъв начин \"Демократична България\" стои зад пробива в сигурността на НАП, което е изключително проблематично само по себе си като внушение. Защото ние сме политическата сила, която най-много настоява за това в България да има реална киберсигурност\", каза Иванов.\"Аз съм свикнал да се казват какви ли не неща по мой адрес, но когато го казва заместник главен прокурор и кандидат за главен прокурор, трябва да е аларма за нас, защото това е изключително овластено лице\", допълни той.Иванов припомни, че магистратът трябва да е безпристрастен и да не се ангажира с позиция за крайния изход на случая. \"Г-н Гешев каза, че е убеден, че има кибертероризъм, че това е политическа поръчка и направи връзка с нашата реакция\", припомни той и определи като \"абсолютен абсурд\" връзка на дясното обединение в теча от НАП.\"Демократична България\" ще внесе предложение за образуване на дисциплинарно производство срещу Иван Гешев. Освен това, с мотив, че е непригоден, ще поиска кандидатурата му да бъде оттеглена от избора на нов главен прокурор, защото не е способен да се придържа към изискването за висок етичен стандарт, добави Христо Иванов. Според него Иван Гешев се опитва да инкриминира ролята на опозицията в едно демократично общество, което отново доказва колко непригоден е за поста.", "date": "2019.07.24", "title": "Христо Иванов: Гешев се опитва да инкриминира ролята на опозицията в едно демократично общество"}
{"url": "https://offnews.bg/futbol/levski-shte-se-parzhi-v-kipar-707856.html", "text": "Високи температури очакват играчите на Левски в Кипър, където в четвъртък ще се изправят срещу местния АЕК Ларнака в първа среща от втория квалификационен кръг на Лига Европа, пише вестник \"Тема спорт\".Справка в сайтовете с прогнози показва, че в часа на мача в четвъртък - 18:30 местно време, термометрите ще показват 32 градуса, които ще се усещат като 37.Това ще е и най-горещият отрязък на деня, като с наближаването на края на мача температурите ще спаднат до 26. Със сигурност няма да бъде комфортно и на феновете на на стадион \"АЕК Арена\".Съоръжението е открито през 2016 година и струва 8,5 милиона евро и от кадрите, разпространени в интернет, се вижда, че не разполага с козирки.\"Обикновено от юни до септември в Кипър е много, много топло. Ще бъде тежко и за двата отбора, но може би ще ни даде леко предимство\", коментира пред Дарик 31-годишният централен защитник на АЕК Ларнака Даниел Мойсов.Иначе група от 20 футболисти определи треньорът на Левски Петър Хубчев за гостуването на АЕК Ларнака. Ето и футболистите на 26-кратните шампиони:Милан Миятович, Николай Михайлов, Живко Миланов, Нуно Рейш, Йоанис Каргас, Иван Горанов, Деян Иванов, Ивайло Найденов, Илия Юруков, Мартин Райнов, Хали Тиам, Давиде Мариани, Паулиньо, Станислав Иванов, Станислав Костов, Франко Мазурек, Дени Алар, Мартин Д. Петков, Здравко Димитров, Насиру Мохамед", "date": "2019.07.24", "title": "Левски ще се пържи в Кипър"}
{"url": "https://offnews.bg/sviat/rusia-otreche-a-posle-prizna-che-nein-boen-samolet-e-narushil-vazdus-707853.html", "text": "Руския обяви, че навлизането във въздушното пространство на Южна Корея не е било умишлено, обяви президентството в Сеул.Вчера руски самолет наруши два пъти въздушното пространство на Южна Корея. Южнокорейски изтребители бяха вдигнати във въздуха и бе извършена предупредителна стрелба.Официални представители на руското Министерство на отбраната изразили \"дълбоко съжаление\" пред колегите си от Южна Корея и обяснили, че е станал технически проблем, се казва в съобщението от Южна Корея.До вчера руското министерство на отбраната отричаше остро да е имало нарушаване на въздушното пространство. Впоследствие Русия призна, че такова е имало, но твърди, че то не било умишлено и че веднага ще започне разследване по случая.Защо, ако става въпрос за грешка, въздушното пространство е нарушено не веднъж, а два пъти въпреки предупредителните изстрели от южнокорейските изтребители - не става ясно. При инцидента един от трите руски самолета, който веднъж нарушава пространството и го напуска, се връща повторно.\"Москва твърди, че ако самолетът е летял според предварително планирания маршрут, инцидентът не би се случил\", заяви южнокорейски говорител пред репортери. Това не е потвърдено от руските власти.По повод случилото се Китай увери, че нито един от трите руски самолета не е навлязъл във въздушното пространство на друга страна.", "date": "2019.07.24", "title": "Русия отрече, а после призна, че неин боен самолет е нарушил въздушното пространство на Южна Корея"}
{"url": "https://offnews.bg/futbol/arestuvaha-bivsh-sobstvenik-na-tcska-i-kremikovtci-707857.html", "text": "Бившият собственик на ЦСКА Прамод Митал е бил арестуван в Босна и Херцеговина, съобщава \"Ройтерс\". Индийският милиардер е бил задържан в своята компания в страната.Срещу предприемача се води разследване по подозрение за организирана престъпна дейност и злоупотреба със служебно положение. Митал е заподозрян, че е изтеглил пари от фирмената каса, които след това се озовали в тайни сметки в Лондон.Заедно с предприемача са били задържани членът на Надзорния съвет на компанията \"Глобал Испат Коксна Индустрия Лукавац\" Раджиб Даш и директорът Парамеш Батачари. Преди години освен начело на ЦСКА, индиецът бе собственик и на \"Кремиковци\".Засега тримата са задържани във фирмената централа в северния град Луковац, докато полицията извършва обиски в офиса им, след което те ще бъдат отведени в прокуратурата на Тузла, каза прокурорът Чазим Серхатлич от районната прокуратура в град Тузла.Според него със заповед за арест се издирва и четвърти заподозрян участник в престъпната група. Очаква се задържаните да се явят пред съда днес, добавя Франс прес.", "date": "2019.07.24", "title": "Арестуваха бивш собственик на ЦСКА и Кремиковци"}
{"url": "https://offnews.bg/futbol/malkia-diavol-za-mesi-arzhentinetcat-plashta-globa-ot-1500-dolara-707872.html", "text": "Суперзвездата на Барселона и аржентинския национален отбор Лионел Меси се размина с леко наказание от южноамериканската футболна конфедерация за лошите си коментари по време на турнира Копа Америка.След загубата от Бразилия с 0:2 в полуфинала нападателят критикува работата на съдията, обвини корупцията във футбола за поражението, а по-късно не се появи на церемонията по връчване на бронзовите медали.Меси беше заплашен от тежко наказание заради непрофесионално поведение и отправени обиди към реферите. Най-тежката санкция, която го грозеше, беше забрана да играе за националния отбор до две години.След полученото официално извинение, от КОНМЕБОЛ смекчиха глобата до 1500 долара и дисквалификация за един мач.Представители на аржентинската федерация са обяснили, че под \"корупция\", Меси е имал предвид конкретни рефери, а не висши чиновници в организацията.", "date": "2019.07.24", "title": "Малкия дявол за Меси, аржентинецът плаща глоба от 1500 долара"}
{"url": "https://offnews.bg/sviat/bus-s-droga-za-140-mln-se-blasna-v-patrulka-707865.html", "text": "Бус с метаамфетамини за 140 милиона долара се блъсна в полицейски автомобил, паркиран пред полицейско управление в Сидни, Австралия.28-годишният шофьор блъснал колата с висока скорост, а след това избягал с буса.Полицията го е заловила час по-късно в предградието Ийстуд.При претърсване на превозното средство в него са открити 273 килограма метаамфетамини - най-разпространената дрога в Австралия.Мъжът ще бъде изправен пред съда за разпространение на наркотици и опасно шофиране.", "date": "2019.07.24", "title": "Бус с дрога за $140 млн. се блъсна в патрулка"}
{"url": "https://offnews.bg/temida/advokatat-na-kristian-bojkov-dannite-ot-nap-mozhe-da-sa-zapisani-na-k-707858.html", "text": "Компютърът на Кристиян Бойков вероятно все още не е отключен. От прокуратурата могат да твърдят каквото си искат. Това са волни изявления. Ако са извлекли някакви данни, това е било незаконно.Това коментира в предаването \"Здравей, България\" на  адвокатът на задържания за пробива в НАП Кристиян Бойков - Георги Стефанов.\"Необходимо е присъствие на собственика на компютъра и адвокати. Ако нещо е изтеглено, то е възможно и да бъде внесено. Възможно е тези данни да са записани на компютъра, след като той е бил иззет\", посочи адвокат Стефанов.Той отново повтори тезата на защитата, че скандалът с теча на данни идва като удар от конкуренцията по дружеството, в което работи Бойков. „Нито Кристиян, нито търговското дружество, нито адвокатите се занимават с политика. Въпросът е чисто процесуален. Никой няма отношение към стреличките, които си прехвърлят политиците”, каза Стефанов.Вчера ГДБОП проведе акция в компанията, като бе иззета техника и бе арестуван търговският директор на TAD Group Георги Янков. Собственикът на фирмата е на служебно пътуване в Канада, не се укрива. \"Предполагам ще се върне до края на седмицата. Това е било планирано пътуване. Човекът си пуска снимки в социалните мрежи, не се укрива”, обясни Стефанов по повод твърдението, че Иван Тодоров е избягал зад граница.", "date": "2019.07.24", "title": "Адвокатът на Кристиян Бойков: Данните от НАП може да са записани на компютъра му след изземването"}
{"url": "https://offnews.bg/obshtestvo/vodata-spira-na-dve-mesta-v-sofia-zaradi-remonti-707832.html", "text": "\"Софийска вода\" предупреди за спиране на водоподаването в някои столични райони днес.Пресвързване на уличен водопровод на ул. „Каменоделска“ в Научно-производствена зона (НПЗ) „Хаджи Димитър“ налага спиране на водата от 9 до 21 часа на: ул. „Каменоделска“ и ул. „Малашевска“Подмяна на сградно водопроводно отклонение на ул. „Стоян Мисирски“ в с. Желява налага спиране на водата от 9 до 16 ч на ул. „Васил Левски“ от №1 до №18.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, уверяват от \"Софийска вода\".Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.07.24", "title": "Водата спира на две места в София заради ремонти"}
{"url": "https://offnews.bg/kultura/cheti-vav-vlaka-bdzh-predostavia-bezplatni-elektronni-knigi-707880.html", "text": "БДЖ стартира кампания „Чети във влака”. Пътниците, притежаващи смарт устройства, могат да се докоснат до нови светове по време на пътуването си чрез магията на електронните книги, съобщават от дружеството.Във всички влакове в страната са разпространени стикери с QR код, водещ към електронни книги за безплатно четене. Инициативата подкрепят водещи издателства и автори, които са предоставили безвъзмездно първите книги от виртуалната библиотека на „Чети във влака“.Сред тях са разказите „Кръв от къртица“ и „Юли не идва“ на , детски заглавия и др.Виртуалната библиотека на „Чети във влака“ ще остане отворена за нови попълнения целогодишно, посочват от БДЖ. Всеки автор и издателство могат да се включат в каузата, като се свържат с жп превозвача на официалната електронна поща:  ", "date": "2019.07.24", "title": "'Чети във влака': БДЖ предоставя безплатни електронни книги"}
{"url": "https://offnews.bg/112/kuche-kangal-nahapa-4-godishno-dete-707875.html", "text": "Куче от породата кангал е нахапало 4-годишно дете село Камено поле във Врачанско.Инцидентът е станал на 23 юли, съобщо ОД МВР-Враца.Детето играело пред къщата си, когато разхождащото се свободно куче го нападнало.На детето е оказала медицинска помощ в болницата в Мездра и е освободено с леки наранявания.Собственикът на кучето - 31-годишен жител на същото село, е задържан за 24 часа.", "date": "2019.07.24", "title": "Куче кангал нахапа 4-годишно дете"}
{"url": "https://offnews.bg/politika/parlamentat-othvarli-vetoto-na-prezidenta-biznesat-shte-finansira-par-707877.html", "text": "Мнозинството депутати отхвърлиха ветото на президента Румен Радев срещу отвореното финансиране на партиите.  политическите партии. \"За\" възможността бизнеса да финансира политическите формации гласуваха 129 депутати от ГЕРБ, ДПС, НФСБ и „Воля“. Против бяха 84 народни представители от БСП и ВМРО. Според Менда Стоянова от ГЕРБ държавната субсидия е била алибито за нечистоплътните връзки на партиите с бизнеса. Йордан Цонев от ДПС припомни, че до 2009-а политическите партии са били финансирани от бизнеса. „По-добре държавна субсидия в достатъчен размер, а не в размер, какъвто предложи някое шоу“, обяви Цонев. Концесионирането на партиите отива твърде далеч, заяви в пленарна зала депутатът от ПГ на „БСП за България“ и зам.-председател на Народното събрание Кристиан Вигенин. По думите му гласуването на ветото е вододел за българската демокрация - в каква посока ще тръгне българската демокрация и политическият процес в България. „Прави се законодателство на инат, без никакъв диалог между партиите, без търсене на консенсус по такива ключови въпроси, които пряко засягат всяка една от партиите в НС и цялото общество“, коментира той. Социалистът попита и защо чак сега някой се е сетил за проведения референдум за субсидиите. „Не помня обаче и референдумът да се е произнасял по начина на финансиране на партиите, освен за субсидията от 1 лев“, каза той. Вигенин подчерта, че се нарушават всички международни стандарти по отношение на законодателството, което засяга изборния процес – с промените в Закона за държавния бюджет се изменят Изборният кодекс и Законът за политическите партии. „Има изискване такива промени да не бъдат правени по-малко от 6 месеца преди избори“, наблегна той. Депутатът подчерта, че промените, направени преди евроизборите и промените, които се правят сега, са в една посока – да се създаде по-благоприятна среда за управляващата партия. Това по думите му е достатъчно сериозен повод да се сезират и международните институции, както е направила левицата. Кристиан Вигенин бе категоричен, че с тези промени се узаконява корупцията, рекетът и лобизмът в управлението както на държавата, така и на общините. „ГЕРБ провежда политика за оттегляне на държавата от редица сфери на обществения живот, за да се създаде все повече място за частния бизнес. Ние сме против тази политика и макар те да са дясна партия и да искат да водят държавата в тази посока, концесионирането на партиите отива твърде далеч. То е пряка заплаха за националната ни сигурност“, заяви той. Според него популизмът може да носи краткотрайни дивиденти, но когато се упражнява от управляваща партия, това е загуба за обществото и държавата. „Даже не ви донесе и краткосрочни дивиденти, както се видя от социологическите проучвания – нито правителството стана по- популярно, нито премиерът“, обърна се той към управляващите. Президентът е прав, че се подменя политическата система в България. Това е така, защото конституционната роля на политическите партии повелява те да не служат на чужди интереси, а на интересите на народа, което вие променихте, заяви зам.-председателят на ПГ на „БСП за България” Крум Зарков от парламентарната трибуна. Той коментира, че търговските дружества и едноличните търговци служат на един интерес – печалба. „Когато ви дадат пари, вие ще служите на тях, а не на народа”, обърна се той към мнозинството. Зарков добави, че във ветото пише още, че се създава опасност да бъде преодоляна конституционната забрана - нито една политическа партия да не се утвърждава като държавна, да не се сливат партия и държава. „В последните седмици вие правите точно това и то последователно. В своето вето президентът е ясен и точен, а вие искате да прикриете от българските граждани факта, че продавате политическата ни система”, категоричен бе Крум Зарков. ", "date": "2019.07.24", "title": "Парламентът отхвърли ветото на президента, бизнесът ще финансира партиите"}
{"url": "https://offnews.bg/tehnologii/sasht-zapochva-razsledvane-na-tehnologichnite-giganti-707876.html", "text": "Американското министерство на правосъдието обяви, че започва широко разследване на големите фирми в областта на цифровите технологии, за да провери дали те участват в антиконкурентни практики.Министерството не е назовало конкретни компании, но казва, че разследването ще се фокусира върху „търсене, социални медии и някои онлайн услуги на дребно“. Това води до мисълта, че най-вероятно компании като Google, Amazon, Facebook и потенциално Apple ще бъдат разследвани.Проверката ще се занимае най-вече с въпроса „дали и как водещите онлайн платформи са постигнали пазарна сила и дали се ангажират с практики, които са намалили конкуренцията, спрели са иновациите или вредят на потребителите“.Институцията има широки правомощия да разследва фирми, които подозира, че нарушават законите за конкуренцията, и дори може да спре компаниите, които смята, че са твърде доминиращи, пише Би Би Си.Вероятно ще бъдат разгледани въпроси, свързани с това как най-големите фирми в областта на цифровите технологии са се разраснали, както и как са използвали предимствата, които идват с много големите мрежи от потребители.Според анализа на репортера от Би Би Си Дейв Лий, по-големият въпрос е дали новите компании в областта на цифровите технологии могат да се мерят с богатствата на гигантите. Това, което обаче ще постави под напрежение тези компании е, че Министерството на правосъдието не разглежда конкретни твърдения, а вместо това започва да разглежда как по-точно компаниите за придобили такава мощ и какво да направили, за да запазят позициите си.По думите на Дейв Лий „технологичните компании настояват, че имат жизнеспособна конкуренция и предупреждават, че разбиването на големи американски фирми може да проправи път на чуждестранни конкуренти, особено от Китай.Google и Facebook сега доминират онлайн рекламата, като потребителите използват платформите им, за да си поръчат храна, да гледат филми или да се социализират онлайн.Междувременно нарастващата популярност на онлайн пазаруването увеличава състоянието на фирми като Amazon.Даниел Айвс, анализатор в изследователската компания Wedbush Securities, казва за Би Би Си, че крайният резултат вероятно ще доведе до \"промени в бизнес модела\" или в най-лошия случай потенциални глоби, а не в принудително разпадане на основните предприятия.", "date": "2019.07.24", "title": "САЩ започва разследване на технологичните гиганти"}
{"url": "https://offnews.bg/tenis/palachat-na-grigor-toj-ne-beshe-na-100-i-mi-dade-dosta-shansove-707874.html", "text": "Тенисистът Кевин Кинг, който отстрани Григор Димитров, не скри емоциите си от първата и най-голяма победа в кариерата си до момента. Американецът влезе в двубоя от първи кръг на турнира BB&T Atlanta Open като №405 в световната ранглиста, но за радост на своите съграждани си тръгна с крайния успех след успех 7:5, 6:6 над Гришо.Преди срещата с българина най-голямата победа на Кинг беше над световния №81 Ернесто Ескобедо на \"Чалънджър\" турнир през септември 2017 година.\"Фантастично е. Не бих успял да го сторя другаде. Трибуните бяха невероятни, страхотна енергия, много съм развълнуван от тази победа.Много е специално. Минаха няколко години, откакто баща ми имаше шанс да ме гледа, така че съм щастлив, че той може да бъде тук и да ме подкрепи.Беше невероятно. Изглеждаше, че Димитров не е на 100%, така че ми даде доста шансове в своите сервис геймове. Но аз бях доволен, че накрая затворих мача в своя полза.Ще празнувам малко със семейството и приятелите, но след това ще се върна, ще направя възстановяване и ще започна да се фокусирам върху следващия мач\", каза Кинг.Във втория кръг на надпреварата американецът ще се изправи срещу своя сънародник и №2 в схемата на турнира Тейлър Фриц.Григор пък ще може да се подготви за турнира в Лос Кабос, Мексико, който стартира на 29 юли.", "date": "2019.07.24", "title": "Палачът на Григор: Той не беше на 100% и ми даде доста шансове"}
{"url": "https://offnews.bg/temida/radan-kanev-geshev-e-nominatcia-na-gerb-dps-i-bsp-v-sadebnata-siste-707867.html", "text": "\"Първото интервю на господин Гешев, в качеството му на кандидат за главен прокурор на Република България, е повече от притеснително както от професионална, така и от етична политическа гледна точка. Напълно недопустимо е един висш магистрат, да не говорим за магистрат с възможностите и прерогативите на главен прокурор, да заема ясно политически позиции, да изказва политически становища, още повече предварително да дава дефиниция кой е олигарх, кой - престъпник.\"Това заявява евродепутатът Радан Кънев в изявление след .Кънев е категоричен, че номинацията му е резултат от сговор между ГЕРБ, ДПС и БСП.\"Това е резултат от политическо решение на основните партии, независимо дали те наричат себе си управляващи или опозиционни\", казва той.Кънев предупреждава, че ако кандидатурата на Гешев бъде утвърдена от Пленума на Висшия съдебен съвет и бъде издаден указ от президента, \"трябва да сме наясно, че състоянието на върховенството на правото, на правосъдието, на разделението на властите в България ще бъде влошено, а не подобрено. Ще направим голяма крачка назад, а не крачка напред\".", "date": "2019.07.24", "title": "Радан Кънев: Гешев е номинация на ГЕРБ, ДПС и БСП. В съдебната система се очертава произвол"}
{"url": "https://offnews.bg/temida/napleaks-targovskiat-direktor-vav-firmata-na-kristian-bojkov-zadarzha-707850.html", "text": "Търговският директор на TAD Group е задържан снощи с полицейска заповед за 24 часа, съобщи БНР.Георги Янков е задържан след новата многочасова акция на ГДБОП в офисите на компанията в ж.к. \"Изток\", където работи заподозреният за хакерската атака срещу Националната агенция за приходите Кристиян Бойков. При нея изтекоха личните данни на милиони българи. Бойков категорично отрича да е извършител, а ръководството на фирмата стои зад гърба му. Той бе задържан и впоследствие - освободен.Сега е задържан Георги Янков. Защо са го задържали не е ясно - посочи тази сутрин адвокатът Георги Стефанов пред bTV.Мъжът не е заподозрян и срещу него няма повдигнати обвинения - твърди източник на БНР от МВР.Иззети са абсолютно всички компютри на фирмата. Тя на практика е спряла да функционира - разказа адвокатът.", "date": "2019.07.24", "title": "НАПleaks: Търговският директор във фирмата на Кристиян Бойков задържан с полицейска заповед"}
{"url": "https://offnews.bg/tenis/grigor-dimitrov-otpadna-senzatcionno-v-atlanta-707848.html", "text": "Първата ни ракета Григор Димитров отпадна сензационно още на старта на турнира BB&T Atlanta Open.Най-добрият ни тенисист отстъпи с 5:7, 4:6 пред световния №405 Кевин Кинг и напуска надпреварата още в първи кръг. Американецът пък постигна най-голямата победа в кариерата си и зарадва публиката в родния си град. Във втори кръг квалификантът ще срещне втория поставен – сънародника си Тейлър Фриц.Българинът игра с болки в рамото и допусна огромен брой непредизвикани грешки и не можеше да разчита на началния си удар. В паузата между двата сета българинът получи помощ от физиотерапевт на корта, но и това не му повлия на играта.28-годишният му съперник стигна до общо 23 точки за пробив в двубоя и реализира 6 от тях, докато първата ни ракета материализира 3 от 7 възможности.На втори сервис Димитров спечели едва 24% от точките.Общо в двубоя Димитров допусна осем двойни грешки, които не бяха компенсирани от осемте аса. Българинът беше пробит седем пъти в хода на срещата, като във втория сет взе само едно от подаванията си.Загубата е и четвърта поредна за Димитров, който напуска трети пореден турнир още на първото стъпало след Куинс и \"Уимбълдън\". Последният му успех беше на \"Ролан Гарос\" (29 май), когато взе две победи и стигна до третия кръг в Париж.До края на седмицата Григор ще може да си почине и да се подготви за турнира в Лос Кабос, Мексико, който стартира на 29 юли.", "date": "2019.07.24", "title": "Григор Димитров отпадна сензационно в Атланта"}
{"url": "https://offnews.bg/zdrave/majchinoto-mliako-ima-protivorakovi-svojstva-707864.html", "text": "Учени откриха уникален противотуморен компонент в майчиното мляко. Неговото действие ще бъде тествано на пациенти с няколко вида рак. Става дума за веществото алфа1Н, съобщава Daily Mail.Изследването е проведено в клиника „Мотол“, Прага. Ръководител на екипа е шведският учен проф. Катарина Сванборг, която от години проучва свойствата на млечната захар в майчината кърма.Според учените алфа1Н участва в производството на лактоза – млечната захар. Експертите открили, че този елемент е способен да формира противоракови комплекси. Взаимодействието на алфа1Н с олеиновата киселина образува съединение, което задейства механизмите на самоунищожение на раковите клетки.Еспериментални изпитания на това съединение са показали, че в случаите на тумор на пикочния мехур, неговото използване е довело до прекратяване на агресивното развитие на метастази и намаляване на обема на туморите. Пациентите, които участвали в тестването, са изхвърляли туморни фрагменти чрез урината си. При това първичният ефект е бил забелязан само след два часа.Действието на алфа1Н се тества върху болни с тумори на пикочния мехур, мозъка и червата.", "date": "2019.07.24", "title": "Майчиното мляко има противоракови свойства?"}
{"url": "https://offnews.bg/obshtestvo/mon-otmenia-dva-ot-izpitite-sled-iv-klas-i-vavezhda-dva-sled-x-klas-o-707871.html", "text": "Министерството на образованието и науката отменя два от задължителните изпити след четвърти клас - по предметите \"Човекът и природата\" и \"Човекът и обществото\". Въвеждат се два нови - след десети клас, по български език и литература и по математика. На тях ще се явяват задължително всички ученици, а не само тези, които завършват училищното си образование след десети клас, с който по новия закон приключва първата гимназиална степен.Промените станаха ясни от публикувания днес проект на график за учебното време през предстоящата учебна 2019/2020 година от Министерството на образованието.Оттам аргументират отпадането на два от четирите изпита след четвърти клас с думите, че обучението по български и математика - предмети, по които външното оценяване се запазва - позволяват оценка на функционалната грамотност на учениците и затова другите два отпадат.ГрафикътЧетири са предвидените ваканции.Есенната е от 01.11. до 03.11.2019 г.Коледната да продължи 16 дни - от 21.12.2019 г. до 05.01.2020 г. планира МОН.5 февруари е неучебен ден и предшества началото на втория срок, който започва на 06.02.2020 г.Пролетната ваканция (от I до XI клас) се предвижда да е от 11.04.2020 г. до 20.04.2020 г. За дванадесетокласниците тя ще е от 16.04. до 20.04.2020 г.На 29.05. приключва учебната година за учениците от I до III клас; на 16.06. - за учениците от IV до VI клас. До 30.06. ще учат в спортните училища и всички ученици от VII до IX клас.МатуриДържавният зрелостен изпит по български език и литература е насрочен за 20.05.2020 г.Държавният зрелостен изпит по предмет по избор - за 22.05.2020 г.7. и 10. класНационалното външно оценяване (НВО) по български език и литература след VI и новото, след X клас, се насрочва за 09.06.2020 г.НВО по математика за двата класа се насрочва за 11.06.2020 г.НВО по български и математика след десети клас се провежда за първа година. Това се налага, защото законът раздели гимназиалното образование на два етапа и ученикът може да завърши училище и в 10. клас.IV класНВО по български е планирано за 27.05.2020 г.НВО по математика е планирано за 29.05.2020 г.Времето за обсъждане на предложените от МОН варианти е един месец от публикуването на официалната страница на министерството. Всички постъпили становища ще бъдат разгледани, уверяват от министерството.", "date": "2019.07.24", "title": "МОН отменя два от изпитите след IV клас и въвежда два след X клас (обновена)"}
