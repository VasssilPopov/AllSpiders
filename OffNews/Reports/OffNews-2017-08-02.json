{"url": "https://offnews.bg/112/ovladiaha-pozhara-kraj-burgas-661940.html", "text": "Пожарникарите успяха да овладеят пожара, който бушуваше край бургаското село Изворище.Заради излизащия на моменти силен вятър, огънят се бе насочил към близкия квартал „Банево“, на километър – два от последните къщи, но бързата намеса на огнеборците предотврати разпространението му.Към този момент горят сухи треви в ненаселена местност - в посока пътя за „Слънчев бряг“.Вероятната причина за възникване на пожара край Изворище, малко след 12 ч., е варене на компоти.Около десетина постройки и вили са изгорели, но щетите ще се оценяват след пълното потушаване на огъня. Загинали са домашни животни, изгорели са и оранжерии.Няма пострадали хора, но някои от тях не се допускат в домовете им заради тяхната безопасност. Един мъж бе арестуван, след като отказа да изпълни полицейско разпореждане и да напусне района. Бургазлията настояваше да се върне в склада си във вилната зона „Каптажа“. Около 30-ина пожарникари, включително и служители в почивка, бяха ангажирани за борба с огъня. Очаква са огнеборци да останат цяла нощ да дежурят, за да не се получи ново възпламеняване или пожарът да промени посоката си.", "date": "2017.08.02", "title": "Овладяха пожара край Бургас"}
{"url": "https://offnews.bg/sviat/samolet-katcna-na-portugalski-plazh-ubi-50-godishen-mazh-i-8-godishno-661945.html", "text": "Малък самолет кацна аварийно на претъпкания плаж Капарика, недалеч от Лисабон, и погуби 50-годишен мъж и 8-годишно момиченце.Според очевидци на трагедията, много от хората на плажа са избягали в морето.Очевидец заяви пред местна телевизия, че самолетът прелетял ниско над хората преди да кацне на брега.Загиналото момиченце било с родителите си, които не са пострадали.Двамата пътници в самолета са отведени от полицията.", "date": "2017.08.02", "title": "Самолет кацна на португалски плаж, уби 50-годишен мъж и 8-годишно дете"}
{"url": "https://offnews.bg/izvan-terena/gadzheto-na-ronaldo-pokaza-za-parvi-pat-koremcheto-661938.html", "text": "Гадджето на Кристиано Роналдо потвърди, че е бременна пред списание \"Hola!\". Джорджиана Родригес се снима на корицата с коремчето, показвайки го за първи път.\"Аз съм много семенен човек и обичам децата\", каза 23-годишната испанка. Тя е първата приятелка в живота на Роналдо, която забременява. Асът на Реал вече има 3 деца, но от сурогатни майки, родили при пълна секретност в САЩ.Съмнения, че Джорджиана е бременна, се появиха още по време на ваканцията на португалеца на остров Ибиса. Никой обаче не ги потвърди.Клюкарите от \"Сън\" дори изровиха новината, че испанката е ходила на ДНК тестове, за да е сигурна, че ще бъде заченато супер бебе. Това обаче леко отива в сферата на фантазиите.Пак според таблоида, Роналдо планира да прави деца, докато те достигнат седем броя. Това е любимото число на голмайстора, което той носи на фланелката от години.Звездата е горд баща на Кристиано-младши, който вече тренира футбол. Това лято му се родиха и близнаци - Ева и Матео. ", "date": "2017.08.02", "title": "Гаджето на Роналдо показа за първи път коремчето"}
{"url": "https://offnews.bg/futbol/prochuta-olimpijka-prizna-che-e-totalen-proval-v-zhivota-661942.html", "text": "Гейл Емс, сребърна медалистка за Великобритания от Олимпиадата в Атина, призна, че е на практика фалирала и се срамува от положението си. 40-годишната дама спечели отличието на смесени двойки в бадминтона.Спортистката има и световна титла, но сега е готова да разнася кафе в Starbucks, за да оцелее. В емоционално интервю за дамски спортен сайт тя заяви:\"Аз се срамувам да си призная, но се боря да оцелея. Постоянно идват писма от банката, че съм пропуснала поредната дата за местните данъци, телефона, електричеството, водата.И всеки пък, когато ги отварям, те ми напомнят за провала. Да, аз, Гейл Емс, сребърна медалистка от Олимпиада, съм тотален провал\", каза дамата.\"Всеки в моето положение знае колко боли. Много плача, страшно много. Определено безпаричието ми докарва и ментални проблеми.Разпродадох каквото мога по интернет, но парите не стигат\", написа британката.Тя участва в шоу програми, за да закърпи бюджета, помагаше на медии, но все няма постоянна работа. Гейл има и две деца, като явно е самотна майка.", "date": "2017.08.02", "title": "Прочута олимпийка призна, че е тотален провал в живота"}
{"url": "https://offnews.bg/politika/borisov-prosto-niamame-alternativa-niama-po-dobri-ot-nas-snimki-661934.html", "text": "Всеки ден работа! Просто нямаме алтернатива, няма по-добри от нас и всеки ден трябва максимално да се доказваме и да си изпълняваме програмата.С тези думи министър-председателят Бойко Борисов сам се похвали по време на днешното правителствено заседание, на което беше приета Програмата за управление на правителството за периода 2017-2021 г.В допълнение правителствената пресслужба разпространи стенограма от дискусията в Министерски съвет за програмата за управление. Както сами можете да се убедите от текста, на практика дискусията е силно редуцирана - изобилстват монолозите на Борисов, които по патетика и хвалебствия напомнят най-силните години на \"Работническо дело\".Управленската програма обхваща 20 области, за които правителството на България набелязва 65 приоритета и 902 мерки, чрез които ще се реализират основните приоритети на коалицията. Общата цел на коалиционното правителство е: доходи, сигурност, икономически прогрес, свобода и демокрация, сила на предприемаческия дух и прозрачност на управлението, уточняват от правителствената пресслужба.„Това изпълним ли го, мисля, че ще се случат доста по-добри неща“, казва още Борисов. Той акцентира, че документът е съставен в изпълнение на подписаното коалиционно споразумение между ГЕРБ и Обединени патриоти – НФСБ, АТАКА, ВМРО, и е съобразен с приоритетите за управление към него.БОЙКО БОРИСОВ: В изпълнение на подписаното Коалиционно споразумение между Политическа партия „ГЕРБ“ и „Обединени патриоти“ – НФСБ, „Атака“ и ВМРО, е изготвен проект на Програма за управление на правителството на Република България за периода 2017-2021 година.Проектът на Програмата за управление е съобразен с приоритетите на управление към Коалиционното споразумение и обхваща 20 области, за които правителството на България набелязва 65 приоритета и 902 мерки, които ще допринесат за тяхното развитие.Имайте предвид, че има да се свърши много работа. Много е направено, но и много трябва да се направи. Особено важно, към регионалното министерство – „Хемус“ – ускорено, максимално бързо; ТОЛ-системата – ускорено, максимално бързо. Административните тежести – към Министерството на икономиката и Агенцията за електронно управление. И всеки един от вас по темите: реформите и продължаването на това, което се прави в правосъдието и сме поели като ангажимент; образованието е изключителен приоритет на коалицията – не само с финансирането в повече, но и самите програми. Виждате, огромни инвестиции идват в България, завод след завод се строи – квалифицираната работна ръка, експертното ниво, максимум трябва да можем да отговорим на интереса, който има към България.Разбира се, социалната сфера. Но не само повишаване на пенсиите, а и всички тези приоритети, за които говорихме в предизборната кампания, особено за инвалидните пенсии. Особено за фалшиви ТЕЛК-ове. Особено това, което точи бюджета и в същото време не играе ролята, за която става въпрос. Същото касае и здравеопазването. Огромни пари се наливат в здравеопазването, а хората все още очакват не само качествена, но и бързата помощ, спешната помощ. Доста се направи по материалната база, в подготовката, в квалификацията, но разчитаме изключително на ръководството на Министерството на здравеопазването.Вътрешните работи. Радев, колко души сме назначили вече на тези 1000 бройки, които казахме?ВАЛЕНТИН РАДЕВ: Над 700.БОЙКО БОРИСОВ: Над 700 вече сме назначили. Другите в момента са на курсове, тъй като шестмесечни курсове трябва да минат и не можем да ги назначим, но се надявам в следващите седмици да изпълним и поетия ангажимент за 1000 нови полицаи, които да отидат там.С всеобщите усилия на парламентарните групи беше променен и законът и вече се изплащат парите за летните униформи и тези, които…ВАЛЕНТИН РАДЕВ: От вчера.БОЙКО БОРИСОВ: От вчера. Така че, много и от нещата, които сме описали в програмата, вече са свършени или се свършват. Договорът за добросъседство с Македония – към днешна дата и това е изпълнено.В сферата на отбраната сме направили цял План на действие, който поетапно, постепенно, на базата на индустриалното сътрудничество, на повишаване капацитета и качеството на Българската армия, да се прави, а не така – даване на една купчина пари без да се направи необходимата оценка, кое е най-важно и къде най-напред трябва да се дадат.С една от точките от днес стартираме в Министерството на транспорта процедурите за обновяване на подвижния състав, влаковете и локомотивите, тъй като особено сега, в жегите, ежедневно се палят поради възрастта им, която надвишава на много от вас годините. Това също е приоритет.Знаете, изградихме стотици километри нови жп линии, рехабилитирани с нови контактни мрежи, които позволяват до 180-200 километра в час да се движат влаковете. Искам да видя по София – Бургас, София – Варна нови влакове. 100% екологично чисто и много по-сигурно.С АПИ в неделя правихме едно съвещание, Министерството на транспорта, регионалното министерство и АПИ, и трябва да ви кажа, че ние започваме да мислим до Пловдив да оширяваме „Тракия“ с още една лента. Извадихме статистиката от камерите на АПИ – между 45 и 50 хиляди автомобила се движат по „Тракия“ на денонощие. От това с години наред ужасяващо обжалване на решенията по ТОЛ системата, нямащо нищо общо с правосъдието и с нормалната бизнес практика, държавата губи, Валери, милион и половина на ден! По най-елементарните сметки, от това, че нямаме ТОЛ система, милион и половина на ден! 25 хиляди ТИР-а са минали за три дни. В момента, в който се произнесе КЗК, минута след това пристига жалба! Години наред! Защото, по най-елементарните, пак казвам, сметки, поне милиард и триста, милиард и петстотин директно… Това са сметките. Сиреч, ние и „Хемус“, и Ботевград – Мездра, и тунела под Шипка можем да направим без въобще да пипаме парите от бюджета. И тогава вече ще се съглася и с колегите патриоти, че имайки ТОЛ-системата можем да освободим около милиард и половина да мислим за пенсии и за другите социални неща. Без да пипаме парите от бюджета сметките излизат, без тези трансфери, които сега правим. ТОЛ системата ще даде възможност да поддържаме и да градим нови пътища. Милион и половина на ден губим! Обжалване, обжалване, обжалване, обжалване от „Суходолска“ №3, обжалване от „Суходолска“ №3. Проверихме жалбоподателя, той мете пред „Пирогов“, нали разбирате? Това е блокаж и ако не можем да преодолеем точно този проблем, за да направим ТОЛ-системата, съм възложил на регионалното министерство – държавно предприятие по специалния Закон за обществените поръчки. И ще го направим. Просто не можем да допускаме повече такива пари да се губят.В същото време, представете си 50 хиляди автомобила на денонощие. Всеки стандарт в строителството, който отворите, ще ви покаже, че на третата, четвъртата, петата година трябва да се подменя асфалтът при такова натоварване. И ние тогава пак трябва да даваме по 100 милиона за отсечките да започнем да ги ремонтираме.При положение, че в цял свят това е направено и се прави – в България се блокира. Ако и сега не стане, ще търсим вашата подкрепа да го направим по този начин, с държавно предприятие. Целта ни е юли-август догодина ТОЛ системата да работи. Смятайте колко пари ще се загубят и са загубени за тези години досега.Да ви информирам – усилено работим по „Хемус“, четирите ЛОТ-а, едни са на търг, а други се проектират. Малко я дърпаме откъм Угърчин отгоре магистралата, защото, ако си представите Стара планина отдолу имаме подбалканската линия, която обслужва тези градове, а „Тракия“ минава по равнината, за да е по-евтино и по-бързо строителството. Тук имаме стария път, който върви София – Велико Търново – Шумен и леко отгоре в Дунавската равнина, където е по-лесен теренът, малко над Търново, между Търново и Плевен, минава и ще я заустим в новия ЛОТ, който е от Белокопитово към Търговище. В момента би трябвало да започват да го строят, нали така?МАЛИНА КРУМОВА: Да.БОЙКО БОРИСОВ: Минаха търгове и всичко, така че там атакуваме и започваме да го строим. С една дума, да можем максимум в мандата да отидем до Търново и до Търговище, образно казано, с „Хемус“.Вие виждате – в момента, в който заявихме твърдо, че ще се прави, се събуди интересът за инвестиции. Ще видите другия месец по Плевен, Севлиево, Габрово какви заводи и какви интереси има на инвеститори за заводи, включително за 8 хиляди работни места за Плевен. Така че, това паралелно с всичко друго регионалното министерство трябва да го направи.С македонския премиер си говорим, Каракачанов беше, и казва: „Всички хора, които си идват от морето, казват колко е чисто Черно море вече“.Всички тези пречиствателни станции, които се изградиха по реките и по морето си дават резултат.МАЛИНА КРУМОВА: И имаме още много да градим.БОЙКО БОРИСОВ: Много се изградиха, много ще градим. Това са програми и за това ви трябва стабилност и яка работа.Същото и за енергетиката. Също огромни пари се изливат в селското стопанство. Там Порожанов също има какво още да доусъвършенства. Предстои председателство, Министерството на културата с всички свои програми, Пловдив – столица на културата, младежка столица – Варна.Тези дни с Варна се занимаваме, защото Бургас доста ги изпревари. В момента в града целият трафик от „Хемус“ и от аерогарата се набива вътре в града. Да не говорим към двете пристанища – Изток и Запад, ТИР-овете със селскостопанска продукция и с товари, които отиват към корабите. Огромно натоварване! Затова говорихме с министър Московски, със синдикатите, с местните синдикати и тези дни ще отида до Варна, да направим едно голямо съвещание със синдикатите, с пристанището, с кмета, с общинските съветници.Идеята ни е самото пристанище Изток (там дадохме имоти на общината и това стана най-атрактивната, най-приятната част на града; хората непрекъснато се разхождат, концерти се правят и просто градът се отвори), идеята ни е да инвестираме малко пари допълнително и всички тези товарителни докове да ги преместим на Запад и всъщност това пристанище да остане за ресторанти, кафета, яхти и да отворим града. Да дадем възможност да развием града в тази посока и да стане една действително прекрасна зона, като във всеки един морски град. Защото на Бургас му направихме морската градина, направихме обходите. Валери като си отиде, му е драго. А като отидеш във Варна, пристанището затиска града и не му дава да се разтвори в посока „Галата“, на там може да расте градът. Това искаме да направим.Два булеварда има – за единия 75 милиона. Уреждаме днес с Министерството на финансите, кметът трябва да е тук, с Европейската инвестиционна банка, където на практика парите са без лихва. Ще окажете на кмета максимално помощ, с Горанов съм говорил. Със 75 милиона правим две по две платна с две локални отстрани. Всъщност, от влизането във Варна излизаш горе чак към Аксаково вече и тръгваш на север. Двете платна ще са директни с три кръстовища на две нива, а през локалните ще могат да се използват и от кварталите. Целта е този трафик да се изкара натам. А с 9 милиона правим един допълнителен път и всички ТИР-ове ги изкарваме директно да отиват на пристанището.От друга страна, това са и работни места. Така, че това възнамеряваме да направим.Четири милиона по „Региони в растеж“ има за Математическата гимназия, която влиза в програмата за образование и на двете партии. Те искат и библиотека, но засега нека да направим тези неща. Мисля, че за Варна ще е добре сега да стартираме с тези няколко проекта.Порожанов!РУМЕН ПОРОЖАНОВ: Само да Ви допълня, очакваме най-голямата реколта въобще, която ще бъде, за пшеница и ечемик. Другата седмица ще обявя официалните резултати.БОЙКО БОРИСОВ: Най-големите резултати от…?РУМЕН ПОРОЖАНОВ: Реколта на пшеница и ечемик.БОЙКО БОРИСОВ: За последните месеци или години?РУМЕН ПОРОЖАНОВ: Не, за последните години и то с много по-добро качество, тъй като миналата беше рекордна, а сега ще е още по-голяма, с много по-добро качество от миналата година.Разбира се, говорейки за това, тук веднага го прехвърлям към програмата и към модерното и конкурентоспособно земеделие, а то не би се случило без цялостната подкрепа – и европейска, и национална, в последните години.Само за да добавя това, което Вие казахте за пристанищата. Вече близо един милион от новата реколта е заминал и се товари за износ, до момента само.БОЙКО БОРИСОВ: Един милион!РУМЕН ПОРОЖАНОВ: Един милион тона. В момента много активно се товари на всички пристанища. Другата седмица ще дам конкретни числа и резултати.БОЙКО БОРИСОВ: За това тук ще търсим максимална подкрепа да го направим.Енергетиката да не пропуснем и европейския газов хъб. Вчера подписахме Меморандум за газова свързаност с Македония, електрически далекопроводи и т. н. Много още трябва да се направи и да се ограничат всички течове.Да не пропусна и спорта, разбира се.Всеки ден работа! Просто нямаме алтернатива, няма по-добри от нас и всеки ден трябва максимално да се доказваме и да си изпълняваме програмата. Това изпълним ли го като програма, аз мисля, че ще се случат доста по-добри неща.ВАЛЕРИ СИМЕОНОВ: От името на Коалиция „Обединени патриоти“ изразявам задоволство от подготвения документ. Програмата е добра, доста детайлна, стегната. Да благодаря на екипа, който работеше по програмата – изключително уместните далновидни действия на госпожа Бъчварова и на госпожа Немска, които бяха в основата на изготвянето на този документ. Сега вече нашите опоненти трудно ще могат да предявяват претенции.Но все пак, искам да обърна внимание, че тази програма е коалиционна, че носим отговорност съвместна и апелирам за мобилизация за изпълнението на тази програма. Редно е да се отбележи, че една част от заложените приоритети и мерки вече са направени, за разлика, например, от управлението по време на 43-ото Народно събрание, когато направихме програмата, все още нямаше почти нищо направено, сега вече имаме доста неща, с които можем да се похвалим.Обръщам внимание на уважаемите колеги министри, че във връзка с Председателството на България и с оглед на това, че те са доста ангажирани с пътувания и със странични ангажименти, би било редно да не се допуска някакво забавяне с оглед на това, че част от нещата и приоритетите ще бъдат прехвърлени за изпълнение, условно казано на втория ешелон. Но вашите задължения си остават, никой няма да ни остави половин година да забавим темпото.В заключение да пожелая тази програма да бъде реализира в максимална степен в определения за целта период от време.Благодаря.КИРИЛ АНАНИЕВ: Може ли, господин премиер?БОЙКО БОРИСОВ: Слушам Ви.КИРИЛ АНАНИЕВ: Уважаеми господин премиер, уважаеми дами и господа министри, ние сме направили няколко бележки, надявам се да бъдат отразени в окончателния вариант на програмата. Някои от тях са технически, някои от тях са обаче по същество, особено тази, която е предвидена в раздела за културата, където е предвидено една част от парите, събрани по Закона за хазарта, да отиват за култура. Този текст противоречи на Закона за публичните финанси. Има бюджетна процедура, по която ние разглеждаме всички искания на министерствата, в това число и на сектор „Култура“. Не е редно в един закон, който не е основен закон, да се променят принципи, заложени в Закона за публичните финанси, заради което предлагаме по Раздел 12 – „Култура“, Приоритет 37, предлагаме Цел 135 – Мерки 512 и 514 да отпаднат.Също така имаме бележки по отношение на предложенията за законодателни инициативи в Закона за местните данъци и такси. Считаме, че е необходимо да направим едно проучване дали общините ще могат да осигурят необходимия финансов, кадрови, технологически и технически ресурс, включително за отговарящите за изискванията на интерфейс, софтуерни компоненти, сървърни компоненти и т. н., за да може да бъде изпълнено това предложение, което се прави на стр. 108 от законодателната инициатива.Имаме и технически бележки. Надявам се това, което сме предложили, да е разгледано и в окончателния вариант на програмата да бъде отразено. Но тези две бележки са съществени и затова реших тях специално да ги посоча в моето изказване.Подкрепяме и считаме, че програмата е много добре разработена, има визия, има цели, може би някои от тях за първи път се поставят и е хубаво тя да получи сериозна публичност.БОЙКО БОРИСОВ: Програмата е на базата и на коалиционното споразумение, и на желанието ни, водейки цялата тази политика… Кой не иска на културата да дадем повече пари?! Искаме и ще търсим варианти. Разбира се, основният Закон за публичните финанси, всичко това, което ние предлагаме, ще отиде в парламента, ще се водят дебати, ще се отстояват. Така че, ние даваме една рамка – 902 неща, които считаме, че могат да се направят. Ние 900 да направим, тези 2 да не ги направим, аз мисля, че ще бъде една действително програма максимум.Слушам!ВАЛЕРИ СИМЕОНОВ: Една непълнота в тази програма, голяма липса има, с която се гордея – липсват чуждици, няма слогани в програмата, няма и визия, господин Ананиев, има виждане.БОЙКО БОРИСОВ: Ние сме такова правителство – с патриотична насоченост.Приехме точка 24.", "date": "2017.08.02", "title": "Борисов: Просто нямаме алтернатива, няма по-добри от нас (снимки)"}
{"url": "https://offnews.bg/futbol/ludogoretc-bi-v-nov-lud-mach-no-otpadna-video-661947.html", "text": "Лудогорец се прости с мечтите за трето участие в Шампионската лига след победа 3:1 над Апоел Беер Шева, но загуба 0:2 в първата среща.  Българският хегемон продължава в плейофите на Лига Европа и все пак има шанс да остане на голямата сцена тази есен.Всичко вървеше по мед и масло за Лудогорец, който показа, че е около две класи над евреите. До почивката тимът от Разград водеше 2:0. Головете вкара Вандерсон, който се реваншира за невероятни пропуски в Израел.Бразилецът вкара първо с глава след уникална атака на Марселиньо. След това преодоля вратата при велик пас на Светослав Дяков.Марселиньо нокаутира евреите с трети гол след почивката. Мачът \"заспа\" за Лудогорец, гостите бяха в пълен амок.И тогава късметът се обърна срещу отбора на Георги Дерменджиев. Кадир от Апоел се измъкна вляво и стреля в тялото на Пластун. Топката рикошира в украинеца, с невероятна парбола прехвърли вратаря и се спря в мрежата - 3:1.Лудогорец изпадна в нокдаун и по чудо не получи втори гол. Първо Нвакеме подаде към Гадир, който от 5 метра не уцели вратата. Десет минути преди края на редовното време Марселиньо вкара с глава, но попадението бе отменено поради засада.В 86-ата минута израелците можеха да вкарат отново след отсъдена дузпа, но Огу стреля високо над вратата. После странно си смъкна гащите.До края съдията изгони Охана от съперника и Марселиньо за удар без топка. Вандерсон пък направи пропуск пред малкия пеналт, а Нвакеме улучи гредата.Трябва да се признае, че Лудогорец изигра отново страхотен мач, а голямата звезда Кафу отново беше слаб, не само защото направи грешка при гола на съперника. Но треньорът Георги Дерменджиев отново страхливо го смени твърде късно.  ", "date": "2017.08.02", "title": "Лудогорец би в нов луд мач, но отпадна (видео)"}
{"url": "https://offnews.bg/futbol/mesi-se-sboguva-s-nejmar-661929.html", "text": "Суперзвездата на Барселона Лионел Меси уби всички надежди на феновете на каталунците, след като публикува прощално видео с бразилеца Неймар в профила си в социалната мрежа Инстаграм.\"Беше огромно удоволствие да споделя с теб всички тези години, приятелю. Пожелавам ти късмет в този нов етап от живота ти. Ще се видим утре\", написа Лео като коментар до клипчето.Това поставя вън от всякакви съмнения, че Неймар ще продължи кариерата си във френския Пари Сен Жермен, като официалното обявяване очевидно е въпрос на часове.Публикацията на аржентинската легенда на Барселона .Както стана ясно по-рано, бразилската звезда се появи на клубната база, но не взе участие в тренировката, напускайки 43 минути след появата си.Според испанските медии нападателят се е сбогувал със своите съотборници и по-късно днес ще пристигне в Париж, за да финализира трансфера си в Пари Сен Жермен.Клубът потвърди, че играчът е поискал официално да напусне, като от \"Камп Ноу\" очакват да получат наведнъж пълния размер на освобождаваща клауза в неговия договор, която е в размер на 222 милиона евро.", "date": "2017.08.02", "title": "Меси се сбогува с Неймар"}
{"url": "https://offnews.bg/obshtestvo/pazarat-ot-nashata-ferma-s-liubov-za-vas-zhane-uspeh-galeria-661926.html", "text": "Ежеседмичният фестивал \"От нашата ферма - с любов за Вас\", който се провежда в София бул. \"Христо Ботев\" 55, жъне успех вече месец.Всяка сряда от 12 часа до началото на ноември малки производители предлагат плодове, зеленчуци, хлебни изделия, мед, сирене и сладка собствено производство.Всички те са регистрирани по Наредба 26 на МЗХ за преработка във фермата и преки продажби. Повечето от земеделците споделят, че се занимават с бизнеса си от поне 5 години, а голяма част са го наследили от родителите си. Голяма част от тях не получават държавни субсидии поради изискването за голяма реколта за всеки продукт. Според фермерите изискванията за субсидии им струват прекалено скъпо. Посетителите могат да дегустират продуктите и да коментират заедно със собствените метода на изработване или отглеждане на храните.", "date": "2017.08.02", "title": "Пазарът \"От нашата ферма - с любов за вас\" жъне успех (галерия)"}
{"url": "https://offnews.bg/politika/balgarskoto-predsedatelstvo-na-es-triabva-da-podgotvi-nad-200-sabitia-661946.html", "text": "Министерският съвет одобри календара на събитията на Българското председателство на Съвета на Европейския съюз през 2018 г., които ще се проведат у нас.Проектът е изготвен според заявените събития към 31 юли 2017 г., съобщи министър Лиляна Павлова след правителственото заседание.Днес кабинетът одобри и девиза „Съединението прави силата“ за мото на председателство ни. На английски девизът ще има следния превод: „United We Stand Strong“.Председателството ще бъде открито на 4 януари 2018 г.Събитията са разделени на 4 категории. Най-високата категория са срещите тип А на ниво държавни лидери, следват събитията категория В - ниво генерални директори и началник-отдели. В Парламентарното измерение има 6 събития, които са категория С. В категория D влизат работни групи, които ще заседават в България.Общо 37 министерства и ведомства са предложили провеждане на над 200 събития у нас по време на Българското председателство.Най-много са събитията в София, планирани са събития и във Варна, Бургас, Пловдив, Велико Търново.София ще бъде домакин на 12 неформални заседания на Съвета, на 11 срещи на високо ниво, сред които и срещата на държавните и правителствени ръководители.Варна ще бъде домакин на срещата на министрите с ресор туризъм от Организацията за Черноморско икономическо сътрудничество.На експертно ниво е предвидено да се проведат над 170 срещи и заседания, а под егидата на Председателството са планирани още поне 30 събития.Официалният интернет портал на Българското председателство на Съвета на ЕС ще бъде пуснат на 1 декември 2017 г., месец преди България да поеме домакинството, каквато е практиката на другите ротационните председателства. Сайтът ще бъде на четири езика: български, английски, немски и френски, заяви Лиляна Павлова.„Готови сме за председателството. Нямаме слабо звено. Имаме подготвен екип от 1500 души, готов е календарът на събитията 6 месеца преди поемането на Председателството и правим всичко необходимо за осигуряването на логистиката“, твърди министърът за Българското председателство.Предстоят обявяването на обществените поръчки, очакваме и обществените обсъждания и дебатите в парламента в допълнение на приоритетите и програмата, които предстоят, добави Лиляна Павлова.", "date": "2017.08.02", "title": "Българското председателство на ЕС трябва да подготви над 200 събития у нас"}
{"url": "https://offnews.bg/offtopic/turistite-koito-promeniha-istoriata-ot-glupost-661924.html", "text": "Примерите, които ще видите в следващите редове са подбрани от \"Insider\" и определено ще ви накарат да помислите върху думите на Бътлър. Те показват туристи, чието любознание и любопитство е премесено с голяма доза глупост и ексцентризъм, а резултатът в някои случаи е плачевен. 1. Голите хора на Мачу Пикчу\"Не се разголвай тук\" - това е важно допълнение към правилата в Мачу Пикчу. Апелът в момента се отпечатва на гърба на всеки билет за посещение на един от най-известните туристически обекти в света. Перуанските власти не знаят как Мачу Пикчу стана известна дестинация за \"гол туризъм\", но се стремят да прекратят странната мода. Служителите в парка са виждали толкова много голи дупета зад гърба си, че официално са означили голотата на мястото като \"заплаха\" за културното наследство.2. Британските деца В продължение на хилядолетия децата са работели умело, за да докажат, че е много трудно да има хубави и скъпи неща, когато са наоколо. Неотдавна те се запътиха към Британския музей, където се нахвърлиха на гърдите на 3500-годишния бюст на една египетска кралица, качваха се върху артефактите и дори си хвърлиха боклука в саркофаг.В интерес на истината, дори и възрастни са били улавяни в злоупотреби с експонатите на музея, а в резултат сега красивите египетски съкровища на Британския музей могат да се видят само зад стъкло, където са в безопасност от ръцете на малките и големи британски туристи.3. Португалският кралеубиец Ако скоро сте пътували до красивата жп гара Rossio в Лисабон, Португалия, най-вероятно сте виждали празната ниша между арките на входа. Ако сте ходили по-отдава най-вероятно сте видели, че в нишата се е помещавала красивата статуя на цар Дом Себастиао от 16. век. Статуята на португалския монарх повече няма да може да се види, тъй като \"креативен\" турист реши да се снима с нея, покатервайки се върху статуята. Скулптурата обаче не издържа на тежестта на туриста, пада и се чупи на парчета. 55-годишен хирург със сигурност имаше \"кофти ден\", когато реши да се протегне и да докосне 600-годишна статуя на Дева Мария, за да види кои ръце са по-големи - неговите или нейните. В ентусиазма си той счупи пръст на безценната статуя и бе арестуван пред жена си и децата си.5. Феновете на КолизеумаПосетителите на Колизеума в Рим пишат по стените му от векове. След около две хилядолетия туристическата традиция трябваше да бъде прекратена с крути мерки, тъй като Италия вложи 35 млн. евро в реставрацията на един от най-посещаваните си туристически обекти. Ако решите да напишете името си или нещо друго, ще бъдете арестувани и глобени с 20 хил. долара - както футболистът Благой Георгиев.6. Това се казва да си вземеш сувенирАко пътувате до Великденския остров може да забележите, че на една от известните моаи статуи и липсва част от ухото. За това може да благодарите на един финландски турист, който се приближи до високата каменна статуя с дължина 13 фута и счупи част от ухото и за сувенир. Полицията арестува туриста и му наложи глоба от 18 000 долара.7. Да \"подобриш\" картина Невероятното туристическо поведение достигна нови стойности през 2012 г., когато турист отиде в лондонската галерия \"Тейт\", прекрачи преградата пред картината \"Черно върху кестеняво\"на Марк Ротко от 1958 г.  и с графити спрей написа: \"Потенциалeн образец на жълтенизма\". Какво ли означава това? Трудно е за разбиране, но е част от личната философия на изкуството на вандала, който реши да \"подобри\" произведение за милиони долари. Действията му струваха две години в затвора - точно толкова, колкото бе нужно на реставраторите да възстановят картината в автентичен вид.", "date": "2017.08.02", "title": "Туристите, които промениха историята от глупост"}
{"url": "https://offnews.bg/futbol/rosi-e-noviat-trenior-na-levski-ogleda-gerena-661927.html", "text": "Бившият треньор на Лацио Делио Роси се запозна току що с базата на стадион \"Георги Аспарухов\". Това се случва ден след срещата на специалиста със собственика на Левски Спас Русев. Той е разгледал стадиона на \"сините\", както и тренировъчните терени, където играчите се подготвят. 57-годишният специалист е получил доста видеозаписи от последните мачове на 26-кратните шампиони на България.Това е сигурен знак, че Делио Роси е много по-близо до Левски от Аврaам Грант, но от \"Герена\" все още чакат окончателно \"Да\" от имащия над 600 мача в италианския професионален футбол треньор.Специалистът е водил Салернитана, Фоджа, Пескара, Дженоа, Лече, Аталанта, Лацио, Палермо, Фиорентина, Сампдория и Болоня, като през 2009 година с Лацио печели Купата на Италия.Делио Роси има изключителен опит, след като в кариерата си има над 600 мача в професионалния футбол на Апенините. Дали ще запише още толкова на Балканите все още не е сигурно.ОЧАКВАЙТЕ ПОДРОБНОСТИ!", "date": "2017.08.02", "title": "Роси е новият треньор на Левски, огледа Герена"}
{"url": "https://offnews.bg/drugi/2-miliona-darzhavna-para-izchezna-v-ofshorka-pokraj-shahmata-661935.html", "text": "В официално съобщение Спортно министерство нареди на Българската федерация по шахмат да върне до 7 дни сумата от 2 097 471 лева, че и 43 стотинки. Парите са отпуснати на организацията по времето на Силвио Данаилов за различни домакинство. Според хората на Красен Кралев не са изхарчени по предназначение.Обвинението е повече от сериозно. В писмото се твърди, че сумата е преведена по сметка, която няма нищо общо с тази на Европейския шахматен съюз. Милионите са изчезнали в офшорна сметка с неясен собственик.Не  е тайна, че Красен Кралев и Силивио Данаилов, мениджърът на Веско Топалов, са в открита война от доста месеци. Ако проверката на Инспектората към министерството е точна, работата си плаче за прокурорНо ето целият текст черно на бяло:\"", "date": "2017.08.02", "title": "2 милиона държавна пара изчезна в офшорка покрай шахмата"}
{"url": "https://offnews.bg/futbol/tcska-sofia-sadi-uefa-za-600-000-evro-661937.html", "text": "ЦСКА-София не се отказва да играе в Европа, макар че загуби по всички точкти и във всички съдилища. Клубът на Гриша Ганчев заведе първото от две дела, с които ще атакува УЕФА пред Спортния арбитражен съд (КАС) в Лозана. Новината е на колегите от dir.bg.Процедурата е стартирана и се чака аргументацията на УЕФА защо не бе допуснат отборът до турнира Лига Европа през този сезон. ЦСКА-София оспорва решението за третиране според \"тригодишното правило\" за нов член на УЕФА.Българският клуб отново се довери на американската кантора \"Уинстън § Строун\", която ще брани интересите му. Адвокат там е българин, който подкрепя ребрандирания клуб.Делото ще влезе в ход в момента, в който УЕФА прати своята позиция. Ако спечели в Лозана, ЦСКА на практика ще си извоюва и правото да играе в Европа след края на сезон 2017-2018 г. и да \"скъса\" последната година от запора, съобщават още колегите.В добавка - клубът готов с втория си ход срещу европейската централа. Той ще бъде с дело, по което ЦСКА иска финансово обезщетение за пропуснати ползи от неучастието си в евротурнирите тази есен.Сумата, която се споменава неофициално, е между 400 и 600 хиляди евро и би компенсирала минаването на поне 3 кръга от отбора (което никога не е сигурно).Изход от двете дела се чака не по-късно от края на октомври, като подобни казуси не са нови за КАС.Припомняме, ЦСКА-София беше изхвърлен за три години от Европа, тъй като по тълкуванието на УЕФА \"майката\" Литекс е загубила това право, сменяйки цветове, седалище, емблема и т.н. По този начин европейската централа спира опити на клубовете да ощетят свои кредитори и служители. ", "date": "2017.08.02", "title": "ЦСКА-София съди УЕФА за 600 000 евро"}
{"url": "https://offnews.bg/izvan-terena/flanelkata-na-toti-potegli-kam-kosmosa-ot-kuru-661928.html", "text": "Екипът на Франческо Тоти от прощалния му мач за Рома беше изстрелян към космоса.  Това съобщи сайтът на римския гранд. Свещената за \"романистите\" фланелка беше качена на ракетата \"Вега\", която служи като носител на спътници. Уникалното събитие се състоя в космодрома Куру във Френска Гвиана днес.По този начин Рома подчерта изключителната си признателност към футболиста, който остана верен само на един клуб.40-годишният Тоти се прости с Рома при успеха 3:2 над Дженоа в последния кръг на миналото първенство. Юношата на \"вълците\" дебютира за първия тим през вече далечната 1993 година!През това време записа над 700 мача, в които заби 306 гола. Легендата е и световен шампион с Италия през 2006 година.", "date": "2017.08.02", "title": "Фланелката на Тоти потегли към космоса от Куру"}
{"url": "https://offnews.bg/obshtestvo/bebeto-koeto-se-rodi-na-borda-na-samolet-shte-e-grazhdanin-na-pazard-661944.html", "text": "Роденото на борда на самолет на Lufthansa бебе е от Пазарджик, съобщиха от общината.Бебето Николай се появи на бял свят на 26 юли - при полет LH543 от Богота до Франкфурт.38-годишната българка Десислава К. роди момчето по време на полета над Атлантическия океан.Николай е второто дете на Десислава, която е с постоянен адрес в Пазарджик.Актът за раждане на Николай ще бъде съставен в българското посолство в Лондон и ще бъде изпратен за пресъставяне в Общинската администрация в Пазарджик, където ще бъде издадено и оригиналното Удостоверение за раждане.Ражданията на борда са голяма рядкост. От 1965 г. това е единадесетото раждане по време на полет на Lufthansa.", "date": "2017.08.02", "title": "Бебето, което се роди на борда на самолет, ще е гражданин на Пазарджик"}
{"url": "https://offnews.bg/futbol/zeleni-sistemi-otriaza-dostapa-do-armiata-vsichki-tragvat-pesha-661932.html", "text": "Вече няма да има свободен достъп с коли и автобуси до стадион \"Българска армия\". Решението ще важи и за уикендите, когато се играят мачове. Ако някой иска да спре около стадиона, ще трябва да плаща на \"Зелени системи\" месечна такса в размер на 30 лева.Ето каква е позицията по този въпрос на ЦСКА-София:Не е ясно дали гостуващите отбори ще идват пеша от радиото, например. Или ще се бъркат с по 30 лева преди мач. Интересна ситуация!", "date": "2017.08.02", "title": "\"Зелени системи\" отряза достъпа до \"Армията\", всички тръгват пеша"}
{"url": "https://offnews.bg/futbol/fenove-na-botev-vdignaha-na-krak-letishte-kristiano-ronaldo-video-661939.html", "text": "И на далечния остров Мадейра усетиха темперамента, който носи със себе си публиката на Ботев Пловдив. Българският тим пристигна в родното място на Кристиано Роналдо за утрешния реванш с местния Маритимо. Първата среща в Бургас завърши 0:0. Уникална атмосфера създадоха верните фенове на Ботев в самолета на път за остров Мадейра, предаде редакторът в sporta.bg Стефан Марков, който ни предостави и видеото. Бултрасите са 60 (по-рано през Чехия и Испания на острова долетяха други 80 запалянковци) и чинно си платиха по 490 евро, за да летят заедно с играчите и шефовете на клуба до португалския остров.Привържениците на Ботев не се стърпяха и по време на 5-часовия полет често пееха песни, с които вече са огласявали всички стадиони в България, а вече и доста из Европа. Сега и самолетът на властта от Авиоотряд 28 стана арена на техните възгласи. Пя дори президентът на Ботев - Ангел Палийски.При кацането на летище \"Кристиано Роналдо\" жълто-черното шоу продължи с пълна сила. Феновете буквално вдигнаха на крак служителите на аеропорта с мощни скандирания и хореография.", "date": "2017.08.02", "title": "Фенове на Ботев вдигнаха на крак летище \"Кристиано Роналдо\" (видео)"}
{"url": "https://offnews.bg/izvan-terena/ronaldinio-pravi-shou-na-plazha-v-barselona-video-661911.html", "text": "Футболната легенда Роналдиньо за пореден път показа, че не спира да се наслаждава на играта с топката. Бразилецът се появи на плажа в Барселона и поразцъка с местните.Това не е първият път, в който бразилецът демонстрира великолепните си умения извън зелената настилка. Рони често се включва във всевъзможни игри. Естествено, важното е да са с топка.В този случай това е футволей. Това е спорт, който комбинира аспекти на плажен волейбол и футбол. Със сигурност за никой няма да е изненада, че е създаден в Бразилия.Октавио де Мораес през 1965 година започва да го практикува на плажа Копакабана в Рио де Жанейро като средство за футболисти да могат да играят с топката без да нарушават официалната забрана за футбол на плажа по това време.Играчът донася футболно кълбо, но се пренася на волейболното игрище, когато полицията идва да иска топката. Така футволеят е започнал.Градовете Ресифе, Салвадор, Бразилия, Гояния, Сантос и Флорианополис също могат да се похвалят, че имат играчи, които се занимават с този спорт от 1970 г. насам.През последните години, професионални футболисти взимат участие в промоционални събития и мачове на знаменитостите. Освен Рони, спортът може да се похвали с доста именити бразилци, които са: Ромарио, Едмундо, Роналдо и Едино.", "date": "2017.08.02", "title": "Роналдиньо прави шоу на плажа в Барселона (видео)"}
{"url": "https://offnews.bg/temida/proveriavat-koj-kontrolira-trafika-na-droga-v-zatvora-v-burgas-661910.html", "text": "Инспекторатът на Министерството на правосъдието и Окръжната прокуратура в Бургас извършват проверка в затвора в Бургас. Причината са серия от репортажи на бТВ, в които бивши и настоящи затворници, в които те разказват как се набавя дрога зад решетките. Схемите се извършвали с протекцията на заместник – началника на институцията Методий Владимиров.Говорителят на Апелативната прокуратура в Бургас Йовита Григорова поясни:„“, коментира Григорова.Ще се разследват и твърденията на бивш затворник и неговата майка, които твърдят, че са внасяли и разпространявали наркотици зад решетките, защото в случая става въпрос за престъпление. От Министерството на правосъдието и затвора в Бургас отказват коментар по темата, докато не завърши проверката.", "date": "2017.08.02", "title": "Проверяват кой контролира трафика на дрога в затвора в Бургас"}
{"url": "https://offnews.bg/sviat/nash-voenen-helikopter-shte-gasi-pozhari-kraj-skopie-snimki-661908.html", "text": "Български военен хеликоптер ще помага на Република Македония в борбата с пожарите. Това стана ясно по време на посещението на българската правителствена делегация в Скопие.Машината пристигна в Македония от Черна гора, където участваше в потушаването на горските пожари там. Хеликоптерът ще помага за овладяването на огнената стихия, която бушува на трийсетина километра от Скопие.Премиерите на България Бойко Борисов и на Македония Зоран Заев разгледаха вертолета и пожелаха успех на екипажа.\"Това е истинска проява на приятелство\", каза Заев, а Борисов обясни, че \"сме на разположение винаги при нужда и сме готови да помогнем и да окажем подкрепа\".", "date": "2017.08.02", "title": "Наш военен хеликоптер ще гаси пожари край Скопие (Снимки)"}
{"url": "https://offnews.bg/futbol/noviat-v-ludogoretc-pocherpi-s-30-butilki-uiski-661930.html", "text": "Щедър човек се оказа новото попълнение на Лудогорец - полякът Яцек Горалски. Пред медии в родината си халфът не скри, че е доволен от контракта с хегемона. Той не е пропуснал да почерпи и бившите си съотборници от Ягелония.При последното посещение в съблекалнята на стария си клуб, 25-годишният футболист пристигнал с 30 бутилки марково уиски, които подарил на футболистите и щаба на тима.\"Исках да благодаря на треньора Михал Пробеж и на неговите асистенти. Именно той ме направи футболист, а знам, че не му беше лесно\", споделя Горалски пред Onet.pl, цитиран от bTV.Според медиите в Полша, не малка роля в трансфера са изиграли и финансовите условия, предложени от Лудогорец. Трансферната сума на халфа е 1,5 млн. евро. За сравнение, той преминава в \"Яголония\" през 2015 г. срещу 100 хил. евро.Заплатата на поляка при разградчани пък ще бъде 5 пъти по-висока от тази в бившия му клуб. В новия му договор са включени още луксозна кола и апартамент, споделя той.\"Прекарах две страхотни години в \"Ягелония\". Благодаря на феновете за тях! Но просто не може да откажеш на отбор, играл в групите на Шампионската лига и спечелил титлата на страната 6 пъти подред\", категоричен е Горалски.Той ще бъде представен в Разград тази вечер преди реванша с Апоел. Полякът може да бъде картотекиран за следващия кръг на турнирите.", "date": "2017.08.02", "title": "Новият в Лудогорец почерпи с 30 бутилки уиски"}
{"url": "https://offnews.bg/futbol/stranno-apoel-trenira-na-ploshtada-v-razgrad-snimki-661931.html", "text": "Със странна тренировка се похвали Апоел Беер Шева, който след броени часове излиза срещу Лудогорец в реванш от 3 кв. кръг на Шампионската лига. Израелците биха 2:0 в първата среща.В клубния сайт се появиха снимки от днешна тренировка. Играчите са разкършват директно на площада в Разград. Апоел избра местен хотел за своя база у нас.Разбира се, става въпрос за леко занимание днес. Вчера гостите тренираха по правилник на стадиона.Еуфорията в лагера на съперника е огромна. През час в клубния сайт идва видео или снимка от България. На тях се вижда как играчите минават масаж, излизат от автобуса, настаняват се в самолета .Феновете са доста активни в коментарите. Естествено, прогнозите са за краен успех на Апоел.", "date": "2017.08.02", "title": "Странно, Апоел тренира на площада в Разград (снимки)"}
{"url": "https://offnews.bg/politika/mototo-na-predsedatelstvoto-na-es-shte-e-saedinenieto-pravi-silata-661907.html", "text": "Слоганът на българското председателство на Съвета на ЕС ще бъде „Съединението прави силата\", съобщи министърът на Българското председателство на Съвета на Европейския съюз 2018 Лиляна Павлова. Утвърден е и календарът на събитията по време на председателството. „Планираме провеждането на 12 съвета на министрите в София\", обяви Павлова. Тя дори сравни председателството ни с това на Естония и Малта, които имали по-малко събития от нас.Павлова подчерта, че с това иска да затвори темата и спекулацията, че по някакъв начин сегашното правителство се е отказало от събития по време на председателството.В момента се прави и визуализация на това как ще изглежда българското председателство, която предстои да бъде показана.", "date": "2017.08.02", "title": "Мотото на председателството на ЕС ще е Съединението прави силата"}
{"url": "https://offnews.bg/obshtestvo/pokupka-ili-naem-na-motokari-pravilniat-izbor-661915.html", "text": "Когато се занимаваме със строителна дейност, ние трябва добре да преценим от какви машини се нуждаем.Трябва да се има предвид, че дори при рутинни и ежедневни ангажименти, често се налага да се извършват товаро-разтоварни работи, за които от голяма полза са мотокарите. Ако случаят е такъв, то може би е удачно да бъде закупено подобно устройство, но ако употребата му няма да е толкова честа, то вариантът остава .Ето защо този избор е най-правилният и целесъобразният за повечето специализирани фирми:1. Винаги имате мотокари под ръка, без да е нужно да инвестирате в скъпоструваща техника.2. Не ви е необходим постоянно нает персонал за управлението на мотокарите. 3. Плащате еднократно и цената включва услугата, горивото и уменията на водача.4. Гъвкави сте и конкурентноспособни пред останалите.5. Качествено техническо обслужване, за което не се налага Вие да носите отговорност, нито да се ангажирате с възникнали неочаквани проблеми. 6. Възможност за избор на висок клас машина, без да се изисква да съобразявате бюджета си, което ще бъде задължително, ако се спрете на закупуването й. 7. Мотокарите могат да се наемат за час, за ден, за месец – всичко зависи от Вашите предпочитания.8. Разходите са ясни и предварително планирани, което ни дава сигурност в бъдещето. 9. Лесна подмяна при аварии или отказ на мотокара.Ясно е, че всичко зависи колко често и какво натоварване се предвижда при експлоатацията на мотокарите. Факт е обаче, че наемът на машини значително улеснява предприемачите в сферата на строителството.Една от най-търсените професионални фирми на пазара е „Стройрент“, която преди около месец закупи допълнителни бройки мотокари – 7 броя Linde H35T. „StroyRent“ разполага с четири основни марки мотокари/газокари, които са подходящи за товаро-разтоварни дейности и вътрешно заводски транспорт. Товароподемността на съоръженията е от 2-7 тона, а максималната височина на повдигане е от 3-5,2 метра.", "date": "2017.08.02", "title": "Покупка или наем на мотокари – правилният избор"}
{"url": "https://offnews.bg/leka-atletika/bolt-az-sam-legenda-661906.html", "text": "Световният рекордьор в спринта Юсейн Болт е абсолютно уверен, че ще завърши кариерата си непобеден. Легендарният атлет ще участва на 100 метра и щафетата 4х100 на световното първенство в Лондон този месец. Той е мотивиран да постигне поредните си победи на лекоатлетическата писта.\"Готов съм да се състезавам и с нетърпение чакам стартовете в Лондон. Участието ми на Диамантената лига показа, че съм на прав път. Вече виждам заглавията на вестниците: \"Болт остана непобеден, той беше неудържим\".Всяка година намирам мотивация за победа. Мога да кажа, че съм легенда. Няма думи, с които да се обясни какво направих през тези години\", каза Болт пред \"Франс прес\".За огромно нещастие на почитателите на леката атлетика, световното от 4 до 13 август в английската столица ще бъде последното му голямо състезание в кариерата.Легендата има срещу името си завидните 8 олимпийски титли. В Лондон ще видим дали Болт ще се оттегли от леката атлетика като непобеден.", "date": "2017.08.02", "title": "Болт: Аз съм легенда"}
{"url": "https://offnews.bg/futbol/razbiha-kolata-na-nov-v-tcska-1948-661916.html", "text": "С разбито БМВ осъмна новото попълнение на ЦСКА 1948 Димитър Маймунков. Апашите са счупили задния прозорец и са задигнали документи. Не е ясно каква работа ще им свършат - вероятно никаква, но белята е налице.Маймунков нямаше време дори да се оплаче в полицията, защото бързаше за контролата на ЦСКА 1948 с Балкан Ботевград. Халфът докара стария баварец в Герман.Едва след края на срещата юношата на ЦСКА отпраши към съответното районно, за да подаде оплакване. Иначе Митко влезе след почивката и си размени няколко здрави ритника със съперниците.Мачът между бъдещите съперници във \"В\" група завърши 1:1. Друго ново попълнение Милен Иванов, дебютирал в ЦСКА още при Стойчо Младенов на 17 години, откри за \"червените\". Гостите изравниха след почивката чрез Денис Мартинов. Куп положения за Балкан спаси Емо Петров, бившият вратар на Славия и младежките национали.Учудващо, и двата тима се сритаха жестоко по едно време и се наложи да влизат хора на терена, за да ги успокояват. Поне срещата завърши без контузии.Това беше предпоследната проверка на ЦСКА 1948. Последната е в събота срещу Миньор в Перник. От Балкан също се похвалиха, че са готови за старта.Общината е осигурила нелоши заплати и премии за югозападната \"В\" група. Търсят се и допълнителни спонсори, но всички потърсени фирми се извиняват, че парите за реклама дават на баскетболния отбор.", "date": "2017.08.02", "title": "Разбиха колата на нов в ЦСКА 1948"}
{"url": "https://offnews.bg/vodni/antani-ivanov-iska-da-atakuva-zlatoto-v-tokio-661903.html", "text": "18-годишната ни плувна надежда Антъни Иванов се прицели в златото на Олимпийските игри в Токио след три години.\"В Токио ще бъда на 21 години, което е отлична възраст за пробив в плуването. Там ще бъда дебютант на олимпийски игри, което по-скоро отчитам като плюс за мен. Ще направя всичко да се подготвя добре и да атакувам олимпийския връх\", каза Антъни Иванов.Талантът от Велико Търново направи фурор миналата седмица на световното първенство в Будапеща, където плува във финала на 200 метра бътерфлай в компанията на най-добрите състезатели в тази дисциплина.Иванов няма да има време за почивка и още тази седмица отива на лагер в Камчия, където ще се подготвя за предстоящото световно първенство за юноши и девойки в Индианаполис.\"Трябва да подобря някои дребни детайли. Имам резерви в плуването, което е добре за бъдещето.Четирима-петима състезатели от участниците в Индианаполис сме много близо като времена и при малко късмет мога да взема медал\", каза Антъни Иванов.Състезателят и неговият треньор Николай Вакареев са наясно кои компоненти трябва да се подобрят. \"Имаме доста резерви в старта и подводните обръщания. В България Антъни няма конкуренция и не забелязвахме тези грешки.Но на световното първенство ясно се видя и в трите му плувания на 200 бътерфлай къде изоставаме. Ако подобрим тези компоненти, може да влезе в тройката на световното за юноши в Индианаполис в края на месеца\", сподели Вакареев.", "date": "2017.08.02", "title": "Антъни Иванов иска да атакува златото в Токио"}
{"url": "https://offnews.bg/medii/tramp-ne-haresva-mediite-zatova-snaha-mu-shte-mu-pravi-predavane-vid-661905.html", "text": "Снахата на американския президент Доналд Тръмп - Лара Тръмп, ще води седмично обзорно предаване за работата на държавния глава, което ще може да се гледа в официални му фейсбук профил.Както е известно, Тръмп е в силно обтегнати отношения с медиите още от времето на предизборната си кампания и предпочита да си говори с тях чрез постове в Туитър. Той неведнъж е обвинявал реномирани медии в разпространяване на неверни новини и е първият американски президент от един век насам, който не уважи годишната гала вечеря на кореспондентите в Белия дом.Президентът Тръмп изглежда смята, че медиите не отразяват достатъчно обилно и обективно работата му, затова е задействал свой медиен проект. Не е изненадващо, че и за него той е решил да заложи на член от фамилията - съпругата на сина си Ерик Тръмп. Лара Тръмп има стаж в медиите и както се вижда от пилотния епизод на предаването, коментира с ентусиазъм постиженията на своя свекър. \"Той дари заплатата си от първото тримесечие за озеленяване, а за второто - за образование, толкова съм горда от това\", възкликва водещата.С широка усмивка и попълнени устни водещата обяснява, че ще разкаже за постиженията на президента през изминалата седмица, защото изобилствали фалшивите новини.\"Икономиката процъфтява, дами и господа\", добавя снахата. И уверява зрителите, че са отворени много работни места, стоковите пазари са в разцвет, а безработицата е достигнала особено ниски нива.", "date": "2017.08.02", "title": "Тръмп не харесва медиите, затова снаха му ще му прави предаване (видео)"}
{"url": "https://offnews.bg/evropa/iuliana-nikolova-kandidaturata-za-evropejskata-agentcia-po-lekarstvat-661912.html", "text": "Кандидатурата на България за преместването на седалището на Европейската агенция по лекарствата (ЕАЛ) от Лондон в София е по-скоро формална и на фона на други от общо 19-те страни кандидати, нашите усилия изглеждат съвсем скромни.Това коментира в интервю за БНР Юлиана Николова от портал \"Европа\", която е бивш кандидат за вицепрезидент на десницата.ЕАЛ трябва да напусне Великобритания заради Брекзит. България има шанс да спечели домакинството на ключовата агенция по най-малко две причини - като жест по време на председателството ни на Съвета на ЕС догодина и като понеже ние сме сред малкото страни членки, в която няма седалище на нито една европейска институция.Юлиана Николова обаче смята, че кандидатурата ни не е продиктувана от реален ангажимент на държавата и на бизнеса в този сектор, на София като потенциално седалище, а само от това, че страната ни е сред малкото, които нямат седалище наевропейски орган. Това, че на България липсва такъв сериозен ангажимент, силно намалява шансовете ѝ за участие в състезанието.\"Ако говорим като за конкурс и бях в комисия за оценяване за българската оферта, щях да кажа, че формално отговаря на изискванията, но е хубаво да видим останалите, които освен формално, имат истинска ангажираност, каза Николова. -Например френската оферта, която е около 100 страници (нашата е четири), започва с обръщение на президента Макрон. Няколко от министрите, плюс кметът на Лил, обясняват своя ангажимент и какво ще предоставят. Така е и с Германия, с Финландия, и с много други държави. В нашите четири страници има едно просто изреждане на критериите. Държавите, с които България се конкурира, имат създадени сайтове за разяснения и набиране на обществена подкрепа за каузата, тиражират и клипове, допълни Николова. Те са петминутни клипчета, но като ги гледаш, ти се иска да работиш в тази агенция и тя да бъде настанена дори в Букурещ... Не може без ангажимента на столицата, на града, не може той да не е изразил ангажираност. Не може без цялостна рекламна визия\", добави тя.Рекламният клип на Румъния:", "date": "2017.08.02", "title": "Юлиана Николова: Кандидатурата за Европейската агенция по лекарствата е формална"}
{"url": "https://offnews.bg/kultura/frenski-arheolozi-otkriha-malak-pompej-blizo-do-lion-661913.html", "text": "Френски археолози откриха запазен древен римски квартал в покрайнините на френския град Виен. Археолозите са го нарекли \"малък Помпей\" поради множеството си запазени луксозни сгради и обществени домове. \"Невероятно щастливи сме. Това несъмнено е най-изключителната находка на римски обект през последните 40-50 години\", каза Бенджамин Клемент - археологът, който ръководи разкопките по бреговете на река Рона, на около 30 километра южно от Лион.Град Виен, известен с римския си амфитеатър и храм, е важен център на маршрута, свързващ Северна Галия с останалата част от римската провинция. Кварталът обхваща 7 000 квадратни метра, а министерство на културата на Франция нарече откритието \"изключителна находка\".В квартала се намират домове, датиращи от 1. век и се смята, че са били населявани за период от около 300 години преди жителите му да го напуснат заради серия от пожари.\"Много от обектите са запазени, превръщайки района в \"истински Помпей във Виен\", казва Клемент. Именно запазеното състояние на повечето сгради и други артефакти го кара да оприличи намерения квартал на Помпей - градът, който се съхрани векове, потънал под вулканична пепел в Италия.Частично запазен е внушителен дом, на чиито под се намира плоча, изобразяваща менади - жените от кортежа на бог Дионис. Менадите, наричани от римляните „вакханки“, са изобразявани като жени, които тичат след Дионис с развети коси, полуголи, държат в ръка тирс и проглушават гори и планини с викове. От къщата е запазен само подът, защото при пожар изгаря цялата горна част на сградата. Въпреки това, археолозите са обнадеждени, че ще успеят да я издигнат отново в автентичен вид. В друга къща изящна мозайка изобразява Талия - музата на комедията и леката поезия. Тя обикновено е изобразявана с комична маска в ръце и с венец от бръшлян. Сред другите находки са голяма обществена сграда с фонтан, украсен със статуя на Херкулес. Според ръководителя на разкопките именно тази сграда може да е помещавала философска школа. Част от намерените артефакти ще бъдат изложени в музей във Виен.", "date": "2017.08.02", "title": "Френски археолози откриха малък Помпей близо до Лион"}
{"url": "https://offnews.bg/tenis/cherven-briag-naredi-grigor-dimitrov-do-niki-kanchev-i-liubo-nejkov-661920.html", "text": "С Решение на Общински съвет  тенисистът Григор Димитров е удостоен със званието „Почетен гражданин на град Червен бряг“, съобщават от местната администрация. Поради непрекъснатите ангажименти на звездата днес отличието беше връчено на неговия дядо по майчина линия Георги Дзимбов.Присъстваха от кмета на община Червен бряг Данаил Вълов в присъствието на председателя на Общинския съвет. Въпреки че е роден в Хасково, малкият Гришо е изкарвал почти всяко лято в северозападното градче.Така Димитров се нареди до други прочути българи, които са почетни граждани на Червен бряг. Сред тях най-известни са журналистът Ники Кънчев и актьорът Любо Нейков.Иначе най-голямата спортна гордост, роден в Червен бряг, е волейболистът Христо Цветанов. Бившият ас на националния тим още играе в ЦСКА.В Червен бряг е роден и покойният писател Любен Дилов, куп музиканти. Оттам е и любимецът на фенките Калин Врачански.", "date": "2017.08.02", "title": "Червен бряг нареди Григор Димитров до Ники Кънчев и Любо Нейков"}
{"url": "https://offnews.bg/ikonomika/ryanair-puska-1-000-000-bileta-s-20-otstapka-do-dnes-v-polunosht-661902.html", "text": "Нискотарифният превозвач Ryanair пуска в промоционална продажба 1 000 000 самолетни билета с 20 процента отстъпка в цената, съобщиха от компанията. Резервациите трябва да бъдат направени до днес в полунощ.Мащабната кампания е озаглавена “Thanks A Billion” (буквално - Благодарим Ви един милиард пъти). С нея авиокомпанията отбелязва милиардния си клиент.Промоцията в цената на билетите важи за полети, извършвани между 13 ноември и 15 декември. Резервациите за тях са отворени до 24 часа на 2-ри август на сайта на превозвача ryanair.com. ", "date": "2017.08.02", "title": "Ryanair пуска 1 000 000 билета с 20% отстъпка до днес в полунощ"}
{"url": "https://offnews.bg/psihologia/kak-da-preborim-panicheskite-ataki-kniga-pokazva-uzhasa-na-straha-ot-661904.html", "text": "Паническата атака представлява внезапен епизод на силен страх, който отключва физически симптоми, без да има реална опасност или видима причина. Когато пристъпът настъпи, обикновено имаме усещането, че губим контрол.Според статистиките броят на хората по света, които страдат от панически атаки се повишава ежегодно, нараства и процентът българи, изпитали поне веднъж силно и неконтролируемо чувство на тревожност и страх.„Моята приятелка Паническата атака” от Ванеса Виденова не е типичната книга за самопомощ, с чийто формат може би повечето читатели са свикнали. Това е разказ в първо лице, споделяне на личен опит за усещанията, които връхлитат преди и след сблъсъка с паническата атака, и за пътя към приемането и преодоляването ѝ чрез постигането на вътрешната хармония.В 120 страници един от най-популярните влогъри в българското онлайн пространство разглежда явлението панически синдром преди той да са се превърнал в паническо разстройство, агорафобия, генерализирана тревожност, тревожна депресия и преди да се разклони в хипохондрични и натрапливи симптоматики. След първоначалния шок следва приемането и търсенето на помирение със себе си.Ванеса Виденова се справя със състоянията на тревожност без лекарска намеса или прием на медикаменти. Промяната на начина на живот и на мислене, социализацията, визуализацията на проблема, различните техники за дишане и медитацията, спортът, общуването с природата се оказват нужния лек за душата. Те са средствата, чрез които да се преодолее духовната криза и вътрешната неудовлетвореност – основните причини за епизодите на паническата атака – и чрез които да се преобразува страха в двигателна сила.„Моята приятелка Паническата атака” е книга-спътник. Начин читателят да спре да гледа към болезненото минало, а вместо това да види вратите, които се отварят пред него. Вратите, които водят към по-здрав, по-пълноценен и спокоен живот.Това няма да е типичната self-help книга, с чийто фор­мат може би си свикнал. Не знам как се пише в такъв стил, но в мой стил ще ти разкажа историята си и всичко, което знам. Ще се опитам да пресъздам усещанията си през месеците преди и след първата ми силна паническа атака, а тя самата представляваше горе-долу следното:Нощ е. Събуждам се рязко в леглото. Оглеждам се. Стаята изглежда нормално, но и някак различно. Чув­ствам главата си тежка. Подозирам, че съм сънувала нещо страшно и просто лягам на възглавницата, опитвайки да затворя очи. Сърцето ми обаче ме стряска, защото бие като обезумяло. Започвам бавно да осъзнавам, че това не е просто лош сън.Какво... какво се случва? Нещо не е наред. Чувствам се странно. Усещам тялото си странно. Движенията ми са или много бързи, или времето сякаш е забавило хода си. Не знам какво ми има, но нещо не е на­ред и искам да знам какво e. Сърцебиенето се засилва и ускорява. След секунди става толкова силно, че започвам да го чувам по-силно от мислите си. Сигурно получавам удар или по-лошо – побърквам се! Или умирам! Запо­чвам наистина да се страхувам за живота си. Така ли ще свърши наистина? Но аз имах толкова много за правене, толкова неща бях започнала... не мога да умра сега! Не искам да умирам сега. Какво става? Защо трябваше точно на мен да се случи? Чувствам се толкова сама, а това не си отива, защо не си отива!? – Помогни ми – едвам излиза от устата ми, почти под формата на шепот.В стаята е тъмно. Той спи, няма как да ме чуе. Защо не иска да ме чуе? Сама съм, явно умирам, а него не го интересува!– Моля те, събуди се! – хващам го за рамото и го кла­тя с всичка сила.– Какво има? – с намръщено чело и половин отворе­но око отговаря приятелят ми.– Нещо ми има, нещо не е наред – изстрелвам.– Какво не е наред?– Не знам, мисля, че умирам, моля те, направи нещо! – започвам да ставам истерична.Той се надига бавно, разтръсква глава и започваме „разговор“, който едвам успявам да чуя, камо ли да сле­дя. Клатя се безутешно на леглото, тръпки минават по цялото ми тяло, студено ми е. Устата ми е асболютно суха, едвам преглъщам, но това е най-малката ми грижа. Виждам го пред себе си, устните му се движат, вероятно говори, но умът ми е на сто хиляди места. Нямам вре­ме да го чуя. Чувам го в далечината. Той не ме разбира. Казва, че всичко е наред. Всичко е наред? Всичко не е наред! Всичко винаги ще бъде не наред... какво се опит­ваш да ми кажеш въобще? Повтаряш едни и същи неща, те не ми помагат! Ти не виждаш, ти не го разбираш, няма как да го разбереш! Ти си добре, а аз не съм, няма как да го разбереш!– Това е по-голямо от теб... – не разбирам дали съм казала на глас, или просто си помислих. Изпитвам едно масивно отчаяние и страх от смъртта, която сякаш е на вратата. Смачкана съм. Усещам бол­ното си тяло и знам, че не съм него, но живея в него и измъкване няма. Спри, спри, спри! Спри да се чувстваш така, Ванеса! И това в мен, това ужасно чувство – как­во е? Махни се, разкарай се, излез! Или аз трябва да се махна! Трябва просто да свърши! Какво ми има, защо се случва, какво е това, ще спре ли някога?Пищене в ушите. Усещам всичко. Виждам всичко. Защо? Защо ми трябва да възприемам всичко толкова ярко и в такъв детайл? М? Какво? Той пак ми говори нещо. Какво ми казваш? Искам да те чуя, но не мога. Страх ме е, толкова, толкова много, какво ми казваш? Плаче ми се, искам да крещя, какво става? Искам да спре! Искам някой да забие инжекция в ръката ми и да ме евтаназира! Ис­кам да съм в безсъзнание. Искам да спре... да спре...– Дишай! – чувам приглушено.Вдигам поглед. Колене срещу колене седим аз и той на леглото. Говори ми леко усмихнат, но в очите му има тревога. Усмивката е маска. Знам, че не иска да ме стрес­не. Усещам го. Иска да си мисля, че всичко е наред, а то не е. Нещо не е наред и той много добре го знае, виж­дам страха си, отразен в очите му. Знае, че нещо страш­но се случва в главата ми.– Дишай дълбоко. Вдишай бавно...Ръцете ми намират неговите срещу мен и ги сграбчват с вкочанени пръсти. Вдишвам дълбоко, на пресекулки, цялата треперя. Не мога да дишам правилно, не мога дори да си поема спокойно въздух.– Издииишай бавно...С поглед, заключен в моя, успява да ме накара да из­пусна бавно въздуха от дробовете си. Не спирам да се клатя, но треперенето сякаш намалява. Може би работи. Може би ще се оправя? Не! О, не, не! Тази мисъл е атакува­на от нова вълнà паника, която ме обзема още по-силно. Умирам! Вече съм сигурна, че умирам! Защо се случва? Трябва да се махна трябва да спре трябва да свърши! Какво ми има, защо се случва, какво е това, искам да спре веднага, защо не спира?! Треса се цялата и смръщвам лице.– Ванеса, Ванеса! Виж ме, виж ме! Тук съм. Дишай, просто дишай…Отварям очи, той не си е тръгнал. До мен е, иска да помогне.– Вдишай.– Вдишай – повтарям механично след него, сякаш за да не оставя мислите си да образуват други изречения в главата ми.– Издишай! – Изкарвам въздуха, сякаш надувам ба­лон.– Виждаш ли? Всичко е наред – усмихва се той.За части от секундата и по моето лице се мярва ус­мивка. Не спирам да дишам дълбоко. Вдишвам. И из­дишвам. Бавно. Май ми минава. Май започвам да се чувствам по-добре. Минава сега. Но... ще се върне!? Нова вълнà паника.Предизвиква се от зародиша на идея в главата ми, че от сега нататък това ще е животът ми. Не може да е такъв, не искам, искам да не се случва!Физиономията ми се е променила, виждам го в лицето му, което е отражение на моето. Усмивката му изчезна.– Ей, ей... виж ме – слушай гласа ми.– Не, не мога. Искам да се махна! Повикай линейка, искам да спре веднага! – изправям се и тръгвам към те­расата. – Искам да изляза, не искам да съм тук, искам да спре!Отварям вратата и крещя. Крещя с всичка сила. Чу­вам ехото в съседните блокове и се плаша. Крясък с тол­кова болка и агония сякаш от острие, пронизало тялото. Това ли усещах наистина? Нещо еквивалентно лошо? Две ръце ме хващат през гръдния кош, вдигат ме и ме връщат в стаята на леглото.– Всичко ще се оправи, спокойно! Просто се успокой!Чувам отчаянието в гласа му. Иска да е силен, но не знае как да се справи с това. Разбира, че помощта му може да стигне само до едно ниво, натам съм аз. А аз съм раз­валина. Виждам, че го вижда. Мислите ни са сребристи нишки във въздуха в тази стая. Виждам неказаните неща и усещам чувствата, които го обземат. Аз знам как изглеж­дам в момента. Вероятно го плаша. Със сигурност го пла­ша, защото съм страшна и за себе си. Аз не съм това, аз не се държа така. Усещам как нервите по лицето ми играят. Мръщя се като марионетка. Сякаш някой дърпа конец, отговорен за мускулите на лявата ми буза и тя потръпва. Това не съм аз. Искам да спре, не искам да ме вижда така. Изправям се рязко, отивам в тоалетната и се заключвам вътре. Той е веднага след мен и остава с ръце, опрени на вратата, която трясвам пред лицето му. – Ей... не прави това. Добре ли си? Отвори ми.– Тук съм на сигурно – мисля си, отново явно на глас.Чудя се как точно това е мястото, в което се чувствам сигурна, но усещам отпускане. Затварям капака на чинията и сядам. Започвам да дишам дълбоко отново.– Отвори ми – го чувам да казва с тихо примирение от другата страна на вратата.– Всичко е наред. Остави ме за малко тук. Обеща­вам ти, ще изляза скоро. Тук ми е добре засега – казвам бързо и смотолевено. Говоренето не ми се получава. Премествам се от чинията на плочките на земята. Струва ми се логично. След секунда осъзнавам, че въобще не е, но се чувствам по-добре, че съм го направила. Продължавам да дишам дълбоко. Чувам отдалечаващи се крач­ки и отваряне на врата. Той вече не е пред вратата на банята. Продължавам да дишам. Все още съм стресира­на и нямам представа какво се случва, но нямам друг избор, освен да продължа да вдишвам и издишвам дълбоко. След няколко минути, които ми се струват като цяла вечност, излизам. Той ме гледа с очакване. Все още треперя леко. Сядам на леглото. Искам да го обсъдим, но в същото време не искам да говоря и мисля повече за това. Решавам директно да си легна. Страх ме е да заспя. Лампата трябва да свети. Тъмнината връща усеща­нето, топлината на завивките също. Както и дори тялото ми в легнало положение. Какво да правя? Как да живея с това? Какво е „това“ въобще? Побърках ли се? Вина­ги съм знаела, че някой ден ще откача наистина, но не очаквах да е толкова скоро. Ако това е животът ми оттук нататък, не искам да живея. Наистина не искам.Унасям се. Някак. Заспивам. Събуждам се на сутрин­та. Сама. Той е заминал на работа. Слънцето грее и до­косва лицето ми съвсем леко. Чувствам се добре и отпо­чинала. И след това се сещам...Какво по дяволите се случи тази нощ?", "date": "2017.08.02", "title": "Как да преборим паническите атаки? Книга показва ужаса на страха от първо лице (откъс)"}
{"url": "https://offnews.bg/112/noshten-ekshan-mazh-s-bmv-vdigna-politciata-na-krak-biaga-blasna-p-661914.html", "text": "Среднощен екшън между полицаи и криминално проявен се е разиграл през нощта по улиците на София.Всички дежурни полицаи са преследвали мъж с БМВ, обявен за общодържавно издирване и отказал да спре на сигнал на полицията.Около 2.30 часа на ул. „Слатинска” служители на Първо РУ подали сигнал за спиране на лек автомобил „БМВ 316”, чийто водач не се подчинил и продължил движението си по бул. „Цариградско шосе” в посока изхода от София, съобщава БГНЕС.Полицейският патрул последвал беглеца, като междувременно били уведомени всички дежурни екипи с цел, ако бъде засечено БМВ-то, да бъде спряно. Автомобилът продължил по бул. „Цариградско шосе” към с. Герман, водачът отново не се подчинил на подадения от включилите се допълнителни полицейски екипи сигнал за спиране и продължил движението си по ул. „Околовръстен път”, посока Чепинци.За пореден път отказал да спре и се насочил в посока към Световрачане. По това направление били насочени допълнителни автопатрули, които продължили след „БМВ“-то към Нови Искър.Шофьорът няколко пъти правил опити да избута полицейски автомобил от пътното платно и след продължително преследване, в началото на кв. „Кумарица”, той се сблъскал с една от патрулните коли, след което опитал да избяга и да осуети полицейската проверка.За да предотврати бягството на преследвания, един от полицаите произвел изстрел със стоп патрон със служебното си оръжие и го ранил в бедрото. Мъжът е задържан, установена е самоличността му - В.М. на 26 години, от Първомай. При продължилата проверка станало ясно, че той бил обявен за общодържавно издирване от РУ-Първомай, криминално проявен е за кражби и шофиране след употреба на алкохол и не притежава свидетелство за правоуправление на МПС.Пострадалият е транспортиран в болнично заведение за оказване на медицинска помощ.", "date": "2017.08.02", "title": "Нощен екшън: Мъж с БМВ вдигна полицията на крак - бяга, блъсна патрулка и е прострелян"}
{"url": "https://offnews.bg/ikonomika/kabinetat-otpusna-15-mln-lv-za-metroto-i-2-mln-lv-za-remont-na-semin-661918.html", "text": "15 млн. лв. допълнително финансиране осигури Министерски съвет на Столична община за третия метродиаметър, съобщи премиерът Бойко Борисов след заседанието на правителството.Трети метродиаметър е с дължина 16 км и с предвидени 16 метростанции, прогнозният брой пътници е 170 хиляди на ден. През 2017 г. от него ще се изграждат етап I от \"Красно село\" през централната градска част и \"Орлов мост\" до бул. \"Владимир Вазов\" и етап II от \"Красно село\" през жк \"Овча купел\" до жп линията София - Перник. Финансирането на двата етапа се осъществява чрез оперативна програма \"Транспорт и транспортна инфраструктура\" (391 млн. евро) и с българско финансиране 102 млн. евро.\"Това е едно изключително сложно съоръжение, един подземен град строим под дишаща и работеща близо 2-милионна столица. А по капацитет на строителството е след строителство на ядрена централа\", коментира Борисов.Освен за метрото, правителството отпусна пари и за ремонт на Семинарията в София. \"Наред с това 2,3 млн. лв. отпускаме за ремонт и създаване на нормални условия за живот в Софийската духовна семинария. През годините много свети места се ремонтираха, но се оказа, че семинаристите учат и живеят в изключително лоши условия. Това ще се промени\", отсече премиерът.", "date": "2017.08.02", "title": "Кабинетът отпусна 15 млн.лв. за метрото и 2 млн.лв. за ремонт на Семинарията"}
{"url": "https://offnews.bg/volejbol/14-volejbolistki-se-podgotviat-za-kvalifikatciata-v-holandia-661917.html", "text": "14 волейболистки започнаха подготовка за предстоящата световна квалификация в Холандия. Турнирът ще се проведе от 22-и до 27-и август.Тимът ще тренира в столичната зала \"Христо Ботев\", а по време на подготвителния период състезателките ще изиграят и две контроли с Русия. Проверките ще се състоят на 17-и и 18-и август в Москва.Съперници на България в третия кръг от световните квалификации са домакинът Холандия, Белгия, Чехия, Словения и Гърция.Ето и 14-те състезателки, на които ще гласува доверие селекционерът Иван Сеферинов:Разпределители: Лора Китипова, Диана НеноваКрайни нападатели: Елица Василева, Добриана Рабаджиева, Ева Янева, Гергана Димитрова, Мирослава Паскова, Емилия НиколоваЦентрове: Христина Русева, Нася Димитрова, Страшимира Филипова, Мария ДанчеваЛиберо: Мария Филипова, Жана Тодорова", "date": "2017.08.02", "title": "14 волейболистки се подготвят за квалификацията в Холандия"}
{"url": "https://offnews.bg/112/goliam-pozhar-gori-veche-niakolko-chasa-kraj-burgas-661925.html", "text": "Няколко часа пожарникари се борят с пожар, който е възникнал във вилната зона на бургаското село Изворище.Сигналът за него е получен преди 13 ч. Огънят е обхванал сухи треви на голяма площ, има изгорели и постройки. За момента няма информация за загинали или пострадали хора, но действията на пожарникарите са затруднени от силния вятър и сухите треви. Заради огъня, пътят Банево – Изворище е затворен. Пожарът е близо до пътното платно и това е причина за забраната за движение на автомобили там.", "date": "2017.08.02", "title": "Голям пожар гори вече няколко часа край Бургас"}
{"url": "https://offnews.bg/futbol/bobi-mihajlov-pomaga-na-amatiorskia-futbol-661923.html", "text": "По инициатива на президента Борислав Михайлов, Българският футболен съюз кандидатства и спечели проект по програмата \"FIFA Forward\" към Световната футболна централа, като основната цел на проекта е подпомагането на аматьорските футболни клубове.Близо 100 клуба в аматьорския футбол в България от Трета лига и \"А\" областните групи ще бъдат обезпечени материално с всички необходими тренировъчни пособия съобразно индивидуалните им нужди - 1500 топки с лиценз \"FIFA\", 640 мрежи за врати, 1320 флагчета за корнер и 6000 конуси.Тимовете от Трета лига ще имат възможност да се възползват от новите топки със старта на новия сезон, жребият за който бе теглен в понеделник.Както е известно, президентът Михайлов стана първият българин, член на структура на Световната федерация по футбол (ФИФА). Той вече е част от една от най-престижните комисии към ФИФА – Комисията за развитието на футбола, която се занимава със стратегическото развитие на играта, правилата, анализира основните аспекти на футбола, обучението и техническото развитие.Като основа на футболната пирамида развитието на аматьорския футбол е сред приоритетите на Българския футболен съюз. Именно поради тази причина, Българският футболен съюз и Националното сдружение на Общините в Република България планират да организират работна среща, в която ще вземат участие Зоналните и Областни председатели на БФС и отговорниците по спорт към 28-те областни центрове.На семинара ще бъдат представени и разяснени всички съвременни тенденции и добри практики в развитието на масовия футбол, в частност на ниво детски градини и начално образование 1-4 клас за момчета и момичета, като инструмент за здравословен начин на живот.С цел да осигури възможно най-добър пример за подрастващите, Българският футболен съюз предоставя билети на всеки от аматьорските футболни клубове за домакинските мачове на България в световните квалификации срещу Швеция (31 август) и Франция (7 октомври) на стадион \"Васил Левски\". Така едновременно футболните таланти ще имат възможността да се докоснат до магията на световните звезди и да получат вдъхновение.", "date": "2017.08.02", "title": "Боби Михайлов помага на аматьорския футбол"}
{"url": "https://offnews.bg/politika/karakachanov-do-dogovora-se-stigna-zaradi-kurazha-na-premiera-zoran-z-661881.html", "text": "Подписването на договора за договора за добросъседство между България и Македония се дължи на куража на премиера Зоран Заев. Това заяви министърът на отбраната Красимир Каракачанов от Скопие пред Нова телевизия. На днешния Илинден на посещение в югозападната съседка е българска делегация, водена от министър-председателя Бойко Борисов.Според Каракачанов до подписването на договора се е стигнало въпреки съпротивата на опозицията в Скопие, която \"по стар български обичай\" отстоявала позицията \"ако не сме ние, не трябва да се случва\". Той посочи и че е странно, че опозиционната ВМРО-ДПМНЕ на бившия премиер Никола Груевски отстоява антибългарски позиции при положение, че баща му има българско гражданство и че наши паспорти са си извадили голяма част от ръководството на партията или техните родители.Според Каракачанов няма как договорът да не се спазва, тъй като той ще бъде заверен в ООН като двустранен и от него произтичат ангажименти.Българският вицепремиер посочи и че страната ни не е направила компромиси при съгласуването на текста на контракта, който регламентира отказ от териториални претенции и етнически малцинства между двете държави.", "date": "2017.08.02", "title": "Каракачанов: До договора се стигна заради куража на премиера Зоран Заев"}
{"url": "https://offnews.bg/gimnastika/gratciite-otivame-za-medali-no-ne-sme-mashini-661885.html", "text": "Ансамбълът ни по художествена гимнастика замина рано тази сутрин за Минск, където от 4-ти до 6 август ще се проведе световна купа от сериите „Чалъндж”, съобщава beautyinsport.com. Припомняме, че това е втората по категория надпревара, след като през пролетта се проведоха най-силните четири световни купи – София, Песаро, Баку и Ташкент.Момичетата на Весела Димитрова и Михаела Маевска – Симона Дянкова, Лаура Траатс, Ели Бинева, Теди Александрова и Мадлен Радуканова с резерви Стефани Кирякова, Камелия Стоилова и Анна Шивачева, до момента имат три златни медала в многобоя от четири световни купи.Нашите спечелиха Песаро, Баку и София, а останаха със сребро в Ташкент. След това не участваха в „Чалъндж” състезанията в Портимао, Гуадалахара и Берлин.„Не мога да обещавам медали. Разбираме, че очакванията на хората са големи, но отборът е млад. Иска ми се да бъдат спокойни, защото и момичетата са в стрес. Мисля, че нещата ще се получат”, коментира пред БТВ на заминаване Весела Димитрова.За Минск заминаха и двете ни най-добри момичета в индивидуалното – Невяна Владинова и Катрин Тасева. „Миналата седмица бях на състезание в Полша – Световните игри. Мисля, че беше полезно, но все още не бях готова.Очакванията са доста по-големи напоследък, по-трудно е, но не сме машини, случва се и при нас да грешим. Гледаме да не се разстройваме, учим се от грешките”, каза Неви.", "date": "2017.08.02", "title": "Грациите: Отиваме за медали, но не сме машини"}
{"url": "https://offnews.bg/sviat/sasht-ni-pozdraviha-za-dogovora-s-makedonia-661888.html", "text": "Държавният департамент на САЩ поздрави България и Македония за подписването на договора за добросъседство. На интернет страницата на институцията е публикувано следното:Договорът между правителствата в София и Скопие бе подписан вчера при посещение на българска правителствена делегация, водена от премиера Бойко Борисов в македонската столица. Днес той и колегата му Зоран Заев поднесоха венци на гроба на българския революционер Гоце Делчев.", "date": "2017.08.02", "title": "САЩ ни поздравиха за договора с Македония"}
{"url": "https://offnews.bg/politika/na-ilinden-borisov-i-zaev-se-pokloniha-pred-groba-na-gotce-delchev-661886.html", "text": "Премиерът Бойко Борисов и македонският му колега Зоран Заев участваха в обща церемония по честване на 114 години от Илинденско-Преображенското въстание в Македония. Двамата премиери поднесоха венци пред гроба на Гоце Делчев, намиращ се в църквата „Свети Спас” в Скопие, и се поклониха пред саркофага.Жестът на двамата премиери има за цел да затвърди подписания вчера исторически договор за добросъседство между двете страни.Церемонията продължи половин час, премина спокойно и при засилени мерки за сигурност.\"Историята и имената ги поставихме в основата, с която започнахме да градим европейското и евроатлантическото бъдеще на Македония\", каза македонският премиер Зоран Заев в кратка реч. По думите му заветът на Гоце Делчев е чут и Македония и България са си подали ръце и създали път за развитие.„Нашата цел е членството в ЕС и НАТО. Вярвам, че Македония прави необходимото. Подадохме ръка и извън границата на Македония и има отговор – подадена ръка. Ние сме заедно със съседите и приятелите си, официалните представители на България. Премиерът Бойко Борисов, правителството и парламентът на България показват истинска отговорност към общите ни цели. Регионът е подготвен да води политики на зрялост, мъдрост и посветеност на гражданите си. Регионът се отнася европейски и заслужава да придобие правото да се развива в евроатлантическото семейство“, каза още Заев, цитиран от агенция \"Фокус\".", "date": "2017.08.02", "title": "На Илинден Борисов и Заев се поклониха пред гроба на Гоце Делчев"}
{"url": "https://offnews.bg/obshtestvo/triabva-li-da-chakame-koleda-za-da-se-setim-za-detcata-v-risk-661507.html", "text": "В масовите представи на обществото дарителството е сезонна работа – обичайно по Коледа, по-малко по Великден. Твърде рядко през останалата част от годината в съзнанието на хората изплува необходимостта да помогнат.Програмата \"\" на фондация \"За нашите деца\", част от която е кампанията „Коледа по никое време“, олицетворява стремежа да се помогне за изграждането на дарителска култура, която стимулира редовното индивидуално дарителство., вие ще бъдете част от общност от приятели и съмишленици на фондацията, с чиято подкрепа се сбъдва мечтата на стотици деца да растат в щастлива семейна среда.Кампанията се осъществява с медийната подкрепа на OFFNews.", "date": "2017.08.02", "title": "Трябва ли да чакаме Коледа, за да се сетим за децата в риск?"}
{"url": "https://offnews.bg/futbol/ludogoretc-izliza-v-mach-za-klasirane-v-grupite-i-oshte-niakolko-milio-661889.html", "text": "Лудогорец ще изиграе тази вечер един от най-трудните си мачове във вече богатата европейска история, която за 6 години включва две влизания в Шампионската лига и една в тези на Лига Европа. Тимът приема от 21,30 ч. в Разград коравите израелци от Апоел Беер Шева в реванш от трети квалификационен кръг. Гостите идват с преднина от 2:0 - повече от комфортно за тях.Ако Лудогорец направи малък подвиг и изхвърли съперника, ще си гарантира ново участие в групи. Тимът ще участва в плейоф за влизане в Шампионска лига, като дори загуба го праща утешително в Лига Европа. Това гарантира минимум 3 милиона евро. При отпадане довечера пък Лудогорец отива на плейоф за Лига Европа.Разбира се, голямата цел е Шампионската лига, където джакпотът започва от 15 милиона в европейската валута. На карта е заложено и бъдещето на треньора Георги Дерменджиев, който при провал с Апоел може да се прости за втори път с поста. Но това е дребен залог.Задачата е трудна, тъй като шампионът на Израел показа убийствени контри. Атаката е силата и на Лудогорец. И двете защити обаче са колебливи, което превръща срещата в руска рулетка. Не вкарат ли ранен гол, момчетата на Георги Дерменджиев трябва да се хвърлян ва банк.Спецът поне разполага с най-доброто и ще пусне състава от първата среща. Гостите имат доста повече проблеми преди мача, като нападателят Нив Зирхан отпадна от сметките, както и бившият талант на Барселона Исаак Куенка. За сметка на това Маор Меликсон и Елианив Барда са възстановени и отпътуваха с отбора. Мохамед Гадир обаче също е с травма и до последно ще е под въпрос за двубоя.", "date": "2017.08.02", "title": "Лудогорец излиза в мач за класиране в групите и още няколко милиона евро"}
{"url": "https://offnews.bg/stil/5-elementa-koito-zavinagi-promeniha-sveta-na-modata-661805.html", "text": "Модата непрестанно се променя, но въпреки това някои елементи и аксесоари никога няма да изчезнат от модните подиуми. Представяме ви 5 изобретения, които заслужиха вечно присъствие в капризния свят на модата.1. ДънкиОще през XVII век италианец създава дреха от преработен памук, която била известна като \"Genesee\". През 1873 г. предприемачът Levi Strauss получил патента за производството на \"гащеризон без презрамки с джобове за ножове, пари и монети\". С годините той се превърнал в любимо облекло на товарачи, каубои и златотърсачи, но вече определено е завладял целия свят. Между другото, компанията Strauss е жива и до днес - това е най-известната компания на Леви.2. Обувки с токчеТрудно е да си представим, до XVII век обувки с ток са носени изключително от мъже. В средновековна Европа те носели обувки с дървени подметки, за да ги предпазват от прах и мръсотия. Токчетата били удобни за ездачите - не се плъзгали в стремето. Токчетата стават част от дамския гардероб едва през XX век.3. Бански от две частиПрез 1946 година на модния подиум в Париж за пръв път дефилира момиче в бански костюм от две части, създаден дизайнера Луи Задна. Манекенката на име Мишел Бернардини и банският създали грандиозен скандал, тъй като в онези дни това било проява на нечувана дързост. Само няколко години по-късно този бански е престанал да шокира публиката, а когато е бил създаден за Бриджит Бардо и Мерилин Монро, всички критики били категорично отстранени.    4. Малка черна рокляОколо малката черна рокля на дизайнерката Коко Шанел има много легенди. Говори се, че не можела да понесе скучните женски дрехи и създала роклята по неин облик. Според друга легенда, Шанел излязла с роклята през 1926 г. в памет на починалия си любим. Каквато и да е историята зад тази дреха, тя създава фурор в света на модат, и списание Vogue я нарича \" Форд\"-а сред роклите.\" От този ден нататък, малката черна рокля се превръща в стандарт за добър вкус и елегантност, който може би никога няма да излезе от мода.5. Чорапогащи от ликраВ началото на ХХ век в модните среди не е имало голям избор от чорапи: вълнени или копринени. Но през 1935 година американската компания DuPont създава ликрата с мотото „Здрава като стомана, по-тънка от мрежа\". Чорапите от ликра красиво обгръщали краката на дамите, били стилни и евтини.", "date": "2017.08.02", "title": "5 елемента, които завинаги промениха света на модата"}
{"url": "https://offnews.bg/sviat/rusia-shte-filtrira-interneta-za-da-zashtiti-detcata-661887.html", "text": "Русия ще задейства до 2020 г. Национална система за филтриране на интернет трафика (НаСФИТ), която \"да защитава децата от негативно и опасно съдържание\", съобщава БТА, като цитира интервю на шефа на прокремълската Лига за безопасен интернет (ЛБИ) Денис Давидов пред \"Известия\". Непълнолетните потребители ще могат да посещават само доверени сайтове, включени в \"бял списък\".Създаването на НаСФИТ е част от държавната програма \"Дигитална икономика\", одобрена на 31 юли от руския премиер Дмитрий Медведев. Тя предвижда до края на март 2019 г. да бъдат разработени основните параметри на НаСФИТ и да се пресметнат необходимите ресурси. Година след това системата трябва да заработи.За създаването на такава система от пет години насам са лобирали ЛБИ и депутата Елена Мизулина, съдействали за разработването на закона \"за защита на децата от информация, която вреди на тяхното здраве и развитие\" (известен също като закон за черните списъци). От 2012 г. държавната агенция \"Роскомнадзор\" поддържа единен регистър на забранената информация в руския сегмент на интернет, напомня изданието. Елена Мизулина е сред инициаторите на още закони, добили отзвук в световен мащаб - като например за  и Според Денис Давидов се обсъждат два варианта за въвеждане на НаСФИТ. Първият предполага да се филтрира само трафикът на образователните учреждения. Вторият - филтрация по презумпция за всички потребители на рускоезичния интернет. Гражданите ще могат свободно да посещават сайтовете от \"белия списък\", а за да получат достъп до нефилтрирано съдържание, ще трябва да пишат молби до своя интернет доставчик или да сменят настройките на компютъра.ЛБИ очаква също да бъде внесен повторно в Думата оттеглен по-рано законопроект, според който администрацията на социалните мрежи ще отговаря за евентуален \"отказ да премахне противоправно и недостоверно съдържание\". Иначе възрастните потребители ще могат да изключат филтрите и децата няма да бъдат защитени от опасното съдържание, обяснява Давидов.", "date": "2017.08.02", "title": "Русия ще филтрира интернета, за да защити децата"}
{"url": "https://offnews.bg/lajfstajl/politcai-sgotviha-hrana-na-samotna-vazrastna-dvojka-661822.html", "text": "Любезни полицейски служители се притекоха на помощ на възрастна италианска двойка, след като съседите повикали помощ, след като ги чули да плачат в апартамента си.Когато влезли в апартамента, полицаите видели 84-годишния Джол и неговата 94-годишна съпруга Мишел да плачат. Старците споделили, че не са били жертви на престъпление, но се разстроили, след като са гледали тъжни истории по телевизията. Възрастните хора обяснили, че отдавна не са имали посетители и са много самотни.Докато чакали линейка да пристигне, за да провери здравето на двойката, униформените им приготвили топла храна. След това седнали да си поговорят с възрастните италианци като семейство.„През периода на летните отпуски самотата може да ни притисне. Тези хора са били толкова самотни и отчаяни, че са викали от мъка. Тази задача е една от най-тежките, които е имала полицията – да помогнат на тъжна двойка да се почувства по-добре емоционално”, написаха добросъвестните служители на реда във фейсбук.", "date": "2017.08.02", "title": "Полицаи сготвиха храна на самотна възрастна двойка"}
{"url": "https://offnews.bg/112/gdbop-spria-motikaria-razprostraniaval-porno-s-detca-661922.html", "text": "ГДБОП спря сайта за мемета  за разпространение на детско порно, съобщиха от МВР.Дирекцията е провела акция на 18 юли 2017 г., при която са участвали служители на ГДБОП и Областните дирекции на МВР в страната, под наблюдението и ръководството на Специализираната прокуратура. Разследването е във връзка с образувано през 2016 г. досъдебно производство срещу организирана престъпна група, разпространявала в интернет материали с порнографско съдържание, с участието на малолетни и непълнолетни лица.Извършени са претърсвания и изземвания на 18 адреса в градовете - София, Пловдив, Варна, Плевен, Габрово, Мизия и Троян.В хода на специализираната полицейска операция са иззети множество веществени доказателства по образуваното достъдебно производство.От ГДБОП са установили 9 лица като съпричастни към извършваната престъпна дейност. Четирима от тях са задържани с полицейска мярка за срок до 24 часа. В последствие са им подвигнати обвинения, като мярката им за неотклонение е продължена със задържане за срок до 72 часа.В рамките на разследването са били разпитани множество свидетели по досъдебното производство, като голяма част от тях са пострадали лица. Били са идентифицирани, съхранени и иззети компютърно-информационни бази данни на сайта  и неговите поддомейни.Сайтът е спрян, тъй като според ГДБОП е бил използван за извършване на престъпната дейност.От МВР обясняват, че извършителите са оперирали с криптовалутата Биткойн, като е установен един брой криптопортфейл. Лицата са получавали и доходи, генерирани чрез реклами в Google AdSence.В хода на действията по разследване са иззети 11 компютърни конфигурации, мобилни устройства, флаш памети, външни носители на информация, документи и други. Разследването по воденото досъдебно производство продължава, заявяват още от ГДБОП.В интернет форумите се появиха разнопосочни коментари за акцията на антимафиотите. Някои от тях защитават \"мотикаря\", но има и доста такива в подкрепа на действията на МВР по този случай.Ето какво пише потребител с никнейм dkmi във форума на технологичния сайт kaldata.com, който твърди, че е един от хората, които са докладвали \"мотикаря\" на ГДБОП:", "date": "2017.08.02", "title": "ГДБОП спря Мотикаря, разпространявал порно с деца"}
{"url": "https://offnews.bg/futbol/nejmar-se-sboguva-sas-saotbornitcite-si-661892.html", "text": "Суперзвездата на Барселона Неймар, който е все по-близо до трансфер в Пари Сен Жермен, тази сутрин се яви на клубната база на каталунците, където се проведе първата тренировка на отбора след завръщането му от предсезонното турне. Нападателят пристигна със собствения си автомобил в 09.00 часа, като според информациите на испанските медии той е останал в тренировъчната база 43 минути, след което си е тръгнал. Самото занимание е било насрочено за 09:30 часа.Според \"RAC1\" Неймар изобщо не се е включил в заниманието, а се е сбогувал със своите съотборници и им е съобщил, че преминава в ПСЖ. Предполага се, че още в следващите часове бразилецът ще отпътува за Париж, за да финализира гръмкия си трансфер.Иначе епизодите в сагата около трансфера на Неймар в Пари Сен Жермен продължават. Шефовете на Ла Лига обявиха, че няма да приемат депозирането на сделката за плащането на откупуващата клауза на бразилеца, пише испанския вестник \"Спорт\".Освен това в момента договорът на Неймар се разглежда за нарушения. Не на последно място, от Испанската федерация имат сериозни опасения за нарушаване на правилата за Финансов феърплей на ФИФА.Заради спора между бащата на футболиста, който е и негов агент и Барса, ръководството на Лигата е взело решение да блокира възможността за активиране на пункта в контракта на бразилеца, позволяващ му да отиде в друг клуб за 222 милиона евро.Неймар - старши трябва да получи хонорар от 26 милиона от каталунския гранд в съответствие със сделката за продължение на контракта на нападателя до лятото на 2021 година, която бе подписана миналата година.Така може да се приеме, че към момента трансферът на Неймар е блокиран от Испанската федерация заради вероятно нарушаване на Финансовия феърплей, както и заради проблеми с договора на играча.", "date": "2017.08.02", "title": "Неймар се сбогува със съотборниците си"}
{"url": "https://offnews.bg/zvezdi/saprugat-na-elizabet-ii-se-pensionira-dnes-661893.html", "text": "Херцогът на Единбург принц Филип ще изпълни днес последния си официален ангажимент, като се срещне с кралски морски пехотинци, съобщи Би Би Си.96-годишният съпруг на кралица Елизабет II обяви пенсионирането си през май. Като член на кралската фамилия той е изпълнил 22 219 изпълнени официални ангажимента от 1952 година до днес, изнесъл е 5496 речи и е бил патрон на 785 организации.Като капитан на Кралската морска пехота, днес херцогът ще присъства на парад, за да отбележи финала на \"Глобалното предизвикателство\" от 1664 мили - състезание, което се провежда с благотворителна цел.От Бъкингамския дворец съобщиха, че херцогът може би ще присъства на някои бъдещи събития заедно с кралицата.", "date": "2017.08.02", "title": "Съпругът на Елизабет II се пенсионира днес"}
{"url": "https://offnews.bg/obshtestvo/sindikatite-protiv-namaliavaneto-na-liatnata-vakantcia-661891.html", "text": "Председателят на синдиката на българските учители Янка Такева и няколко учителските синдикати към КТ \"Подкрепа\" от няколко града се обявиха категорично против съкращаването на лятната ваканция за учениците и по-ранното започване на учебната година.Идеята учебната година да стартира на 1 септември вместо на 15 септември, а лятната ваканция да бъде намалена за сметка на останалите (коледна, великденска и междусрочна) бе подложена на обществено обсъждане sled предложение на работодателски организации. Днес обаче от Министерството на образованието и науката обявиха, че и занапред учебната година ще започва на 15 септември.\"Първо, имаме летни училища, където децата с образователен дефицит учат 10–15 дни, за да наваксат пропуснатия учебен материал. Освен това много деца ходят на лагери, пленери, езикови курсове, спорт. Не може да се вземе лятната ваканция, от която и учители, и ученици имат нужда, за да починат от напрегнатата работа през учебната година. Психолозите казват, че такава промяна на учебното време със съкращаване на ваканции създава голям проблеми от гледна точка на пренастройване на организма, посочи в интервю за bTV Янка Такева.Регионалните синдикати към КТ \"Подкрепа\" в Монтана, Враца, Хасково, Димитровград и Крумовград пишат в становище до министъра на образованието, че са против съкращаването на лятната ваканция.Колегите им от Враца добавят, че при съкращаване на лятната почивка няма да има достатъчно време за подготвяне на учебната база за следващата година, за печатане на нови учебници и за ползване на отпуските на учителите.", "date": "2017.08.02", "title": "Синдикатите против намаляването на лятната ваканция"}
{"url": "https://offnews.bg/obshtestvo/i-4-godishnite-zadalzhitelno-na-zabavachka-661896.html", "text": "И четиригодишните деца да ходят задължително на предучилишна подготовка. За това се обяви министърът на образованието и науката Красимир Вълчев. В момента забавачката е задължителна за 5- и 6-годишните деца.Причината за промяната е, че всички национални и международни изследвания показвали, че децата, които не са посещавали детска градина са сред най-уязвимите за отпадане в прогимназиален курс на обучение. Това важало в много висока степен за малчугани, чийто майчин език не е българският, както и за такива на родители с ниско образование.Той обясни, че новият механизъм трябва да заработи във всички детски градини и че МОН ще работи с останалите институции по темата.Според Вълчев децата, които са ходили в детска градина, имат много по-добри шансове да завършат основно образование, а след това и по-висока степен и получават много повече шансове да се приобщят към пазара на труда.", "date": "2017.08.02", "title": "И 4-годишните задължително на забавачка"}
{"url": "https://offnews.bg/obshtestvo/vuzf-otkri-dve-novi-bakalavarski-programi-661895.html", "text": "Тази година се отличава с много новости около Висшето училище по застраховане и финанси (ВУЗФ). Освен, че ВУЗФ отпразнува 15 години от създаването си, сега университетът откри и две нови бакалавърски програми.  са „Бизнес икономика ,предприемачество и иновации“ и \"Бизнес информационни системи и комуникации\".„Продължаваме политиката си да откриваме програми, които да създават не само добри специалисти, но и лидери и подготвени мениджъри. Горди сме с това, че успяваме – над 90% от студентите ни започват работа още докато учат или веднага, след като завършат, а 30% от тях заемат мениджърски позиции. Това означава, че наистина успяваме да подготвим студентите си“, категорична е Детелина Смилкова, вицепрезидент на ВУЗФ. В специалност „Бизнес информационни системи и комуникации“ студентите ще получат познания в две атрактивни области - икономика и информационни технологии. В програмата се изучават предмети като бизнес интелиджънс системи, информационни системи и технологии в управлението, когнитивни процеси и вземане на решения, а завършилите ще имат възможност да се реализират като специалисти, които да изготвят софтуерни решения в различни области на икономиката.Другата нова специалност – „Бизнес икономика, предприемачество и иновации“, е създадена специално за онези, които желаят да основат и развият свой собствен бизнес или да създадат успешна кариера като функционални специалисти и мениджъри. Студентите ще се обучават в области като маркетинг, иновации, инвестиции, финанси, човешки ресурси, организация на производството, логистика.  ще продължи до 25 септември. Дотогава дванадесетокласниците могат да кандидатстват както за някоя от новите програми, така и за други специалности като „Бизнес психология“, „Международни финанси“ и „Финансов мениджмънт и маркетинг“, като изпратят есе на актуална тема и попълнят онлайн тест. При формирането на състезателния бал се взимат оценките от тях, от дипломата за средно образование и от издържаните матури.", "date": "2017.08.02", "title": "ВУЗФ откри две нови бакалавърски програми"}
{"url": "https://offnews.bg/futbol/botev-zamina-bez-nedelev-chaka-nad-100-svoi-v-portugalia-661894.html", "text": "Отборът на Ботев Пловдив замина без Тодор Неделев за Португалия, където в четвъртък от 21:00 часа е реваншът от третия квалификационен кръг на Лига Европа срещу Маритимо. В първия двубой двата тима завършиха наравно 0:0 в Бургас. Асът на тима е с контузия и не успя да се възстанови.Президентът на Ботев Пловдив Ангел Палийски смята, че \"прокобата\" на правителствения самолет няма да застигне Ботев. \"Все някога има и първи път.Ние може да променим тази традиция с правителствения самолет,\" заяви босът на \"канарчетата\", след като Лудогорец падна с 0:2 в Израел, където стигна именно с возилото на Бойко Борисов.\"Очакваме повече от 100 фена да дойдат на мача. С нас пътуват доста, самолетът е пълен, и още пътуват през Чехия,\" сподели още Палийски.Очаква се мачът с Маритимо да бъде последен за Омар Косоко с екипа на Ботев. Той ще премине във втородизивионния тим от ОАЕ Ал Фуджейра. Там треньор ще му бъде Диего Марадона. Пловдивчани пък ще приберат от сделката 250 хил. евро.\"Надявам се Косоко да изиграе подобаващо последния си мач. Нещата с неговия трансфер са уредени на 100%, в петък трябва да се присъедини към новия си отбор. Ще играе в Дубай.Всичко е подписано, само трябва да се яви на медицински прегледи. Има интерес и към други наши играчи, но на този етап няма да продаваме повече. На позицията на Косоко може да потърсим нов играч,\" завърши Ангел Палийски.", "date": "2017.08.02", "title": "Ботев замина без Неделев, чака над 100 свои в Португалия"}
{"url": "https://offnews.bg/drugi/arestuvaha-legenda-na-dzhudoto-za-pedofilia-661871.html", "text": "Двукратният олимпийски шампион по джудо Петер Зайзенбахер, обвинен в педофилия, е задържан в квартира в Киев. Новината потвърди пред РИА Новости представител на съдебните власти.Австриецът е бил издирван както в родината си, така още в Грузия и Украйна. Предстои дело за екстрадиция.57-годишният бивш спортист е обект на близо три години разследване. След дълго мълчание проговаря една от жертвите му.Оказва се, че Петер е изнасилвал две девойки под 14 години, които тренирал в края на миналия век и началото на този. Ако вината му бъде доказана, австриецът ще лежи в затвора до 10 години.Джудистът е шампион от Олимпиадата в Ел Ей през 1984 г. После дублира успеха си на Игрите в Сеул. Това го прави първият джудист с подобно постижение.От 2015 година е селекционер на националите на Азербайджан. Петер ги извежда до два сребърни медала в Рио.", "date": "2017.08.02", "title": "Арестуваха легенда на джудото за педофилия"}
{"url": "https://offnews.bg/obshtestvo/bez-voda-na-4-mesta-v-sofia-dnes-661867.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Заради подмяна на спирателни кранове на ул. „Поп Грую“ в жк. „Васил Левски“ В се налага спиране на водоподаването от 9:30 до 21:30 часа на ул. „Рилска обител“, ул. „Летоструй“, бул. „Ботевградско шосе“, бул. „Владимир Вазов“, ул. „Бесарабия“ от №80 до №114.Във връзка с подмяна на сградно водопроводно отклонение на ул. „Падинето“ в Панчарево се налага спиране на водоподаването от 10:00 до 16:00 часа на ул. „Падинето“, ул. „Дружба“, ул. „Йованец“ № 2,4,6, ул.“Момина сълза“, ул. „Здравец“, ул. „Иглика“, ул. „Батийница“ от №1 до №7.Подмяна на сградно водопроводно отклонение на ул. „Проф.Иван Богданов“ във вилна зона „Киноцентъра“ налага спиране на водоподаването от 10:00 до 15:00 часа на ул. „Проф.Иван Богданов“.Без вода заради подмяна на водомерен възел на ул. „Ловджийска чешма“ в Панчарево ще бъдат от 10:00 до 12:00 часа в района на ул. „Риляник“ и ул. „Ловджийска чешма“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.08.02", "title": "Без вода на 4 места в София днес"}
{"url": "https://offnews.bg/futbol/borimirov-s-liubopitno-izkazvane-za-mitov-grant-i-delio-rosi-661899.html", "text": "Спортният директор на Левски Даниел Боримиров изгледа сутрешната тренировка на \"сините\" и направи интересно изказване по повод последните събития в клуба.\"Няма нищо сигурно и официално. Когато влезете в скъп ресторант и разгледате менюто, не е задължително да си поръчате, нали?! Относно Авраам Грант питайте Диана Иванова. Делио Роси? Не мога да коментирам неща, които не са станали факт!\", сподели Боримиров.Малко след неговото изказване, Николай Митов напусна стадиона, гонен от репортерите, и много бързо се измъкна от пространството пред съблекалните на \"Герена\" със служебния си автомобил.На този етап не е ясно дали днешното занимание е било последно на Митов като старши треньор на \"сините\". Сагата около треньорския пост продължава.Италианецът Делио Роси е готов да застане начело на Левски, след като треньорът имаше преговори с шефовете на \"сините\", а след това сподели, че е доволен от проведените разговори.Както стана ясно вчера пък медиите в Израел твърдят, че Аврам Грант поема Левски от четвъртък. Изданието Maariv.co.il пише, че бившият мениджър на Челси се e разбрал с изпълнителния директор Красимир Иванов и трябва само да парафира контракт за две години.Той щял да взима 25 000 евро на месец. Според медиите в родината на специалиста, той бил в София със своя адвокат Уди Сохтовиц преди да се завърне в Израел за честванията на националния им празник.", "date": "2017.08.02", "title": "Боримиров с любопитно изказване за Митов, Грант и Делио Роси"}
{"url": "https://offnews.bg/obshtestvo/zhalt-kod-za-zhega-v-18-oblasti-661872.html", "text": "Слънчево и горещо време ни очаква днес. Максималните температури ще са между 32° и 37°, в София – около 33°.Жълт код за високи температури е в сила за 18 области в страната. Областите, за които важи предупреждението са Благоевград, Кюстендил, Перник, Пазарджик, София град, София област, Видин, Монтана, Враца, Плевен, Ловеч, Пловдив, Стара Загора, Габрово, Велико Търново, Русе, Силистра, Сливен. Времето в областите с жълт код ще бъде горещо, като се очаква температурите да достигнат 35 - 37 градуса.По Черноморието ще е слънчево с умерен североизточен вятър. Максималните температури ще са 27°-29°. Температурата на морската вода е 25°-26°. Вълнението на морето ще е около 2 бала.В планините ще е слънчево. Ще духа умерен, по високите части силен вятър от изток-североизток. Максимална температура на височина 1200 метра около 25°, на 2000 метра – около 18°.В цялата страна ще духа слаб до умерен вятър от изток-североизток, а атмосферното налягане ще остане по-високо от средното за месец август.Прогнозата е на Националния институт по метеорология и хидрология (НИМХ) при Българската академия на науките (БАН).", "date": "2017.08.02", "title": "Жълт код за жега в 18 области"}
{"url": "https://offnews.bg/leka-atletika/kaster-semenia-100-protcentova-zhena-sam-si-661877.html", "text": "Южноафриканската лекоатлетка Кастер Семеня се опълчи на всички, които споделят мнението, че е повече мъж, отколкото жена.Звездата в бягането на 800 метра има три пъти по-високо ниво на тестостерон, отколкото нормалните жени и преди време беше подложена на терапия за намаляването му.Лечението явно не е помогнало особено, защото Семеня изпитва неудържимо влечение към собствения пол и дори се ожени за приятелката си Виолет Расебоя през 2015 година.\"Не мога да разбера защо продължават да говорят, че съм приличала на мъж. Не ходя в тоалетната права, жена съм и пишкам като жена. Гледам да пропускам тези коментари покрай ушите си, защото имам нужда от позитивна подкрепа, а не от негативизъм\", коментира Кастер Семеня в интервю за южноафриканския канал Суперспорт ТВ.Заради странния й случай от световната федерация по лека атлетика сложиха горна граница на нивото на тестостерон при атлетките, за да не получават спортистки като Семеня предимство на пистата.", "date": "2017.08.02", "title": "Кастер Семеня: 100-процентова жена съм си"}
{"url": "https://offnews.bg/politika/balgaria-i-makedonia-chestvat-zaedno-ilindensko-preobrazhenskoto-vasta-661873.html", "text": "Продължава посещението на премиера Бойко Борисов в Македония. След като вчера двамата премиери Бойко Борисов и Зоран Заев подписаха исторически договор за приятелство, днес в Скопие в двора на църквата свети Спас Бойко Борисов и Зоран Заев ще поднесат цветя на паметника на Гоце Делчев.След години спорове днес българският и македонският премиер ще участват в общо честване на Илинденско-Преображенското въстание.Подписаният документ е както общ успех за двете страни, така и допринася за политическата стабилизация на държавите в региона и дава перспективи на цяла Източна Европа.В Договора за добросъседство е предвидено създаването на Специална комисия, която да тълкува спорните въпроси от общата ни история. Освен договора бяха подписани и два важни меморандума - за изграждане на газова връзка между двете страни и построяването на железопътна линия между България и Македония.България и Република Македония, без посредници и модератори, сме стигнали до извода, че мирът и добросъседството са по-важни от всичко останало. Неслучайно хората са казали, че гледайки назад, ще се спънеш и ще паднеш. Решихме да гледаме напред и съм сигурен, че ще има видими резултати от подписването на Договора за добросъседство, заяви министър-председателят Борисов.\"България вече е още по-голям приятел на Македония, категоричен бе от своя страна Заев.", "date": "2017.08.02", "title": "България и Македония честват заедно Илинденско-Преображенското въстание"}
{"url": "https://offnews.bg/turizam/plazh-na-ravda-stana-chasten-s-nezakonna-tabela-661878.html", "text": "Табела \"частен плаж\" се появи на ивицата пред комплекс в Равда, предава Нова телевизия.Стопанинът на плажа обяснява, че чадърите и шезлонгите в зоната са предплатени на концесионера от собственика на хотела зад плажа. А табелите поставяли туристите – гости на комплекса за да си гарантират безплатната сянка.\"Редовно я поставят хората на плажа и аз я махам. Това е един вид като \"резерве\", обясни концесионерът.Почиващите в комплекса били уведомени, че сянката на плажа им е безплатна и слагайки табелката, се подсигурявали.Никой няма право да слага такава табела - частен плаж няма, категорични са от Министерство на туризма.Днес табелата я няма, след репортажа на Нова телевизия е изчезнала мистериозно.А иначе освен табелата, с видимо око се вижда, че платената зона е в пъти по-голяма от свободната. За туристите, които не са клиенти на комплекса, плаж почти няма.", "date": "2017.08.02", "title": "Плаж на Равда стана частен с незаконна табела"}
{"url": "https://offnews.bg/obshtestvo/boian-petrov-tragva-kam-tcel-nomer-10-vrah-dhaulagiri-661876.html", "text": "Българският алпинист Боян Петров обяви, че тръгва към нова цел -  връх Дхаулагири.Следващата му експедиция ще започне на 20 август, когато той планува да замине за Непал, Катманду, а на 23 август ще поеме към цел номер 10 - връх Дхаулагири, стана ясно по БНТ.Това е единственият в момента свободен връх, който може да се изкачи тази есен. Дхаулагири е осмият по височина връх.Пред БНТ Петров коментира, че му предстои да си свали цялата информация за върха, да разбера откъде са слабите му места.\"Тръгвайки се надявам, че аклиматизацията от Пакистан ще бъде достатъчно полезна за бързо изкачване. Но тези върхове, когато мислиш, че ще ги качиш бързо, накрая се оказва, че трябва да прекараш поредните два месеца отдолу, докато той се предаде\", коментира с ентусиазъм алпинистът.", "date": "2017.08.02", "title": "Боян Петров тръгва към цел номер 10 - връх Дхаулагири"}
{"url": "https://offnews.bg/tenis/zlato-v-novata-raketa-na-grigor-dimitrov-661874.html", "text": "Григор Димитров явно държи на лъскавия си имидж. Българинът ще играе във Вашингтон с новата си ракета Wilson, на която със златни букви е гравирано името му.Въпреки че бе пазена в тайна, изданието tennisnerd.net разкри как ще изглежда новата играчка на най-добрия ни тенисист за всички времена.Ракетата е стилна и изчистена, коментират спецове. Преобладава черният цвят, а името на Гришо е изписано от вътрешната страна.Припомняме, че специално изработен е и телефонът на хасковлията, който е маниак и на тема часовници. Димитров започва участието си във Вашингтон първо в турнира на двойки, където заедно с Лука Пуй ще се изправи срещу шампионите и победители от „Уимбълдън“ Джонсън/Роже-Васлен.Това ще е първи мач на Григор след загубата му на 1/8-финалите в Лондон от Роджър Федерер. На сингъл той ще играе директно във втория кръг.Желаем му успех, тъй като ракетата сама не играе. Дори и златна.", "date": "2017.08.02", "title": "Злато в новата ракета на Григор Димитров"}
{"url": "https://offnews.bg/sviat/dete-zagina-ot-malnia-v-palatkov-lager-v-germania-661882.html", "text": "Най-малко едно дете е загинало и още четири са били ранени при ураган, връхлетял снощи палатков лагер с деца в Южна Германия, предаде БТА. Един от пострадалите е в критично състояние.Инцидентът станал край град Рикенбах в провинция Баден-Вюртемберг. Групата от 21 деца и четирима възпитатели устроили лагера си под открито небе. През нощта започнала буря, едно от дърветата било поразено от мълния и рухнало върху палатките с децата.", "date": "2017.08.02", "title": "Дете загина от мълния в палатков лагер в Германия"}
{"url": "https://offnews.bg/analizi-i-komentari/v-belia-dom-tcari-haos-trabiat-mediite-661883.html", "text": "Новият началник на канцеларията на Доналд Тръмп обеща да наложи дисциплина и да строи редиците, както би могло да се очаква от генерал от морската пехота в оставка, изправен пред колосална бъркотия, но реалният проблем е неговият шеф, пише британският в. \"Гардиън\", цитиран от БТА.Назначаването на Джон Кели беше приветствано като почти идеален лабораторен тест за това дали Белият дом на Тръмп е в състояние да функционира. Той е високоуважавана личност, не е част от клика и освен това бе заявено, че всички служителите, дори членовете на семейство Тръмп, ще се отчитат пред него. Успех в това начинание, генерал Кели, пожелава му вестникът. Възможно е Кели да успее да сложи край на най-фрапантните изблици при междуособиците, които се наблюдават на много фронтове, като уволни директора на връзките с обществеността Скарамучи. Той обаче едва ли ще успее да сложи край на некомпетентността и вътрешните борби в тази администрация, отбелязва \"Гардиан\".Внимавай, Джон Кели, Доналд Тръмп вече има традиция да назначава генерали в оставка, само за да ги унижава, предупреждава в заглавие в. \"Индипендънт\". По план съветникът на Тръмп по националната сигурност Хърбърт Макмастър и министърът на отбраната Джим Матис трябваше да са в \"А отбора\" по националната сигурност, но те не могат да изготвят дори политиката за Афганистан заедно. Властта и хората с власт привличат вниманието на Тръмп. В неговите очи властта се явява под две форми - или имаш пари, или звезди на пагоните. Няма друг съвременен американски президент, който да е бил толкова влюбен в бившите генерали с изключение, вероятно, на Дуайт Айзенхауър. Майкъл Флин се бори за Тръмп в кампанията му и беше възнаграден с поста на съветник по националната сигурност. След разкритията за срещи в високопоставени руснаци, той беше заменен с Макмастър. Обзалагам се, че дори името му е прозвучало добре на Тръмп, отбелязва авторът на статията. Вместо цивилни, Тръмп избра за министър на отбраната бившият шеф на Централното командване Матис, а бившия генерал от морската пехота Джон Кели за министър на вътрешната сигурност. Сега на Кели е възложено да вкара в пътя абсолютно блуждаещото Западно крило на Белия дом, допълва вестникът. Изминалата седмица показа, че Тръмп унищожава нашата демокрация, констатира в \"Ню Йорк таймс\". Америка върви към откровена конституционна криза. Само за няколко дни президентът и съюзниците му засилиха нападките към Робърт Мълър - специалния прокурор, разследващ евентуални връзки на кампанията на Тръмп с Русия. Те се опитаха да накарат главния прокурор Джеф Сешънс да се оттегли и разсъждаваха на глас дали президентът може да амнистира сам себе си. Всичко това води все до едно заключение: г-н Тръмп иска да нанесе сериозен удар на върховенството на закона (и на американската република), за да сложи край на независимото разследване на връзките му с Русия.", "date": "2017.08.02", "title": "В Белия дом цари хаос, тръбят медиите"}
{"url": "https://offnews.bg/drugi/ludogoretc-i-oshte-mnogo-sport-v-efira-dnes-661879.html", "text": "Футбол21:30 Лудогорец – Апоел Беер Шева Диема спорт21:45 Манчестър Юнайтед – Сампдория RING04:00 Отбор на звездите на MLS – Реал Мадрид Eurosport 1Спорт10:00 Волейбол, Гран при (ж), Сърбия – САЩ Mtel sport 214:30 Волейбол, Гран при (ж), Китай - Бразилия Mtel sport 216:30 Колоездене, обиколка на Полша Eurosport 121:00 Тенис, турнир за жени в Станфорд F+/Sport+ HD21:00 Колоездене, обиколка на Юта Eurosport 223:00 Тенис, турнир за мъже във Вашингтон Mtel sport 105:00 Тенис, турнир за жени в Станфорд F+/Sport+ HD", "date": "2017.08.02", "title": "Лудогорец и още много спорт в ефира днес"}
{"url": "https://offnews.bg/sviat/12-prestapnitci-izbiagaha-ot-zatvor-podmamvajki-ohranitel-s-fastachen-661897.html", "text": "12 затворници избягаха от затвор в Алабама, използвайки фъстъчено масло, за да подмамят пазач да отключи врата към изхода на затвора. Мъжете напуснали обекта, след като объркали новоназначен пазач, намазвайки знакът за изход на вратата с фъстъчено масло. Така новакът в екипа на затвора решил, че вратата отвежда към килиите и я отключил. Първо преминал един от затворниците, а после и оставалите 11 се \"изнизали\", пише Би Би Си.За да преминат през високата стена на двора на сградата, бегълците използвали въже, направено от затворническите им облекла и одеяла. Свободата на хитреците обаче не продължила дълго и едва 12 часа по-късно всички били прибрани обратно на топло. Охранителят обяснил, че мислил, че отваря вратата на килия за един от затворниците, но след като разбрал, че всъщност са избягали, ги определил като \"луди като лисици\".Не става ясно какво количество от вкусната паста е използвано, но от затвора в Алабама обявиха, че в момента мислят как да направят така, че знаците на вратите да не се влияят от фъстъчено масло.Избягалите мъже са с различни присъди - от кражби и наркотици до такива за опит за убийство. ", "date": "2017.08.02", "title": "12 престъпници избягаха от затвор, подмамвайки охранител с фъстъчено масло"}
{"url": "https://offnews.bg/sviat/bivshiat-zam-glaven-prokuror-kristofar-rej-poema-fbr-661880.html", "text": "С голямо мнозинство  сенатът на САЩ утвърди снощи Кристофър Рей за нов директор на Федералното бюро за разследване ФБР.Рей идва на мястото на Джеймс Коми, който бе уволнен от поста от президента Доналд Тръмп. Рей е бивш зам.-главен прокурор при президента Джордж Буш-младши. По професия е юрист, завършил Йейлския университет. А в момента е партньор в юридическа фирма.Номинацията на 50-годишния Кристофър Рей бе одобрена в Сената с 92 гласа срещу 5. Кандидатурата му бе официално издигната от президента Доналд Тръмп на 7 юни. Тръмп уволни бившия шеф на ФБР Джеймс Коми на 9 май с мотиви, че не е доволен от работата му. Мандатът на директора на ФБР е 10 години.Пред Рей предстоят много тежки задачи и разследвания, сред които да се изясни има ли руско влияние върху изборите в САЩ през 2016-та.", "date": "2017.08.02", "title": "Бившият зам.-главен прокурор Кристофър Рей поема ФБР"}
{"url": "https://offnews.bg/obshtestvo/ne-uchebnata-godina-niama-da-zapochva-na-1-septemvri-no-sakrashtavat-661900.html", "text": "Министерството на образованието и науката не планира да предлага промени в Закона за училищното и предучилищното образование, с които началото на учебната година да бъде изтеглено на 1 септември вместо сегашната дата 15 септември, но за сметка на това се съкращават зимната, междусрочната и пролетната ваканции на учениците.Това обясни министърът на образованието Красимир Вълчев на брифинг днес.Най-сериозното орязване на \"отпуската\" на учениците ще е в дните след Нова година. Вече ще се учи три дни повече - в дните между 2-и и 5-и януари, които досега бяха свободни от занятия. С по 1 ден ще бъдат намалени и неучебните дни по време на междусрочната и пролетната ваканции.Изтеглянето на началото на учебната година от 1 септември бе поискано от няколко работодателски организации. Подобна практика има в редица други държави, но у нас срещу подобна промяна веднага скочиха много родители и синдикатите на учителите. ", "date": "2017.08.02", "title": "Не, учебната година няма да започва на 1 септември, но съкращават зимната ваканция"}
{"url": "https://offnews.bg/futbol/pusnaha-pod-garantcia-shefa-na-ispanskia-futbol-661901.html", "text": "Наскоро арестуваният президент на Испанската футболна федерация Анхел-Мария Вияр е освободен под гаранция. Босът на Ла Лига и неговият син Горка Вияр са пуснати на свобода след 12 дни в ареста. Двамата са обект на разследване за корупция от страна на властите в Испания. \"Благодаря на всички, които ми повярваха лично и публично. Благодаря и на Хуан Падрон, както и на моя син\", каза Анхел Вияр в първото си изявление след ареста на 18 юли.Вияр управлява испанския футбол от 30 години, но напусна поста си на вицепрезидент на УЕФА заради разследването. Гаранцията, платена за освобождаването на Анхел-Мария Вияр, е 300 хиляди евро, а гаранцията на неговия син Горка е 150 хиляди евро.Вицепрезидентът на испанската футболна централа Хуан Падрон и Рамон Ернандес, друг от шефовете в испанския футбол, също бяха задържани от властите заради разследване на предполагаеми случаи на корупция.Сега Вияр ще носи в себе си мобилен телефон, който трябва да бъде включен 24 часа в денонощието. Чрез мобилното устройство властите ще следят за точното местоположение на президента на футболната федерация в Испания.Анхел-Мария Вияр няма право да напуска страната. Гаранцията от 100 хиляди евро за задържания Рамон Ернандес вече беше платена.", "date": "2017.08.02", "title": "Пуснаха под гаранция шефа на испанския футбол"}
