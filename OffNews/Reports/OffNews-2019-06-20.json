{"url": "https://offnews.bg/politika/sasht-balgaria-ne-pokriva-minimalnite-standarti-za-borba-s-trafika-na-705815.html", "text": "Българското правителство не покрива изцяло минималните стандарти за изкореняване на трафика на хора. Това се посочва в годишния доклад за трафика на хора по света на Държавния департамент на САЩ. В частта за България в доклада за трафика на хора за 2019 г. Държавният департамент отбелязва, че правителството като цяло е положило по-големи усилия в сравнение с предишния отчетен период, съобщава БТА.Като примери за тези усилия са посочени признаването на двама служители за виновни в съучастничество и екстрадиране на друг, отпускане на по-голямо финансиране за услуги в помощ на жертвите и участие в повече международни разследвания.Според доклада обаче българските власти са разследвали и предприемали наказателно преследване по по-малко случаи на трафик, съдилищата са продължили да издават условни присъди на повечето признати за виновни в трафик, корупцията в правоприлагащите органи и съдебната система е продължила да възпрепятства усилията, а разследванията срещу служители за съучастничество рядко са водели до присъди лишаване от свобода.В доклада са включени и препоръки към страната ни, сред които да се издават значителни присъди затвор на признатите за виновни в трафик, да се увеличат усилията за разследване и наказателно преследване на случаите на трафик с цел сексуална и трудова експлоатация, да се предприемат енергични действия за разследване, наказателно преследване и признаване на вината на участвали в трафик държавни служители и постановяване на присъди затвор срещу тях, да се въведат устойчиви финансови механизми за услуги в помощ на жертвите като поддържане на приюти и връщане в родината, да се отделят значителни средства за дейности за борба с трафика на хора.", "date": "2019.06.20", "title": "САЩ: България не покрива минималните стандарти за борба с трафика на хора"}
{"url": "https://offnews.bg/futbol/promeniat-oblika-na-metrostantcia-georgi-asparuhov-705817.html", "text": "Представители на НКП Левски се срещнаха с кмета на Столична община Йорданка Фандъкова, съобщава официалния сайт на организираните привърженици.По време на разговорите в четвъртък са били обсъдени важни въпроси пред \"синята\" общност. Фандъкова е поела ангажимент за смяна на проектното предложение за визията на метростанция \"Георги Аспарухов\", която е в непосредствена близост до стадион \"Герена\".Метростанцията, която предстои да бъде открита, бе кръстена на легендарният футболист с решение на Столичния общински съвет по инициатива на организираните привърженици.Впоследствие обаче предложената визия на станцията не отговаряш на името на Георги Аспарухов.След срещата със Софийския кмет представителите на НКП Левски са получили уверение, че станцията ще изглежда по правилния начин.Също така на място се планува и поставянето на барелеф на Гунди.Проектът на НКП Левски за изработването на монумент в рамките на комплекс, които да увековечи история на клуба и неговите привърженици, също е получил подкрепата на столичния кмет и ангажимент за съдействие от страна на администрацията.", "date": "2019.06.20", "title": "Променят облика на метростанция \"Георги Аспарухов\""}
{"url": "https://offnews.bg/112/petima-lihvari-sa-zadarzhani-pri-spetcaktciata-v-berkovitca-705799.html", "text": "Петима души са задържани при мащабната спецакция на специализираната прокуратура, Жандармерията и служители на Главна дирекция \"Борба с организираната престъпност\" срещу организирана престъпна група, занимавала се с лихварство. Участниците в групата са роднини и живеят в ромската махала \"Раковица\". Те са членове на местния клан \"Дренчовците\", съобщи БНТ. Задържаните имат дълги криминални досиета.При спецакцията са претърсени няколко къщи и са иззети веществени доказателства, сред които 2 килограма злато и луксозни коли.Ще бъде извършена и проверка на средствата, с които са купени луксозните коли, както и на това дали къщите на членовете на клана са построени законно.Всички задържани до момента са роднини, а акцията продължава в Берковица и във видинското село Арчар. Извършват се претърсвания в жилища и в автомобили.\"Давали са пари под лихва основно. Съответно схемата е следната: даваш един лев днес, до края на месеца дължиш няколко хиляди. До края на годината стават десетки или стотици хиляди. Защото процента на лихвата е дневен, не месечен, и е огромен. В резултат на това се оказва, че ти в края на месеца дължиш една сума, която не можеш да платиш и се прави всичко възможно да ти се вземе всичко, с което разполагаш\", обясни зам. главният прокурор Иван Гешев.", "date": "2019.06.20", "title": "Петима лихвари са задържани при спецакцията в Берковица"}
{"url": "https://offnews.bg/politika/darzhavata-opitva-da-oblekchi-tromavata-protcedura-za-otpuskane-na-lek-705819.html", "text": "Държавата ще прави опити да облекчи тромавата процедура за отпускане на финансиране след прехвърлянето на Фонда за лечение на деца в Здравната каса. Това стана ясно по време на изслушването на управителя на НЗОК Дечо Дечев, здравния министър Кирил Ананиев и лекари от Университетска болница \"Царица Йоанна\" - ИСУЛ в здравната комисия в парламента по повод скандала около лечението на болното от левкемия дете, което почина в болницата. От НЗОК, министерството и ИСУЛ признаха, че процедурата е тромава - заявлението е подадено на 25 април, а финансирането е отпуснато на 18 юни, но увериха, че забавянето в отпускането на средствата не е попречило за лечението на 6-годишната Мария - лечението е извършено изцяло и по план.От МЗ и Касата посочиха, че се търси начин за облекчаване на процедурата, но не стана ясно защо такива стъпки не са направени преди прехвърлянето на дейността на Фонда в НЗОК, което се случи на 1 април. От изслушването стана ясно, че се работи по варианта болниците да дават заявки за необходимите им лекарства за по-голям период от време - на база на анализ на лекуваните пациенти. Идеята е така лечението да се заплаща за определен по-дълъг период, а не случай по случай. По думите на директора на детската онкохематология в ИСУЛ проф. Добрин Константинов и сега е създадена организация, за да може лечението да започне още при подаването на документи в НЗОК, без да се чака специално разрешение. Той обясни, че при Мария не е пропуснат нито един етап от лечението и не са липсвали лекарства в нито един момент. Забавяне е имало само при административните процедури, което е накарало болницата да представи на майката на детето фактура за около 14 000 лева, за да се използват пари от дарителската сметка на момиченцето. Управителят на НЗОК Дечо Дечев също посочи, че тромавата процедура за отпускане на средствата не е попречила на лечението на детето, но подчерта, че Касата няма да подписва документи при непълна документация. Именно такива обвинения отправи НЗОК към ИСУЛ във връзка със случая. Според институцията болницата е предоставила едва на 18 юни исканата от Касата цена на медикаментите. От ИСУЛ отхвърлиха обвиненията и подчертаха, че имат писмени доказателства в своя защита. Според здравния министър причината за забавянето в плащането е била, че НЗОК е искала от болницата документ за цената на приложеното на Мария лекарство, а точно в момента продуктът е липсвал в болничната аптека и болницата не е можела да предостави цена, но след като се е получило, я е представила. Всичко това обаче се е случило след прекратяването на лечението на момиченцето заради влошеното му състояние. ", "date": "2019.06.20", "title": "Държавата опитва да облекчи тромавата процедура за отпускане на лекарства след скандала с болното дете"}
{"url": "https://offnews.bg/sviat/boris-dzhonsan-i-dzheremi-hant-se-izpraviat-edin-sreshtu-drug-v-posled-705818.html", "text": "Борис Джонсън и Джереми Хънт останаха последните двама кандидати в надпреварата за лидер на британските консерватори, който вероятно ще стане и следващият премиер на страната, предадоха световните агенции, цитирани от БТА.На петия тур от гласуването Джонсън получи гласовете на 160 от 313-те депутати от Консервативната партия, а Хънт - на 77. Министърът на околната среда Майкъл Гоув остана трети със 75 гласа и отпадна от надпреварата.Така Джонсън затвърди своето лидерство в борбата за наследник на Тереза Мей.Сега новият лидер на британските консерватори ще бъде избран от 160-те хиляди членове на партията, които ще гласуват по пощата. Процесът ще отнеме един месец, като се очаква името на новия консервативен лидер, който вероятно ще замени Тереза Мей и като премиер, да стане ясно в края на юли.Борис Джонсън и Джереми Хънт са на различни позиции кога и как Великобритания трябва да напусне Европейския съюз. Според Джонсън Брекзит трябва да стане факт на 31 октомври, със сделка или не.Хънт е на по-умерени позиции и не изключва възможността за удължаване на преговорите с ЕС, ако двете страни не успеят да се споразумеят в предвидения срок. Той обаче също не отхвърля варианта за Брекзит без сделка.", "date": "2019.06.20", "title": "Борис Джонсън и Джереми Хънт се изправят един срещу друг в последната битка за премиерския пост"}
{"url": "https://offnews.bg/leka-atletika/kenijska-atletka-se-okaza-atlet-705800.html", "text": "Страхотен скандал разтърси кенийската лека атлетика, след като се оказа, че дълги години мъж се е представял за жена и е участвал в състезания.Всичко започва да се разплита през 2017 година, когато Шиейс Чепкосгей (Shieys Chepkosgei) била уличена в употреба на допинг.В пробата, взета две години по-рано след полумаратон в Малайзия, били открити следи тестостерон, андростерон и други съставки.Последвала четиригодишна дисквалификация. Далеч от спорта, Шиейс продължила да се представя за жена и дори започнала работа като медицинска сестра в болница.Колежките й обаче забелязали нетипично поведение и подали жалба в полицията. Медицинската сестра била арестувана, а при проверка на пола в затвора се установило, че насреща им стои чист мъж.Оказало се, че това е Хилъри Кипротич.\"Мъж съм, но когато започнах да се занимавам със спорт, фалшифицирах документите, че съм жена\", обяснил мошеникът, който ще се изправи пред съда на 21 юни. ", "date": "2019.06.20", "title": "Кенийска атлетка се оказа атлет"}
{"url": "https://offnews.bg/interviu/kiril-nenov-naj-velikata-vrazka-na-dushata-e-s-prirodata-705804.html", "text": "Херакъл: Виждате ли, Хермесе и Философийо, тези две великолепни планини, едната е Хемус, другата – Родопа, и плодородното поле, което се простира между тях..., и трите прекрасни хълма, които оформят сякаш тройна крепост на града, който лежи отдолу...? Хермес: Кълна се в Зевс, о, Херакле, най-големият и най-прекрасният... А коя е реката, която тече толкова близо до стените му?Херакъл: Хеброс... Оставихме облаците зад нас, нека опитаме късмета си на твърда земя. Чудният град е дестинация в диалога „Роби бегълци“ на античния гръцки писател Лукиан от Самосата (II в.). Земята тук разказва с гласове и образи отпреди осем хиляди години. Началото на историята ѝ е в VI хилядолетие преди новата ера. Името й се явява в различни форми: Одриса, Евмолпия, Филипопол, Понерополис, Пулпудева, Тримонциум, Плъвдивъ, Плъпдивъ, Пъпълдин, Пълдин, Плъдин, Филибе, Пловдив. От неолитните селища през обитателите от каменно-медната епоха, тракийските беси, Одриското царство, македонския цар Филип II, мащабните строежи на Западната и Източната Римска империя, обсадата и опожаряването на Филипопол от готите, периода на Първата и Втората българска държава, Филипополското херцогство, падането под османска власт, Освобождението и след него, тази земя не спира да бъде кръстопът на битки и страсти за разруха и сътворяване.Осем хиляди години по-късно, в месец юни на годината 2019,  ще събере музиканти, историци, художници, писатели, актьори, танцьори, занаятчии, наши и чужди. Те ще възкресяват фрагменти от отминали времена на забравени ценности, истинна доблест и извечна обич. „Lost Age“ е проект на Кирил Ненов, доктор по история, издател, съучредител и председател на фондацията „Българско историческо наследство”, музикант и създател на групата Kutsulan.– Пловдив от 10:00 ч. до 23:00 ч. Вход свободен.„Lost Age“, или „Изгубена епоха”. Защо изгубена, какво сме изгубили и какво е останало забравено безвъзвратно в миналото?„Lost Age“ е име символ на бляна по изгубеното блажено време. Още в Античността някои писатели са отразили мита за Златния век, когато хората живели в изконна безгрижност, щастие и справедливост, докато тяхната съвременност била затъмнена от пороците на насилието, алчността, лъжата. Този блян, под една или друга форма, е съхранен и до нашето съвремие. Много неща са изгубени в миналото, защото животът около нас непрекъснато се променя. Особено много промени в обществото идват по линия на индустриализацията и откъсването на човека от непосредствения контакт с живата природа. Но нищо, според мен, не е напълно и безследно изгубено – винаги има начин да си припомним, преоткрием или поне да се доближим до духа на миналото – необходимо е само мъничко воля.Възможно ли е бъдеще и какво е то, ако сме погребали в миналото своите духовни ориентири и добродетели?Бъдещето – хубаво или лошо, така или иначе – е нещо, което неизбежно ще се случи, и ние нямаме власт над него, защото вярвам, че пътят на всеки е предначертан. Безспорно, в миналото са погребани много от идеалите на нашите предци, но не всичко е безвъзвратно изчезнало. Ако се опитаме да следваме философията на природата, която ни обгражда и изгражда, отново ще стигнем до онези идеали от езическото минало.„Lost Age“ е фестивал за…? Какво стои зад него като идея и цел?Много от нас са си представяли, че са герои от въображаеми светове, които извършват велики подвизи и се увенчават със слава или пък съпреживяват съдбата на героите от фентъзи книга или филм и желаят да са на тяхно място. Други пък изпитват потребност да почитат старите богове и обичаите на нашите прадеди, да живеят в синхрон с природата. „Lost Age“ се явява притегателен остров на всички тези стремежи, на всички онези хора, които копнеят за един по-красив свят, за една друга приказна реалност... Вярвам, че тези, които изпитват подобни трепети и любов, притежават доста по-висша ценностна система от останалите. Целта на „Lost Age“ е да създаде условия за събирането на хора с подобни възгледи и да подпомогне тяхното общуване, да създаде платформа за опазване, популяризиране и развитие на богатството на древността и фентъзи културата. „Lost Age“ е място, където хората ще бъдат по-далеч от комерсиализма, съвременната политика, обществената деморализация.Как успя да подготвиш финансово и физически такъв мащабен проект?Преди всичко благодарение на Община Пловдив, които са наши партньори, както и на отделни частни фирми, които подкрепиха инициативата. Всъщност много фестивали у нас се финансират по сходен начин – чрез смесени публучно-частни партньорства. Що се отнася до моя принос, той е преди всичко в идеен и организационен план. Заобиколен съм от немалко съратници, които работят в различни направления за реализацията на фестивала. Харесва ми да осъществявам подобни проекти, харесва ми и фактът, че съществуват хора, които имат нужда от подобни проекти. Това е моята движеща сила – твърдото убеждение, че въпреки трудностите правя нещо добро и (надявам се) трайно за останалите.Кой е Кирил Ненов? Кажи ни няколко думи за себе си.Аз съм това, което правя.Кои наши и чужди банди ще видим?Общо участват 30 музикални проекта. Повечето, разбира се, са от България: Aegonia, Ambient Folklore, Arvelss, Bolg, Borъ, Carmilla Nox, Enthronement, Freija, Historian, Hyperborea, Irfan, Ksana, Kutsulan, Panora, Sanya, Scapegoat, Shambless, Strings & Beats Trio, Teeth оf Divine, The Groovin’ Pipers, Velian, Verðandi, Vrani Volosa. Но освен тях ще видим и музиканти от чужбина: Brisinga (Германия), Gabriella Garcia (Белгия), Floralyn George (Англия), Inner Missing (Русия), Kinnia (Испания), Nimea (Русия), The Dreadlock Piper (Холандия).А какви музикални стилове ще чуем?Νeoclassical, ambient, world, pagan folk,  folk, medieval, gothic metal, folk metal, power metal, symphonic metal, doom metal, black metal, pagan metal, death metal и др.Какво друго да очакваме като програма?Лекции по древна история, литература и митология, представяне на фентъзи писатели и техни книги, срещи с фентъзи художници, LARP мероприятия, косплей ревюта, средновековна фехтовка и средновековна кухня, ролеви и настолни игри, екзотични танци, фентъзи куизове, театрална постановка по Толкин и др.Спомена Толкин. Кой е любимият ти герой и цитат от Толкин?Любим герой - Билбо Бегинс!... Любим цитат: „Започва Път от моя праг – безкраен, обграден с трева. Увлечен в неговия бяг и аз ще трябва да вървя, да тропам весело с пети, догдето стигна друм голям, събрал пътеки и мечти. А после накъде? Не знам.” („Властелинът на пръстените”)Ще свирите и с твоята група Kutsulan. Кои са Kutsulan? Каква е нейната музика и история? Какво означава името ѝ?Историята на Kutsulan започва там, където свършва историята на старата ми група Sarakt, само името на проекта се появи по-късно. Известно време след записа на едноименния албум на Sarakt, имах идеята с останалите от групата да направим втори албум, посветен на българската митология. Но в онези дни всеки от нас тръгна по различен път, който го отдалечи от общия ни интерес към музиката. Оттогава до миналата година спорадично съм композирал, но постоянно живеех с намерението да запиша албум, вдъхновен от древните представи. Непосредствено преди Пловдивския средновековен фестивал, който организирах през юни 2018 година, успях да събера музиканти, с които заедно да осъществим проекта. Самото име „Куцулан“ е взето от нашата митология. Това е името на най-стария и опасен вълк (човекоядец), на който някога е бил посветен последният ден от Вълчите празници.Бил си вокалист и китарист на пейгън метъл бандата Sarakt и си участвал и в други метъл банди през ’90-те. Кое е различното сега с Kutsulan? Какво ти дадоха и ти взеха годините с първите банди?Когато свирех със Sarakt, музиката и текстовете бяха много по-сурови и по-първични. Kutsulan е много по-зрял проект и със сигурност не е метъл проект. Онези години ми дадоха много, горд съм от миналото си, имах шанса да избера сам какъв да бъда и с кои хора да бъда. Освен това имам невероятни спомени, които все още топлят душата ми. Не чувствам, че по някакъв начин тогава съм бил ограбен, напротив, по-скоро се сдобих с безценни преживявания.Езичеството според теб е?Най-древната и естествена форма на религиозност.Историята свидетелства как монотеизмът като властова идеология заличава езически ръкописи, срива езически храмове, обезобразява статуи и осъжда на смърт отказалите да се отрекат от своята вяра. Един от най-жестоките примери е любимата ми Хипатия - математик, астроном и философ, преподавател в Александрийската неоплатоническа школа, убита и изгорена от християнската тълпа през 415 г. Рушители или създатели на какво са такъв тип властови и религиозни идеологии?Рушители на историческо миналото, създатели на утопично бъдеще.Автентични ли са ти съвременните езичници или е по-скоро мода?Някои повече, други по-малко. Със сигурност има и мода, но в една сравнително по-ограничена среда. Като цяло винаги са ме възмущавали фалшът и лицемерието. Където и да ги срещна... Но те по-скоро се отнасят до етиката. Вярата в езичеството изразява преди всичко светогледа на определен човек и същевременно не го подчинява на конкретна религиозна система. Всеки е свободен да общува с природните сили по свой начин, но всяка свобода е и отговорност.Кой е най-силният ти езически символ?Свастиката, разбира се!...Любим езичник? Любим езически текст?Трудно ми е да определя кой от всички езически писатели ми е най на сърце. Определено обаче най-често препрочитам Марк Аврелий – „Към себе си“, и писмата на Юлиан.Имаш ли планове „Lost Age“ да се превърне в ежегоден фестивал? Кого още би поканил?Много ми се иска фестивалът да се стане традиционен. Бих поканил всеки, който се вписва в концепцията на „Lost Age“.", "date": "2019.06.20", "title": "Кирил Ненов: Най-великата връзка на душата е с Природата"}
{"url": "https://offnews.bg/tenis/kanadski-talant-izhvarli-grigor-dimitrov-ot-kuins-705805.html", "text": "Най-добрият ни тенисист Григор Димитров отпадна още в първия кръг на турнира от сериите АТР 500 в Куинс.Българинът загуби от 18-годишния канадец Феликс Оже-Алиасим го надигра след 4:6, 4:6.В първия сет Димитров имаше шанс да пробие в четвъртия гейм, но не се възползва и беше тежко наказан.Оже-Алиасим успя да направи това за 4:3 и без проблеми затвори в своя полза с крайното 6:4.В останалите си четири сервис гейма Гришо загуби само една точка, но въпреки това отстъпи сета.През втората част Алиасим проби още в първия гейм и съумя да удържи преднината си. 18-годишният талант приключи срещата с 15 аса на сметката си, както и с 4 двойни грешки.В следващата фаза тийнейджърът ще се изправи срещу Ник Кириос.Следващото участие на Димитров предстои да бъде на Уимбълдън.Третият турнир за годината от Големия шлем в тениса, започва на първи юли.", "date": "2019.06.20", "title": "Канадски талант изхвърли Григор Димитров от Куинс"}
{"url": "https://offnews.bg/politika/darzhavata-poema-nov-dalg-ot-300-mln-leva-zaradi-iztrebitelite-f-16-705816.html", "text": "Министерството на финансите емитира извънредно нов вътрешен дълг за 300 млн. лева за изплащането на изтребителите F-16. Това обяви зам.-министърът на финансите Росица Велкова. Тя подчерта, че сумата на сделката е все още в процес на договаряне.Оферта от САЩ за купуването на изтребителите беше получена в понеделник в Министерството на отбраната. Тогава не беше посочено каква е исканата сума. Днес обаче премиерът Бойко Борисов заяви в Брюксел, че офертата е за 2,2 млрд. лева.Дългът от 300 млн. лева се емитира заради разплащането накуп на самолетите F-16 до края на годината, обясни Велкова. Той не е разчетен в Закона за бюджета, така че ако се стигне до сделка, ще се наложи актуализация на бюджета, уточни зам.-министърът. По думите ѝ най-вероятно до края на юли ще бъдат разгледани от парламента пакета с документи, ратификацията и актуализацията, ако се стигне до сделка, уточни Велкова. Финансовият министър Владислав Горанов обяви преди около две седмици, че България вероятно няма да успее да договори преференциални условия за разсрочено плащане на самолетите, но страната може да плати цялата искана сума наведнъж. \"2 милиарда са доста пари, но след като това е приоритет, след като сме членове на НАТО, вероятно и това усилие трябва да бъде направено“, коментира тогава той. ", "date": "2019.06.20", "title": "Държавата поема нов дълг от 300 млн. лева заради изтребителите F-16"}
{"url": "https://offnews.bg/kultura/nashata-avtorka-zdravka-evtimova-s-priznanie-vav-frantcia-705808.html", "text": "Престижното национално френско литературно списание Le Matricule des Anges публикува в своя юнски брой за 2019 година рецензията на литературния критик Ерик Дюсерт за книгата на Здравка Евтимова „Невъзможно синьо“ (D’un bleu impossible”), отпечатана във Франция през месец април тази година от издателство Soupirail. Преводът на разказите от български на френски език е дело на Красимир Кавалджиев.В краткия си анализ Ерик Дюсерт нарича сборника с разкази на българката „чудесен” (formidable) и сравнява Евтимова с френската писателка Беатрис Бек, изтъквайки, че Франция е закъсняла с публикацията на тази книга в сравнение със САЩ, които вече са включили разказа „Кръв от къртица“ на българката в учебните програми на средните си училища. Литературният критик изразява надеждата си, че в бъдеще френските читатели ще имат възможност да се запознаят и с романите на писателката от България, подчертавайки, че тя принадлежи на новото поколение съвременни романисти.", "date": "2019.06.20", "title": "Нашата авторка Здравка Евтимова с признание във Франция"}
{"url": "https://offnews.bg/zdrave/lekari-ot-ag-bolnitca-d-r-shterev-otstraniha-12-kilogramov-iajch-705806.html", "text": "Лекари от Медицински комплекс „Д-р Щерев“ отстраниха 12-килограмов яйчников тумор с диаметър 40 см и запазиха репродуктивните органи на пациентката.Жената е на 41 години и не е раждала. Операцията e продължила 1 час и 30 минути, а последващият престой в реанимационния блок на болницата е бил 24 часа. Пациентката е раздвижена от медицинския екип и преместена в болничния стационар в добро общо състояние.В последните месеци, преди да потърси медицинска помощ, жената е забелязала постепенно подуване на корема, дишането ѝ се е затруднило, особено в легнало положение, започнала е да чувства и тежест. Това я отвежда в лекарския кабинет, а впоследствие и до МК „Д-р Щерев“.„От направените предоперативни изследвания установихме, че се касае за огромен, най-вероятно доброкачествен, яйчников тумор. По време на операцията се потвърдиха нашите предположения. Това ни позволи да отстраним само тумора и да запазим репродуктивните органи. Трайните хистологични препарати потвърдиха диагнозата доброкачествен яйчников тумор“, коментира д-р Иван Димитров, акушер-гинеколог и ръководител на екипа, извършил операцията. При толкова голям тумор предоперативната диагностика се затруднява, защото невинаги може да се определи произходът на образуванието и връзката му с останалите коремни органи. Това налага интервенцията да се извърши от мултидисциплинарен екип.Профилактичният преглед веднъж годишно позволява подобно заболяване да се установи на много по-ранен етап, а в много случаи това спасява живот, коментират специалистите. Колкото по-рано се диагностицира конкретно заболяване, толкова по-ефективна е терапията, а прогнозата за пациентите – положителна.", "date": "2019.06.20", "title": "Лекари от АГ болница „Д-р Щерев“ отстраниха 12-килограмов яйчников тумор"}
{"url": "https://offnews.bg/obshtestvo/krasiva-balgaria-nabira-proekti-za-dostapna-sreda-na-obshtestveni-sg-705802.html", "text": "Стартира извънредна кампания за набиране на проекти по мярка „Осигуряване на достъпна среда на обществени сгради“ на „Красива България“ при Министерство на труда и социалната политика. Срокът за подаване на документи е от 20 юни до 19 юли включително.Мярката е насочена към създаване или поддържане на достъпна архитектурна среда в обществените сгради, отчитайки специфичните нужди на хората с намалена подвижност и на хората с увреждания. По нея могат да кандидатстват общини и държавни институции, които са собственици на обектите, включени в проектните им предложения.Изискването е проектите да включват строително-монтажни/ремонти работи, чрез които съществуващи сгради се привеждат в съответствие с изискванията за достъпност и безопасност при експлоатация. Всеки проект трябва да е на стойност между 30 000 и 120 000 лв. с ДДС. Финансирането от „Красива България“ за един проект е най-много 90% от стойността му, като останалата сума трябва да се осигури от кандидатите.Подробна информация за условията за кандидатстване може да се намерят на страницата на „Красива България“:  .", "date": "2019.06.20", "title": "'Красива България' набира проекти за достъпна среда на обществени сгради"}
{"url": "https://offnews.bg/futbol/levski-podpisa-sas-sanarodnik-na-mesi-705811.html", "text": "Левски подписа договор с аржентинския халф Франко Мазурек. Срокът на контракта е за 2 години.166-сантиметровият плеймейкър идва от гръцкия елитен Панетоликос. Мазурек е роден на 24 септември 1993 г. Юноша е на Бока Хуниорс и е играл за още няколко местни тима.Кариерата му минава през Крусеро, Ол Бойс и Колон в родината, чилийския Палестино и еквадорския Олмедо. През юли 2017 година Мазурек пристига в Европа и преминава в Панейтоликос.Голмайстор е на гръцкия тим със 7 гола през миналия сезон, като се отличава и с 3 асистенции. Тази вечер Франко Мазурек ще се присъедини към новите си съотборници във Фюген, Австрия.По-рано днес \"сините\" съобщиха, че Йончо Арсов е новият директор на Детско-юношеската школа на Левски, а доц. Емил Атанасов заема длъжността \"Главен методист\". Днес двамата бяха представени от изпълнителния директор на клуба Павел Колев пред треньорите работещи в \"синята\" школа.Йончо Арсов е роден на 3 декември 1976 година и е внук на легендата на „Левски“ Йончо Арсов-старши. Завършва магистратура „Политически науки“ в университета в Бон (Германия). От 2005 г. до 2012 г. придобива треньорски лиценз PRO в Германия.Треньорската си кариера стартира през януари 2009 година като асистент в “Черноморец“ (Бургас). Следват периоди като асистент-треньор в „Хайдук“ (Сплит), „Вакер Бургхаузен“ (Германия), „Дуисбург“ (Германия) и националния отбор на България.Емил Атанасов е роден на 11 август 1978 година. Завършва висшето си образование в Националната спортна академия „Васил Левски“, специалност „Треньор по футбол“.От 2005 година е редовен участник в образователни програми на UEFA в Норвегия, Чехия, Шотландия, Холандия, Белгия, Дания и Франция. От 2004 г. до 2011 г. е лектор към Треньорската школа в България. От 2016 година е доцент по футбол в НСА „Васил Левски“.", "date": "2019.06.20", "title": "Левски подписа със сънародник на Меси"}
{"url": "https://offnews.bg/futbol/mauritcio-sari-slozhi-vratovrazka-pri-predstavianeto-si-v-iuventus-vi-705798.html", "text": "Новият Треньор на Ювентус Маурицио Сари бе официално представен пред медиите в Торино. Специалистът замени на поста Масимилиано Алегри, който бе начело на италианския хегемон в периода 2014-19 година.Наставникът изневери на стила и си и се появи на пресконференцията на \"Алианц Арена\" в Торино в изискан костюм и вратовръзка, заменяйки традиционния за него анцуг.Сари бе начело на Челси през миналия сезон, а преди това води един от големите съперници на \"бианконерите\" в Италия - Наполи.Ексцентричният Сари не пропусна да се заяде и с бившия си клуб Челси и най-вече бившата голяма звезда на лондончани Еден Азар, който премина в Реал Мадрид.Той говори и по всички актуални теми при \"бианконерите\", включително и за трансферите. На тези въпроси спецът отговори, че е още нов в клуба и ще разчита изцяло на ръководството.\"\", каза Сари.Една от основните теми беше скептицизма, с който част от тифозите на Юве приеха новината за назначаването на Сари. \"\", каза още Сари.\"\", сподели специалистът.\", каза още Сари.", "date": "2019.06.20", "title": "Маурицио Сари сложи вратовръзка при представянето си в Ювентус (видео)"}
{"url": "https://offnews.bg/112/politciata-izdirva-mazh-opital-da-ograbi-damska-chanta-vav-varna-vid-705801.html", "text": "Полицията издирва мъж, опитал да ограби дамска чанта във Варна. Опитът за грабеж е станал на 17 май, около 18.30 часа, на ул. „Димитър Икономов”. Извършителят на престъплението е на възраст около 20-25 години, висок е около 155 см, със слабо телосложение. Той има къса коса и гъста брада. Отличителен белег е това, че е носил диоптрични очила с правоъгълна рамка. Бил е облечен със светло сини дънки с дупки по крачолите и зелено шушляково яке.По случая е образувано досъдебно производство, в рамките на което са извършени множество оперативно-издирвателни действия, но извършителят не е открит.Във връзка с това ОД на МВР – Варна отправя апел за съдействие - всеки, който разпознае мъжа от видеокадрите или разполага с информация, която би помогнала на разследващите, може да сигнализира при гарантирана анонимност на тел.: 112, 052/615166 или в най-близкото поделение на МВР.", "date": "2019.06.20", "title": "Полицията издирва мъж, опитал да ограби дамска чанта във Варна (видео)"}
{"url": "https://offnews.bg/politika/manolova-obiavi-che-shte-dade-na-ks-neogranichenoto-chastno-finansira-705809.html", "text": "Омбудсманът Мая Манолова призова народните представители да не приемат промените за неограничено частно финансиране на политическите партии. Промените бяха приети днес от бюджетната комисия на второ четене и утре те ще бъдат разгледани в Народното събрание. Предложението беше внесено от ДПС.Мая Манолова е категорична, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм. Манолова предупреди, че ако промените бъдат приети от парламента, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм.Манолова изпра до депутатите отворено писмо:", "date": "2019.06.20", "title": "Манолова обяви, че ще даде на КС неограниченото частно финансиране на партиите"}
{"url": "https://offnews.bg/ikonomika/evrohold-kupuva-chez-v-balgaria-za-335-mln-evro-705813.html", "text": "\"Еврохолд\" купува бизнеса на ЧЕЗ Груп в България за 335 млн. евро, съобщиха от холдинга. Договорът за купуването на ЧЕЗ е подписан днес. Сделката ще бъде финансирана с комбинация от собствен и заемен капитал, като холдингът вече е подписал мандат с две глобални инвестиционни банки за осигуряване на финансиране, става ясно от съобщението.Сформиран е и консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга.Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.Договорено е висшият мениджмънт на ЧЕЗ България ЕАД, в това число и изпълнителният директор на дружеството, да остане в компанията, за да се гарантира плавен преходен период в управлението, допълват от холдинга.Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи.Консултанти на Еврохолд по сделката са базираната в Лондон международна адвокатска кантора Morrison & Foerster и българската - \"Стоева, Чомпалов и Знеполски\". Консултанти на ЧЕЗ Груп са адвокатските дружества Skils s.r.o. и \"Пенков, Марков и партньори\", става ясно още от изявлението на \"Еврохолд\".Първоначално купувач на бизнеса на ЧЕЗ у нас трябваше да е \"Инерком\" на Гинка Върбакова. Сделката обаче не получи разрешение от Комисията за защита на конкуренцията. По-късно ЧЕЗ се отказа от сделката с \"Инерком\" и обяви, че разглежда други две предложения за продажба - от \"Еврохолд\" и \"Индия пауър\".В средата на април ЧЕЗ отхвърли офертата на индийската компания и започна да преговаря ексклузивно с \"Еврохолд\".", "date": "2019.06.20", "title": "'Еврохолд' купува ЧЕЗ в България за 335 млн. евро"}
{"url": "https://offnews.bg/politika/neogranicheno-finansirane-ot-firmi-za-partiite-prie-biudzhetnata-komi-705807.html", "text": "След като бюджетната комисия  за действително получен глас, прието бе и предложението на ДПС партиите да могат да се финансират от физически и юридически лица.Промените са заложени в промени в Закона за държавния бюджет за 2019 г., като текстът за отвореното финансиране е в преходните и заключителни разпоредби, с които се изменя Закона за политическите партии. Според сегашния закон партиите се издържат от собствени приходи и държавата, като от нея получават по 11 лв. за действителен глас. Спонсорирането от физически лица и еднолични търговци е забранено, а при юридическите лица има таван на дарението до 10 000 лв. годишно. Според новите текстове субсидията ще бъде намалена на 1 лв. от 1 юли до 31 декември 2019 г. Предложението на ДПС за държавна субсидия 0 лв. за действителен глас бе отхвърлено, както и това на ВМРО субсидията да бъде 1,5 млн. лв. за парламентарна група. Прието бе предложението на работната група държавата и общините да предоставят безвъзмездно офиси на политическите партии. Отхвърлено бе предложението на НФСБ даренията за политическите парти да не надвишават 8 млн. лв.По време на заседанието, което започна в 14:30 ч., стана ясно, че докладът е бил раздаден в 14:35 ч., като това накара депутата от БСП проф. Румен Гечев да поиска 15-минутна почивка. \"Ние не пием хапчета за досещане кой какво е предложил', заяви той. Председателят на комисията и депутат от ГЕРБ Менда Стоянова отвърна, че предложенията, направени между двете четения, са качени на сайта на Народното събрание още вторник вечерта. Проф. Гечев обаче определи заседанието като цирк. На предложението за 1 лв. субсидия ДПС гласуваха \"против\", но ГЕРБ подкрепиха тяхното за отворено финансиране. Те се съгласиха с идеята след . Това накара някои да прозрат сговор между двете привидно спорещи формации.Няма никакъв предварителен план в тези решения обаче, заяви Йордан Цонев от ДПС по време на дебатите. По негови думи от ДПС са били принудени да предложат премахване на субсидиите и смяна на модела на финансиране заради предложението на ГЕРБ за 1 лв. на глас и изгледите то да бъде прието, тъй като 1 лв. е крайно недостатъчен за издържане на партиите.Цонев още обвини медиите, че не са информирали гласоподавателите покрай референдума на Слави Трифонов, в който над 2,5 млн. души гласуваха за намаляване на субсидиите на 1 лв.\"Къде бяхте по време на референдума, когато ние говорихме, че партиите ще попаднат в ръцете на олигарси? Ние правим това против волята си. Ние правим това, защото ни принуждавате. Ние искаме публично финансиране, но не в изсмукан от пръстите размер, а в реален размер\", допълни той.Категорично против гласуваха от БСП, които прозират сговор между двете привидно спорещи формации. \"Ние сме наивници. Това е един внимателно разработен сценарий от години\", коментира проф. Румен Гечев. По негови думи тенденцията на континента е по-скоро към увеличаване на публичното финансиране.\"Това, което от ГЕРБ предлагате, е антидемократично и не е евопейско. Каква Америка, какви 5 лева. Ще ми слагате на Трабант двигател от Мерцедес. Ние сме членове на ЕС\", завърши той.Председателят на бюджетната комисия Менда Стоянова отговори, че социалистите само критикуват, но все още не са предложили нищо конкретно. След заседанието тя защити взетите решения като посочи, че до 2009 г. такъв тип дарения са били разрешени в закона.\"От субсидията от 1 лв. на действителен глас, подаден за съответната партия, могат да се финансират възнагражденията на административни секретари, които трябва да поддържат административната дейност на партиите. Останалата текуща дейност мисля, че като всяка партия, привлякла със своите идеи и симпатизанти и членове, следва да се извършва на доброволен принцип. Когато има избори и трябва да бъдат финансирани медийни услуги, рекламни материали и други подобни има възможност чрез дарения, направени от юридически и еднолични търговци и физически лица – тази дейност да се финансира“, каза още Стоянова.Според нея още е нормално да няма таван. \"Когато някое лице прави дарение, съгласно Българската конституция няма основание някой да променя волята на дарителя\", допълни тя.Окончателното гласуване на законопроекта предстои утре в Народното събрание.", "date": "2019.06.20", "title": "Неограничено финансиране от фирми за партиите, прие бюджетната комисия (обновена)"}
{"url": "https://offnews.bg/politika/2-2-mlrd-leva-e-ofertata-na-sasht-za-iztrebitelite-f-16-705812.html", "text": "2,2 млрд. лв. е предложената цена за изтребителите F-16. Това стана ясно от изказване на премиера Бойко Борисов пред журналисти в Брюксел.Борисов обяви поисканата от САЩ сума, докато изброяваше големите харчове, които предстоят в сферата на отбраната - за военни кораби, изтребители, бронирани машини.Предложението за цена от страна на САЩ беше предадено в Министерството на отбраната в понеделник, но тогава не беше обявена точната сума. В началото на юни Конгресът на Съединените щати одобри финансовата рамка за придобиване на изтребителите от България, като вместо определените от българския парламент 1,5 милиарда лева в новата рамка беше записана сумата от $1,673 млрд. (2,925 млрд. лева), което вкара в обяснителен режим американското посолство и концерна Локхийд Мартин. Те увериха, че посочената цена не е крайната, а само се поставя горна граница, за да може ако се разшири програмата извън първоначално обявеното, да не се налагат промени в нотификацията до Конгреса.Военният министър Красимир Каракачанов прогнозира за таван на сделката 1 - 1,1 млрд. долара", "date": "2019.06.20", "title": "2,2 млрд. лева е офертата на САЩ за изтребителите F-16"}
{"url": "https://offnews.bg/ikonomika/chez-investira-v-podobriavane-na-elektrozahranvaneto-v-oblast-lovech-705803.html", "text": "Ръководството на ЧЕЗ проведе среща с кметове на общини и техни представители от област Ловеч. Домакин на събитието беше областният управител Ваня Събчева. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През 2018 г. компанията инвестира близо 2 млн. лв. в подобряване на електрозахранването в областта. Дружеството изгради нов трафопост в село Голяма Желязна, община Троян за 180 000 лв. В реконструкции на мрежи ниско напрежение в м. Стърна река, гр. Априлци, с. Дойренци, общ. Ловеч и в гр. Луковит ЧЕЗ Разпределение вложи 409 000 лв.През 2019 г. ЧЕЗ Разпределение планира да инвестира 2,2 млн. лв. за подобряване на сигурността на електрозахранването в област Ловеч. Сред по-значимите обекти са изграждане на нови трафопостове в с. Гумощник, общ. Троян и в гр. Троян, подмяна на кабели в Ловеч и Луковит, реконструкция на мрежа ниско напрежение в гр. Априлци, с. Бежаново, с. Румянцево и с. Дъбен. Компанията стартира и подготовка на мрежата за инсталиране на дистанционно обслужвани електромери в гр. Ловеч, които ще бъдат монтирани през 2020 г. Тези електромери ще осигуряват поглед в реално време върху мрежата и по-стриктният контрол ще помага за по-бърза реакция при нужда.Посещението на ръководството на ЧЕЗ в гр. Ловеч е в продължение на поредица от срещи с представители на общините в Западна България.", "date": "2019.06.20", "title": "ЧЕЗ инвестира в подобряване на електрозахранването в област Ловеч"}
{"url": "https://offnews.bg/sviat/priakata-linia-na-putin-ne-vi-stigat-parite-shte-vi-stigat-skoro-ob-705785.html", "text": "Президентът Владимир Путин обеща по-добър стандарт на живот на руснаците в предаването Пряка линия, в което отговаря на въпроси на граждани. Това е 17-ата Пряка линия, организирана, откакто Путин дойде на власт преди 18 години.Над 1,5 милиона въпроси и обръщения са изпратени тази година към Путин. Повечето от тях - по телефона. Останалите са зададени чрез мобилно приложение, чрез специалната форма в сайта на програмата и чрез социалните мрежи. Този път Пряката линия продължи над 4 часа. Тя беше организирана в момент, в който популярността на Путин е чувствително намаляла и недоволството и безпокойството на населението е нараснало, откакто той обяви преди година непопулярни мерки, като вдигането на пенсионната възраст и увеличаването на ДДС.Хората питаха за заплати, недостиг на медицински кадри по региони, екология, събирането на отпадъците и др. Реалните доходи на гражданите са се понижавали в продължение на няколко години, като най-големият спад е бил през 2016 година.Сега обаче доходите постепенно се повишават, твърди Путин. Темпът на растеж на реалната работна заплата към май 2019 г. е достигнал 2,8 на сто, уточни той.По думите му от началото на годината повишението на заплатите е достигнало до 44 милиона души. Увеличаването на производителността на труда и развитието на икономиката са главни условия за повишаване на жизнения стандарт, констатира Путин.КорупцияРуският президент отговори на въпроси и за корупцията. Той подчерта, че чувства отговорност за тези проблеми. \"Ако не чувствах, нямаше да знаете нищо\", каза Путин и допълни, че често го молят да прикрие случаи на корупция, но той отказвал.„В САЩ дават за корупция по 150 години затвор. Голямо наказание. И у нас ще бъде така“, подчерта президентът и увери, че броят на корупционните престъпления намалява.Санкциите срещу РусияСред коментираните теми беше и санкциите срещу Русия: \"Обвиняват ни в окупация на Донбас – това е пълна измишльотина. Но Китай няма нищо общо с Украйна. Американските мита върху китайски стоки на практика също са санкции. А те продължават да се увеличават\", направи аналогия Путин.За пореден път повтори, че истинската цел на санкциите не е решаването на проблемите между Москва и Запада, а сдържането на икономическото развитие на Русия.Путин призна, че санкциите на САЩ и Европейския съюз от 2014 г. насам са коствали на Русия към 50 милиарда долара, но твърди, че за страните от ЕС щетите от рестрикциите са още по-големи - 240 млрд. долара.Той коментира, че санкциите са насърчили Русия да започне собствено производство на корабни двигатели и други ключови промишлени продукти и да развива селскостопанския си отрасъл, като миналата година износът на селскостопанска продукция е достигнал 25 млрд. долара и ще продължи да се увеличава.По думите му обемът на руската програма за заместване на вноса заради рестрикциите на Запада се равнява на 667 млрд. рубли.УкрайнаПутин изрази мнение, че за най-бързо уреждане на конфликта в Донбас е необходима политическа воля от страна на новото украинско ръководство начело с президента Володимир Зеленски.Той обаче отправи критики към новия си украински колега, като посочи, че Зеленски засега не прави нищо за подобряването на ситуацията. Руският президент акцентира, че Зеленски постави уреждането на конфликта в Донбас в центъра на предизборната си кампания и отбеляза: \"А сега в Париж той заяви, че не смята да разговаря с представители на републиките в Донбас. Как тогава да бъде решен този проблем? В съвременната история няма нито един пример, когато подобни конфликти са били решавани без пряк диалог между спорещите страни. Това е просто невъзможно.\"Путин насочи към украинския президент и редица шеги:\"Зеленски е талантлив човек. Помня едно негово изказване в Клуба на веселите и находчивите в Москва. Всичко това беше талантливо и смешно, но сега не е смешно\".А после добави, че Зеленски, който е актьор по професия, трябва да разбере, че се намира \"не в комедия, а в трагедия.\"", "date": "2019.06.20", "title": "Пряката линия на Путин: Не ви стигат парите? Ще ви стигат скоро (обновена)"}
{"url": "https://offnews.bg/izvan-terena/kristiano-prasna-56-000-evro-za-luks-v-gartcia-705788.html", "text": "Мегазвездата на Ювентус и световния футбол Кристиано Роналдо е похарчил кръглата сума от 56 000 евро само за нощувки в южната ни съседка Гърция.Португалецът е наел разкошната вила \"Роял Ментони\" в Коста Наварино, където наемът за едно денонощие е 8000 евро.Великолепното имение има гледка към морено и се намира на метри от плажа, до който имат достъп само настанените във вилата. Компания на Роналдо правеше половинката му Джорджина Родригес и четирите им деца.Резиденцията предложи всички удобства на Роналдо и семейството му. Тя е с 620 квадратни метра площ и разполага с три спални.Основната, в която са били настанени Роналдо и Джорджина, разполага с огромно двойно легло, самостоятелна тераса с джакузи с изглед към морето.Вилата разполага също с просторна дневна, фитнес зала, спа комплекс и киносалон.Ваканцията на португалеца обаче приключи и вчера той се отправи на борда на хеликоптер към летището, където го чака частния му самолет Gulfstream G200, за да го отведе до следващата му дестинация.", "date": "2019.06.20", "title": "Кристиано пръсна 56 000 евро за лукс в Гърция"}
{"url": "https://offnews.bg/zdrave/kade-greshim-kogato-si-merim-kravnoto-705760.html", "text": "Проучване на експерти от Американската асоциация на кардиолозите, проведено сред повече от 5000 души, установява, че 86 % от хората измерват кръвното си налягане неправилно. Кои са най-честите грешки?Кои са оптималните стойности:При хора до 65-годишна възраст – систолично налягане (т. нар. горна граница) до 130 единици, диастолично (долна граница) – 70-80.При хора над 65-годишна възраст – горна граница - 130-140 единици, долна граница - 70-80.", "date": "2019.06.20", "title": "Къде грешим, когато си мерим кръвното"}
{"url": "https://offnews.bg/futbol/zhena-uteshava-mesi-sled-rezil-705779.html", "text": "Половинката на суперзвездата на Барселона и аржентинския национален отбор Лионел Меси - Атнонела Рокуцо утеши съпруга си с мило послание след равенството на Аржентина с Парагвай (1:1) в среща от Група Б на Копа Америка.Резултатът постави гаучосите в доста тежка ситуация, тъй като те заемат последното 4-то място с едва 1 т. С толкова е и гостът на турнира Катар, като в последния кръг двата отбора се изправят в директен сблъсък за продължаване напред.По този повод прекрасната Рокуцо се опита да повдигне духа на съпруга си, публикувайки негова снимка в профила си и кратък текст, който гласи: \"Продължавай напред\".Всичко освен победа, ще означава отпадане за двукратния световен първенец, тъй като Катар е с по-добра голова разлика – 1:3 срещу 2:3.Класиране:1. Колумбия 2 мача 6 точки2. Парагвай 2 мача 2 точки3. Катар      2 мача 1 точка4. Аржентина 2 мача 1 точка", "date": "2019.06.20", "title": "Жена утешава Меси след резил"}
{"url": "https://offnews.bg/kultura/izleze-nechuvana-dosega-pesen-na-fredi-merkiuri-705781.html", "text": "Нечувана до този момент версия на песен на британската рок звезда Фреди Меркюри е била възстановена след 10-годишно търсене на изгубен вокален запис, съобщава Би Би Си.Песента се казва „Времето не чака никого“ (Time Waits For No One) и е била част от саундтрака на мюзикъла „Време“, игран през 1986 година в Уест Енд.Написана е от Дейв Кларк, който е близък приятел на Меркюри до смъртта му. Той казва, че демо версията е била с качество, което е липсвало във финалната версия. „Когато я записахме за първи път, отидохме до студио „Аби Роуд“ и пуснахме Фреди да пее, придружен от пиано. Настръхнах. Беше магическо!“, разказва Кларк.След това към песента добавят цели 48 беквокала, но Кларк държи на суровия запис. Той търси 10 години този запис и през 2017 година го намира.Дейв Кларк изолира специфичния глас от отдавна забравения запис и кани оригиналния пианист Майк Моран да презапише нотите.", "date": "2019.06.20", "title": "Излезе нечувана досега песен на Фреди Меркюри"}
{"url": "https://offnews.bg/sviat/koltcentarat-za-priakata-linia-s-putin-podlozhen-na-kiberataka-ot-ukra-705792.html", "text": "Колцентърът на директната линия с руския президент Владимир Путин е подложен на масирана кибератака от точки извън границите на страната, съобщи в ефир една от водещите на предаването, цитирана от РИА Новости. В момента тече традиционната 17-а поред пряка линия, в която руският държавен глава отговаря на въпроси на граждани, зададени по имейл, телефон и по пощата. Набрани са над 1,5 милиона питания.„Нашият колцентър току-що бе подложен на масирана DDoS-атака от чужбина. Очевидно прекъсванията във видео позвъняванията са били свързани с това, но ние успяхме да я спрем. Работата на приложението е възстановена. Продължаваме да приемаме обаждания“, съобщи една от водещите.Главният редактор на МИА „Россия сегодня“ и телевизионния канал RT Маргарита Симонян написа в своя Телеграм-канал, че “DDoS атаката, на която е подложено приложението „Москва Путину“, е била от Украйна“, предаде \"Фокус\".От „Ростелеком“ съобщават пред ТАСС, че всъщност атаките са били две, както и че са не са повлияли на работата на центъра.", "date": "2019.06.20", "title": "Колцентърът за пряката линия с Путин подложен на кибератака от Украйна"}
{"url": "https://offnews.bg/obshtestvo/isul-othvarli-obvineniata-na-nzok-po-sluchaia-s-pochinaloto-ot-tezhka-705786.html", "text": "От Университетска болница \"Царица Йоанна\" - ИСУЛ отхвърлиха обвиненията на Здравната каса по случая с починалото от тежка болест дете. Около лечението на болното от левкемия дете избухна скандал, след като стана ясно, че семейството на 6-годишната Мария е чакало близо два месеца НЗОК да одобри плащане на противотуморни лекарства и накрая е получило фактура от болницата за около 14 хил. лв. Забавянето не е попречило на лечението на детето, което е извършено по план, но постави въпроса за това как се случва разглеждането на заявленията за лечение на деца в чужбина след прехвърлянето на функциите на Фонда към НЗОК от 1 април.От Касата прехвърлиха вината за забавянето върху ИСУЛ, като обявиха, че от болницата не са представили всички необходими документи за отпускането на средства за лечение. Според НЗОК няколко пъти са изискали документ за цената на вливаните медикаменти. Такъв документ е представен на 18 юни, като веднага след това е издадена заповед за одобряване на плащането. Поисканата сума обаче била 23 377,40 лв. Заради разминаването между поисканата от майката на Мария сума и заявената пред НЗОК от Касата са сигнализирали Изпълнителна агенция \"Медицински надзор\".От ИСУЛ обявиха, че отхвърлят твърденията на Здравната каса, като имат документи, с които да докажат правотата си. \"Детето, независимо от тежкото вродено състояние, предшестващо и усложняващо последвалото онкологичното заболяване, е диагностицирано навреме и е лекувано по най-добрите стандарти и с най-добрите медикаменти. В резултат на това е постигната ремисия от над две години. Настъпилият рецидив преди около два месеца е наложил ново, интензивно лечение, отново съобразено с международните стандарти. За тези повече от две години от родителите не са взети никакви средства за лечение, нито е предявявано искане за такова\", посочват от болницата.\"Дискусията около фактура, цени, дарителски сметки за лечение, дати на внасяне на документи и пр. засягат усложнената процедура за покриване на лечението извън списъка за реимбурсирани медикаменти на НЗОК. Тя създава напрежение и опасения не само сред близките и обществеността, но и отделя изключителен ресурс от времето на не многото лекари, които работят с една от най-тежките патологии – онкологичните заболявания при деца\", допълват от ИСУЛ.Оттам посочват, че проблемът е административен и като се има предвид, че НЗОК е поела функциите на Фонда от два месеца и детската онкохематология и осигуряването ѝ с лекарства извън рутинното финансиран, изискват специфична компетентност, максимална оперативност и опростеност, предлагат среща с ръководството на НЗОК и ръководството на Изпълнителна агенция „Медицински надзор” за изясняване на конкретния казус, но и за отстраняване на бъдещи възможни недоразумения.", "date": "2019.06.20", "title": "ИСУЛ отхвърли обвиненията на НЗОК по случая с починалото от тежка болест дете"}
{"url": "https://offnews.bg/politika/biudzhetnata-komisia-odobri-na-vtoro-chetene-partijna-subsidia-ot-1-lv-705787.html", "text": "Бюджетната комисия одобри на второ четене намаляването на партийната субсидия на 1 лв. за действително получен глас.Намаляването ще се случи чрез актуализиране на Закона за държавния бюджет за 2019 г., като окончателното му гласуване предстои утре в Народното събрание. Според текстовете субсидията ще бъде намалена от 1 юли до 31 декември 2019 г. Предложението на ДПС за държавна субсидия 0 лв. за действителен глас бе отхвърлено, както и това на ВМРО субсидията да бъде 1,5 млн. лв. за парламентарна група.Очаквайте подробности. ", "date": "2019.06.20", "title": "Бюджетната комисия одобри на второ четене партийна субсидия от 1 лв."}
{"url": "https://offnews.bg/gimnastika/zlatnite-momicheta-ni-ocharovat-v-nova-fotosesia-705791.html", "text": "През уикенда в центъра на София бе организирана нетипична фотосесия на ансамбъла по художествена гимнастика на България.Световните ни шампионки показаха нови начини за боравене с мобилен телефон във специална фотосесия за Motorola.В шпагат, пирует и равновесия момичета не спираха да говорят по телефона, да си чатят или да си правят селфита.Минувачите и гостите на града бяха едновременно изумени и очаровани. Като запазена тяхна марка вече, грациите ни бяха облечени в еднакъв стил за всички визии, които смениха по време на снимките.В една от най-ефектните, които ще видят потребителите в интернет съвсем скоро, момичета са облечени в черни поръчкови гащеризони с различни цветни ивици от двете страни и кецове на Alexander McQueen.Целта на фотосесията е да покаже колко е удобен новият модел на компанията motorola one vision.С неговите иновативни пропорции в 21:9 момичетата доказват, че е лесно да се борави с телефона дори и с една ръка независимо от позата на тялото.От друга страна 48MP камера на устройството също бе поставена на тест в тези нетипични условия, за да покаже, че благодарение на оптичната стабилизация, потребителите могат да очакват прекрасни снимки дори и ако трябва да балансират тялото си за перфектния кадър.По-късно грациите се посветиха на улавянето на красиви нощни кадри благодарение на Night vision режима, който предлага motorola one vision.Разбира се, целият ансамбъл вече е оборудван с най-новия модел от своя спонсор. Всички момичета си избраха телефоните им да са в син цвят.", "date": "2019.06.20", "title": "“Златните момичета” ни очароват в нова фотосесия"}
{"url": "https://offnews.bg/futbol/uefa-obarka-planovete-na-tcska-za-evropa-705797.html", "text": "УЕФА утвърди нови дати за срещите от първия предваритеен кръг на Лига Европа между отборите на ЦСКА и ОФК Титоград.Заради проблем с ползването на стадиона в Подгорица и от другите местни тимове, европейската централа направи допълнителни промени, които засягат и домакинския мач на \"червените\" с черногорците, информира клубният сайт на столичния гранд.Футболистите на Добромир Митов ще посрещнат съперника си на 9 юли (вторник), вместо на 11-и, а двубоят е с начало 20:30 часа на стадион \"Българска армия\".Реваншът е насрочен за седмица по-късно - 16 юли (вторник) от 20:30 часа местно време в Подгорица (21:30 българско време).Утре в 10:00 часа ще бъдат пуснати в продажба и билетите за срещата с Титоград.Така ЦСКА стана вторият български тим, чиято програма беше променена. Преди това от УЕФА размениха и домакинството на Левски, който в първата среща ще гостува на Ружомберок на 11 юли и е домакин седмица по-късно.", "date": "2019.06.20", "title": "УЕФА обърка плановете на ЦСКА за Европа"}
{"url": "https://offnews.bg/kultura/chas-na-klasa-sas-snezhina-petrova-705772.html", "text": "Трудно е да се определи кой по-ентусиазирано прекрачва прага на столичното 101 СУ „Бачо Киро“ през последните месеци - учениците, учителите или актьорите.  Благодарение на единадесетокласничката Ванеса Гуджова и нейния проект в това българско училище театърът се чувства като у дома си.  Тя се занимава с актьорско майсторство в Училище за таланти на Стефан Къшев, била е и „Мениджър за един ден“ в Ню Бояна Филм Студиос , където се запозна с работата на монтажисти, актьори преподаватели по актьорско майсторство и каскадьори. Ванеса преживява вълнуваща среща със световноизвестния актьор Силвестър Сталоун , който показва на избраните мениджъри за един ден снимачната площадка на негова продукция. Ванеса успява да зарази с ентусиазма си всички – съученици, преподаватели и актьори. До момента учениците от 101 СУ \"Бачо Киро\" са се срещнали с любимците си: Снежина Петрова, Лили Гелева, Стефан Вълдобрев, Василена Винченцо, Мария Сотирова, Весела Бабинова, Неда Спасова, Константин Еленков, Йоанна Темелкова, Иван Юруков, Кристина Янева, които с радост отделят от времето си и подкрепят инциативата.Освен специалните часове в училище и посещенията на различни представления, с актрисата Снежина Петрова, са се отправили към по-голяма цел - въвеждането на предмет “Театрознание”.Да бъдеш ученик в 101 СУ „Бачо Киро“ със сигурност е щастливо преживяване. Ако сте преминали отдавна ученическата възраст и не можете да седнете на първия чин в часа по театър, то можете да гледате Ванеса Гуджова и нейната трупа в пиесата „Вечния април“, с режисьор Стефан Къшев на на 30 юни (неделя), 14.30 часа, Руски културен център. ", "date": "2019.06.20", "title": "Час на класа със Снежина Петрова"}
{"url": "https://offnews.bg/obshtestvo/remontite-po-trakia-napredvat-no-dve-lenti-za-burgas-utre-snimki-705775.html", "text": "Напредва ремонтът на виадуктите по АМ „Тракия“ при 13-ти, 15-ти и 20-ти километър, които се очаква да приключат до началото на активния летен сезон. За улеснение на трафика, в участъците с ремонт, в края на работната седмица в петък и събота има две ленти за Бургас и една за София, а в края на уикенда лентите съответно ще са две за София и една за Бургас. Необходимо е шофьорите да карат внимателно, със съобразена скорост и да спазват стриктно поставената пътна сигнализация, припомня АПИ. Виадуктите не са обновявани в пълнота повече от 30 години. Ремонтират се пътните плочи, греди, дилатационни фуги и тротоарни блокове, хидроизолация, асфалтова настилка, маркировка, предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Пътноподдържащото дружество „Автомагистрали“ ЕАД работи изключително мобилизирано, за да може предвидените строителни работи да завършат колкото се може по-скоро и да не се затруднява трафикът. Амбицията им е до края на месеца ремонтите да приключат, допълват от АПИ. ", "date": "2019.06.20", "title": "Ремонтите по Тракия напредват, но - две ленти за Бургас утре (снимки)"}
{"url": "https://offnews.bg/futbol/lokomotiv-plovdiv-kachi-kupata-na-balgaria-na-vrah-vihren-705774.html", "text": "Локомотив Пловдив качи Купата на България, която спечели тази година, на цели 2914 метра надморска височина.\"Смърфовете\" спечелиха отличието на 15 май тази година на националния стадион \"Васил Левски\" в София. Техен противник във финалния мач бе тимът на Ботев, а единственото попадение в срещата падна след технично изпълнение с пета от страна на Ален Ожболт в 73-та минута.\"Вдигнахме купата още по-високо! Слънчевият връх Вихрен отразява красотата на Пирин планина от Купата на България. Локомотив Пловдив поздравява всички българи\", написаха от клуба на официалния си сайт.Междувременно, босът на локомотивци Христо Крушарски коментира жребия на неговия отбор в Лига Европа. \"черно-белите\" ще срещнат победителя от Радник Биелина (Босна и Херцеговина) – Спартак Търнава (Словакия).\"Аз съм готов винаги за бой, така че мен няма какво да ме изненада. Разузнаването работи, ние сме от КГБ, така задръжки нямаме.Момчетата се готвят за победи. Ние никога не се предаваме\", каза Крушарски пред bTV.Мачовете са на 25 юли и 1 август. Жребият определи Локомотив да бъде домакин в първата среща. Допълнително ще бъде обявен часът на мача.", "date": "2019.06.20", "title": "Локомотив Пловдив качи Купата на България на връх Вихрен"}
{"url": "https://offnews.bg/temida/trima-balgari-s-dozhivotni-prisadi-v-ungaria-zaradi-smartta-na-71-migr-705778.html", "text": "Апелативен съд в унгарския град Сегед произнесе доживотни присъди за трафикантите, отговорни за смъртта на 71 мигранти в хладилен камион преди близо четири години. Сред осъдените са трима български граждани, предаде БТА.Присъдата е произнесена днес и е окончателна.Трима от обвиняемите са осъдени без възможност за предсрочно освобождаване, а четвъртият може да излезе от затвора след най-малко 30 години. Според председателя на апелативния съд тежката присъда отразява тежестта на престъплението. На по-ниска инстанция тримата българи и гражданин на Афганистан получиха 25 години затвор без право на предсрочно освобождаване.Тежката трагедия се случва през 2015 г., когато миграционната вълна по т.нар. балкански маршрут наближава пика си. Жертвите платили на трафикантите да ги транспортират през Унгария. Те били натъпкани в херметично затворен камион, предназначен за превоз на замразени стоки. Трафикантите не пожелали да спрат и да отворят вратите на камиона, за да влезе въздух, от страх, че ще бъдат заловени. Когато най-накрая спрели в страничното платно на магистралата при Парндорф, след австрийската граница, хората вътре били починали от задушаване. Трафикантите изоставили камиона и избягали.Макар че телата са намерени в Австрия, процесът се водеше в Унгария, понеже съдебно-медицинските експерти установиха, че жертвите са били мъртви още на унгарска територия.", "date": "2019.06.20", "title": "Трима българи с доживотни присъди в Унгария заради смъртта на 71 мигранти"}
{"url": "https://offnews.bg/futbol/levski-obiavi-chasovete-na-kontrolite-v-avstria-705789.html", "text": "От Левски обявиха началните часове на контролните срещи на \"сините\" в Австрия. 26-кратните шампиони ще изиграят четири проверки.На 23 юни столичани се изправят срещу Ред Бул Бразил, който завърши на 5-то място през изминалия сезон в бразилското първенство. Срещата ще се проведе от 18:00 часа в Ангерберг.На 25 юни Левски излиза срещу руския шампион Зенит Санкт Петербург. Началният час на контролата е 19:00 часа и ще се играе в Куфщайн.Третият спаринг е на 1 юли, понеделник от 18.00 часа българско време срещу германския Тюркгюджю-Атаспор (Мюнхен), като мястото на провеждане на мача ще бъде уточнено допълнително.Последната проверка е срещу швейцарския шампион Йънг Бойс. Двубоят е насрочен за 2 юли от 19:30 часа във Фюген.", "date": "2019.06.20", "title": "Левски обяви часовете на контролите в Австрия"}
{"url": "https://offnews.bg/obshtestvo/tajnite-klienti-po-gishetata-vidiaha-6-chasa-se-chaka-za-knizhka-v-ka-705794.html", "text": "Шест часа висене на опашка в КАТ е най-фрапиращият случай за проблемите при обслужване в държавната администрация, на които се натъкнали изпратените на проверка в няколко структури тайни клиенти.Това разкри на конференция днес Здравко Сечков от изпълнителя на наблюдението „СМТ България“ ЕООД.„Имаме констатации за дълго чакане за предоставяне на услуга. В КАТ са най-фрапантните и тежки примери. В случая нашият заявител беше с номер 149 в 11.00 часа“, посочи той. „Най-дългото регистрирано време за получаване на услуга е в столичния КАТ за подмяна на свидетелство за управление на МПС - 6 часа“, заяви Сечков.Въпреки отпадналата нормативна необходимост от предоставянето на определен документ, администрации все още изискват от гражданите да предоставят документ, вместо информацията да се движи по служебен път между администрациите, установила още проверката. Това се наблюдава по отношение на декларациите за придобити имоти, за свидетелствата за съдимост и за други документи.Наблюдателите са проверявали и доколко любезни са служителите на гишетата. „Любезността и отзивчивостта към заявителя на услугата са субективни. Можем да попаднем на служител, който в този ден не е в добро настроение, но това не означава, че администрацията е нелюбезна“, коментира по този въпрос Здравко Сечков.Наблюдаваните администрации са на централно, териториално и местно ниво. Има администрации, които работят значително по-добре, както и такива с пропуски. Не може всички администрации да бъдат под общ знаменател, е изводът на проверяващите. Те са следили доколко се спазват нормативните изисквания, доколко процесът за предоставяне на услугата е качествен, доколкото съществува обмен между администрациите и доколко гражданите се „товарят“ с предоставяне на документи, които не би следвало да се предоставят. Наблюдението е извършено между 19 април и 30 май в 13 администрации за 15 услуги, с 10 тайни клиенти.Вицепремиерът Томислав Дончев даде срок до един месец за отстраняване на нарушения при административното обслужване на гражданите и бизнеса.", "date": "2019.06.20", "title": "Тайните клиенти по гишетата видяха: 6 часа се чака за книжка в КАТ, другаде разкарват за ненужни документи"}
{"url": "https://offnews.bg/ikonomika/danail-papazov-sluzhitelite-na-tetc-varna-shte-mogat-da-pochivat-v-sa-705764.html", "text": " ТЕЦ \"Варна\" е купила фирмата \"Делта епсилон\", която притежава имотите, свързвани с името на почетния председател на ДПС Ахмед Доган, включително т. нар. Боянските сараи. Това каза шефът на предприятието и бивш транспортен министър Данаил Папазов пред бТВ.Така според него сега всичките 254 служители на ТЕЦ-а щели да могат да почиват в мистичното имение в полите на Витоша.Според него Ахмед Доган е платил около 1,4 млн. лв., за да придобие 70% от ТЕЦ \"Варна\". По думите му международни и български одитори са определили стойността, на която Доган е придобил централата.Той допълни, че цената за Ахмед Доган е по-ниска, тъй като дружеството имало кредити и задължения.", "date": "2019.06.20", "title": "Данаил Папазов: Служителите на ТЕЦ Варна ще могат да почиват в Сараите"}
{"url": "https://offnews.bg/kultura/velikiat-komediant-lui-si-kej-za-parvi-pat-na-zhivo-v-sofia-705796.html", "text": "Един от най-великите живи стенд ъп комедианти - Луи Си Кей - ще изнесе за първи път шоу на живо в София по покана на  в Зала 3 на НДК на 23 юли 2019 година.Билети могат да бъдат закупени  или от касите на НДК на цени от 70 и 90 лв. Шесткратният носител на наградата \"Еми\" има над осем stand-up comedy specials, между които „Shameless”, „Chewed Up”, \"Hilarious\", \"Word – Live at Carnegie Hall\", \"Live at the Beacon Theater\", \"Oh My God\", \"Live at The Comedy Store\" и последния, \"Louis C.K. 2017\". Луи е създател, сценарист и режисьор на печелилите многобройни награди шоута \"Louie\" и \"Horace and Pete\". През януари 2015 Си Кей стана първият комедиант, разпродал \"Madison Square Garden\" три пъти подред.В това шоу Луи Си Кей ще изпробва нов материал. Шоуто ще съдържа нецензурен език и ще е подходящо само за пълнолетни. Затова и то ще започне в 21:30 часа вечерта и ще продължи до към 23:00 часа.По време на шоуто няма да бъдат допускани смарт телефони, смарт часовници и други технологии, позволяващи записването на видео или аудио сигнал.Луи Си Кей притежава всички права над съдържанието и материалите, включително шеги и скечове (материалите), които ще използва по време на това шоу. Материалите не могат да бъдат копирани, превеждани, предавани по жичен и безжичен път, показвани по дигитален или аналогов път, дистрибутирани или пресъздавани Verbatim, нито в цялост, нито частично под никаква форма, чрез никаква медия или технология вече известна или технология, която ще се разработи в бъдеще без изричното писмено съгласие на Луи Си Кей. Всяко използване на материалите без писмено позволение от автора е строго забранено и ще бъде наказано по всички законови пътища за сметка на нарушителя.Записвания по всякакъв аналогов или дигитален начин, включително водене на записки с лист и химикал, са абсолютно забранени и ще бъдете помолени да напуснете моментално.Това събитие ще бъде изживяване без телефони и смарт устройства. Използването на телефони, камери, smart устройства и устройства за записване от всякакъв вид няма да бъде позволено в помещението на събитието.Всички телефони, смарт часовници и подобни устройства ще бъдат обезопасявани, като се поставят в Yondr опаковки и бъдат разпечатани след края на шоуто. Любезно ви молим да не вземате smart устройството си на това събитие. Гостите ще съхраняват при себе си Yondr опаковката през цялото време, пишат от организаторите.Всеки, който бъде забелязан да използва smart устройство по какъвто и да било повод, ще бъде помолен да напусне събитието. или на сайта на .", "date": "2019.06.20", "title": "Великият комедиант Луи Си Кей за първи път на живо в София"}
{"url": "https://offnews.bg/112/hotel-v-slanchev-briag-pechatal-falshivi-evro-i-dolari-705767.html", "text": "Фалшиви евро и долари са печатани в хотел „Кантилена 2“ в кк \"Слънчев бряг\", съобщиха от спецпрокуратурата. Обвинителен акт срещу четирима душа е внесен в Специализирания наказателен съд за участие в организирана престъпна група за производство на неистински банкноти и разпространението им в страната.Обвиняемите са задържани на 20 октомври 2018 г. при операция на Специализираната прокуратура и ГДБОП в Слънчев бряг и в Пловдив. В подземния гараж на хотела е открита оборудвана за целта печатница. На мястото са задържани ръководителят на групата Иван Тодоров и съдържателят на хотела Александър Крихтин, докато печатали банкноти. Иззети са 23 009 листа с отпечатани и изображения на неистински банкноти с номинал 50, 100 и 500 евро и 50 щатски долара, или елементи от тях (заготовки).Според прокуратурата Тодоров е бил ръководител на групата и лично е контролирал производството на фалшификати и разпространението – при 4 доверителни сделки продал на служител под прикритие общо 301 неистински банкноти от по100 евро и 297 банкноти от по 50 долара. В дома му в Пловдив са открити още 23 009 броя готови фалшиви банкноти в евро и долари на обща стойност 2 170 000 евро и над 100 000 щатски долара.Крихтин, който предоставил помещение за нелегалната печатница, бил ангажиран пряко в производството на фалшините банкноти, включително и осигуряване на консумативи за изработката им.Иван Тодоров и Александър Крихтин са с мерки за неотклонение „Задържане под стража“. На 19 юни 2019 г., след внасянето на обвинителния акт срещу тях, е разпоредено превеждането им в Софийския затвор. Другите двамапредадени на съд участници в групата са с определени парични гаранции от по 5000 лева.Предстои Специализираният наказателен съд да насрочи разпоредително заседание по делото.", "date": "2019.06.20", "title": "Хотел в Слънчев бряг печатал фалшиви евро и долари"}
{"url": "https://offnews.bg/futbol/botev-plovdiv-otriaza-levski-za-edna-ot-zvezdite-si-705777.html", "text": "Трансферът на национала Кристиан Димитров от Ботев Пловдив в столичния Левски окончателно пропадна.Шефовете на \"канарите\" са имали спешна сбирка, след като са получили настойчиво обаждане от новия спортен директор на сините Ивайло Петков.Той е звънял на спортния директор на Ботев Адалберт Зафиров, информира \"Пловдив Нюз\".След разговора е направена сбирка на щаба на Ботев и категорично е било решено, че дори няма да дават оферта на Левски.Отказано е и предложението на ЦСКА, откъдето също искаха играча.Новият треньор на Ботев Желко Петрович също е разговарял с играча и го посъветвал, че е по- добре да изчака за трансфер в сериозен европейски отбор, отколкото в България.Самият играч споделя мнението и ще продължи кариерата си на Коматево.Отборът на Ботев Пловдив се завръща утре в Пловдив, където ще продължи подготовката си новия шампионат. В събота отборът ще изиграе и първата си контролна среща.Тя ще се състои на базата в Коматево и е срещу Ботев Гълъбово. В петък се очаква под тепетата да пристигне и бразилският нападател Тайлон, който да премине прегледи и да подпише договор с канарчетата.", "date": "2019.06.20", "title": "Ботев (Пловдив) отряза Левски за една от звездите си"}
{"url": "https://offnews.bg/drugi/zadava-se-epichna-12-chasova-bitka-na-karting-mezhdu-sani-zhekova-i-ma-705766.html", "text": "24-кратният шампион на България по мотоциклетизъм Мартин Чой и 13-кратната национална сноуборд шампионка и дългогодишна наша представителка в световния елит на този спорт Сани Жекова ще оглавяват отбори във второто картинг състезание за издръжливост \"ЕКО 12 часа на България\".Стартът на второто издание на \"ЕКО 12 часа на България\" е на 23 юни от 10.30ч., на пистата в гр. Хасково, която ще се превърне в \"малкия Льо Ман\". Градът ще посрещне 140 участника от 11 националности. Те ще се съревновават в 34 отбора, за да определят най-издръжливия екип на картинг пистата, а целта е да навъртят най-много обиколки в 12-часовото предизвикателство. Финалът на българския \"Льо Ман\" се очаква да бъде около 23 часа под цветовете на заря.Именно това прави \"ЕКО 12 часа на България\" единствената по рода си отборна картинг надпревара за издръжливост в нашия регион. За първи път в състезнието ще се включат и популярни личности извън картинг спорта. Александра Жекова, днес представи своя тийм в лицата на актьора - Асен Блатечки, актрисата – Снежана Макавеева, ултрамаратонецът - Краси Георгиев, 11 кратният Световен шампион по плувен маратон - Петър Стойчев, както и рали шампионът Григор Григоров.В неделя ще разберем дали мотокросът, с който Сани си \"почива\" от бялата писта, ще бъде полезен при толкова сериозна конкуренция, каквато представлява Чой и неговият отбор. Още днес, те се \"заканиха\" един на друг за оспорваната надпревара и показаха хъс за победа. Всички те заявиха, че личният пример е изключително важен и само чрез него може да се повлияе на повече млади хора за по-активен начин на живот. Това е и причината да бъдат посланици на второто издание на \"ЕКО 12 часа на България\"!За първа година, \"ЕКО Рейсинг Тийм\" оглавен от Мартин Чой, даде изключителен шанс на двама фенове на адреналина и високите скорости да се състезават рамо до рамо с шампиона. Те ще се включат в отбора след като са преодолели сериозни квалификации.В стартовия списък са миналогодишните победители – смесеният отбор на двама българи, италианец и белгиец, които победиха в първото издание отбора на бившия пилот от Ф1, Витантонио Лиуци и поне още 7 от топ отборите в световен мащаб.За всички желаещи, които искат да наблюдават звездите от България, в друг вид спортна надпревара, входът ще бъде свободен, а за любителите пред малкия екран ще има преки включвания по БНТ.", "date": "2019.06.20", "title": "Задава се епична 12-часова битка на картинг между Сани Жекова и Мартин Чой"}
{"url": "https://offnews.bg/izvan-terena/geroiat-za-arda-ahmed-osman-stana-pocheten-grazhdanin-na-kardzhali-705780.html", "text": "Днес футболистът на АРДА, Ахмед Осман, който вкара победния гол, класирал отбора за историческото участие в Първа лига, бе избран за Почетен гражданин на Кърджали.Това се случи на сесията на Общинския съвет, в присъствието на президента на ПФК АРДА Петър Пешев.По предложение на кмета г-н Хасан Азис и областния управител Никола Чанев, пред всички присъстващи общински съветници бе прочетено предложението, което в последствие бе прието единодушно с 35 гласа ЗА.Така Осман става 38-мия Почетен гражданин на Кърджали. Той обаче е първият футболист, който получава това голямо признание.Лично кметът на Кърджали Хасан Азис връчи почетния знак на града и специалната диплома, която удостоверява избирането на Ахмед Осман.От своя страна той благодари на всички за високата чест, с която бе удостоен и обеща да носи още много успехи на любимият му отбор.", "date": "2019.06.20", "title": "Героят за Арда Ахмед Осман стана почетен гражданин на Кърджали"}
{"url": "https://offnews.bg/volejbol/volejbolistkite-ni-prikliuchiha-s-ligata-na-natciite-sas-zaguba-ot-ger-705769.html", "text": "Женският национален отбор на България отстъпи на Германия с 0:3 (21:25, 20:25, 13:25) в последната си среща от турнира в Нингбо (Китай) в последната пета седмица от Волейболната лига на нациите.С това националките ни, водени от Иван Петков завършиха с две победи и тринадесет загуби в най-комерсиалния турнир в света, като приключиха на последното 16-о място в крайното класиране.До последно нашите бяха 15-и, но след като Полша игра без звездата си Смажек и загуби от Корея с 0:3 гейма, настъпи разместване в класирането и корейките с три победи завършиха на петнадесета позиция.С най-голям актив за тима ни бе Гергана Димитрова с 11 точки. Силвана Чаушева завърши с 10 точки. Припомняме, че през настоящия сезон \"Лъвиците\" дебютираха сред най-силните в света, след като миналата година спечелиха Златната лига и турнира на \"претендентите\".Още в първите мачове в Русе младият български отбор пропусна шансове за победи над Белгия и Япония. Впоследствие записа два успеха - над Корея и над световния шампион Сърбия. Селекционерът Иван Петков не можеше да разчита на звездите си Елица Василева и Христина Русева. Впоследствие поради здравословни причини - и на Лора Китипова. Въпреки това в българския лагер са убедени, че натрупаният опит от младите момичета е най-важното част от пътя към поставената цел за изграждане на отбор на бъдещето, който да започне да показва най-добрат а си игра и резултати от Евро 2021, на което ще сме домакини.", "date": "2019.06.20", "title": "Волейболистките ни приключиха с Лигата на нациите със загуба от Германия"}
{"url": "https://offnews.bg/futbol/tcska-shte-kara-podgotovka-v-rajsko-katche-na-avstria-705771.html", "text": "ЦСКА вече е в Австрия и се настани в хотелския комплекс в район Капрун, където ще бъде на лагер до 4 юли.Армейците разгледаха базата и останаха доволни от условията, които предлага тя за приятния престой и ползотворната подготовка на футболистите и щаба.Тази вечер тимът ще проведе първа тренировка на алпийска земя.В Австрия ЦСКА ще изиграе 4 контроли - срещу чешкия Прибрам (24 юни), унгарския Ференцварош (27 юни), украинския Шахтьор (30 юни) и Ред Бул Залцбург (3 юли).Допълнително ще бъдат съобщени стадионите и началните часове на двубоите.Следете социалните ни мрежи за ексклузивни снимки и видеа от лагера на отбора.", "date": "2019.06.20", "title": "ЦСКА ще кара подготовка в райско кътче на Австрия"}
{"url": "https://offnews.bg/112/diado-skochi-ot-visok-etazh-na-bolnitca-v-plovdiv-705753.html", "text": "83-годишен мъж е скочил от висок етаж на университетската болница в „Пловдив“ и е загинал на място. Трагедията се е случила тази нощ, сигналът е получен около 3,40 часа, съобщи говорителят на Областната дирекция на МВР, цитиран от Фокус. При първоначалния оглед не са констатирани данни за насилствено причиняване на смъртта.По случая е образувано досъдебно производство. ", "date": "2019.06.20", "title": "Дядо скочи от висок етаж на болница в Пловдив"}
{"url": "https://offnews.bg/medii/pravitelstvata-na-balkanite-zaplashvat-svobodata-na-mediite-preduprez-705752.html", "text": "Повече от една трета от всички нарушения на свободата на медиите, за които се съобщава в Европа, са били в югоизточната част на континента, като зад половината от тях стоят правителства, съобщиха наблюдатели на състоянието на медийната свобода на двудневна конференция в Сараево на Организацията за сигурност и сътрудничество в Европа (ОССЕ), предаде БТА.В конференцията участваха журналисти от Албания, Турция, Босна и Херцеговина, Северна Македония и Сърбия, всички от които се оплакаха от враждебната към медиите среда, създадена от съответните правителства.\"Свободата на медиите намалява в цяла Европа (...), но ситуацията в този регион е по-лоша, отколкото където и да било другаде\", каза генералният секретар на Европейската федерация на журналистите (ЕФЖ) Рикардо Гутиерес. Той допълни, че \"в почти 50 процента от случаите от региона, за които сме съобщили, държавата е източникът на заплаха, източникът на насилие\".Гутиерес съобщи, че делът на физическите нападения над журналисти на Балканите е по-висок, отколкото другаде в Европа, като достига до една трета от регистрираните 79 нарушения на медийната свобода. Той каза, че журналистите от региона са изправени пред словесни атаки от политици, премиери, президенти, министри и полицаи, които подхранват насилието срещу тях.Генералният секретар на ЕФЖ обвини правосъдието в различните страни за това, че не разследва бързо, ако изобщо разследва, случаите, повдигнати от журналистите, мнозина от които се опитват да съобщят за твърдения за корупция.Тарик Ахмад, британският представител по въпросите на свободата на религията и член на горната камара на парламента, каза, че защитата на журналистите е приоритет за Обединеното кралство, което е отпуснало 10 милиона британски лири в подкрепа на независимите медии в Западните Балкани.Щефица Галич, редактор на босненския независим портал tacno.net, каза, че тя е била нападана физически няколко пъти, но е изгубила всички дела, които е завела срещу нападателите си.", "date": "2019.06.20", "title": "Правителствата на Балканите заплашват свободата на медиите, предупреждават наблюдатели"}
{"url": "https://offnews.bg/kultura/opera-open-e-chast-ot-evropejskoto-turne-na-izvestnata-dzhaz-i-gospal-705755.html", "text": "Американската певица Лиз Райт е сред най-значимите и интересни гласове на съвременния джаз и госпъл музика. Нейното гостуване в България е част от специалния ѝ проект, който включва нейни песни, изпълнени съвместно с едни от най-добрите оркестри в Европа.Лиз Райт пристига в България веднага след участието си на един от най-престижните джаз фестивали на Стария континент – . Създаден през 1976 г., холандският NSJF е най-големият джаз фестивал, който се провежда на закрито, в света. Концертът ѝ в Ротердам ще бъде заедно с носителя на Грами Metropole Orkest – един от старите мултижанрови състави (между симфоничен оркестър и биг бенд).Гостуването на Лиз Райт в рамките на фестивалната платформа Opera Open, ще последва същата хибридност и подход – редом със симфоничните музиканти, ще застанат и джаз артистите.На концерта в Пловдив Лиз Райт ще пее заедно с оркестъра на Опера Пловдив, а диригент ще бъде възпитаникът на Бостънския университет – Константин Добройков. Към тях ще се присъедини дългогодишният ѝ сценичен партньор – пианистът Кени Банкс, а на сцената на Античния театър ще ги придружат и трима от най-добрите български джазмени: Димитър Семов (барабани), Михаил Иванов (контрабас), Николай Карагеоргиев (китари).Лиз Райт e родена в малък град в щата Джорджия, Лиз Райт започва да пее и свири на пиано в местната църква още като дете. Тя е силно привлечена от блуса, джаза и госпъла. Учи в престижни университети в Атланта, Ню Йорк и Ванкувър. През 2003 г. издава първия си самостоятелен албум Salt, достигнал до втора позиция в класацията на „Билборд“. Следват още четири нови албума, които се приемат с огромен интерес от публиката. Последната ѝ продукция – Grаce (2017) е считана за най-зрялата в кариерата ѝ до този момент.Лиз Райт работи с някои от най-важните съвременни вокалисти като Грегъри Портър, Раул Мидон, Даян Рийвс, Анджелик Киджо и др.Музиката ѝ, често вдъхновена от историята, носи силен политически и социален заряд.Проектът Opera Open на  Пловдив, е акцент в програмата на  2019. Оpera Open е събитие, отворено към различни творчески провокации. Програмата му разширява жанрово и стилистично художествените граници на оперното изкуство.От лятото на 2014 г. събитието реализира мащабна програма със спектакли в Античния театър – премиерни заглавия, копродукции и мултижанрови проекти, които се провеждат с активно международно партньорство и привличат чуждестранни и български артисти, работещи на големите европейски и световни сцени.Гостуването на Лиз Райт се осъществява със съдействието на .Билети на касата на Държавната опера Пловдив и в мрежата на ", "date": "2019.06.20", "title": "Opera Open e част от европейското турне на известната джаз и госпъл певица Лиз Райт"}
{"url": "https://offnews.bg/112/katastrofa-s-2-balgarski-tira-v-rumania-zaginal-e-ediniat-shofior-705754.html", "text": "Тежка катастрофа между два български тира в Румъния отне живота на единия от шофьорите. За произшествието потвърди днес Министерството на външните работи. То е станало на 19 юни, около 11:15 ч, на международния път Е85 Букурещ – Гюешево, в близост до с. Узуну, обл. Гюргево.По информация на посолството ни в Букурещ шофьорът на натоварен със стъклен материал ТИР, български гражданин, е изгубил управление на камиона вследствие на спукана гума от лявата страна, навлязъл е в насрещното платно и се ударил челно с другия ТИР. Водачът на ударения ТИР е починал, а другият е получил тежки наранявания и е бил откаран в Спешния медицински център - Флореаска в Букурещ.Посолството на Република България в Букурещ е в контакт с местните власти по случая.", "date": "2019.06.20", "title": "Катастрофа с 2 български тира в Румъния, загинал е единият шофьор"}
{"url": "https://offnews.bg/politika/rumiana-bachvarova-veche-e-poslanik-v-izrael-705758.html", "text": "Румяна Бъчварова вече е посланик на страната ни в Израел. Днес връчих копията на акредитивните ми писма в Министерството на външните работи на Израел на г-н Мерон Рубен директор на Държавния протокол, написа Бъчварова на страницата си във фейсбук. По време на срещата с него обсъдихме и предстоящата церемония по официалното връчване на акредитивните писма, допълва бившият шеф на кабинета на Бойко Борисов. С Директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България. И двете се съгласихме, че многобройната българска общност в Израел, е живата връзка между нашите два народа и има значим принос за добрите междудържавни отношения, пише още Румяна Бъчварова. ", "date": "2019.06.20", "title": "Румяна Бъчварова вече е посланик в Израел"}
{"url": "https://offnews.bg/tehnologii/vivacom-predlaga-novi-oblachni-i-hosting-uslugi-za-korporativni-klient-705756.html", "text": "Новите облачни и хостинг услуги от VIVACOM, предназначени за бизнес клиенти, се активират и управляват от клиента изцяло онлайн на адрес . Портфолиото от услуги включва споделен хостинг, e-mail хостинг, управляеми облачни VPS сървъри със cPanel или SPanel контролен панел, позволяващ лесно и автоматизирано администриране на сайтове и имейли, облачни VPS сървъри управлявани от клиента, регистрация на домейни, SSL сертификати и възможност за наемане на физически сървъри.Услугите са защитени и отговарят на всички съвременни изисквания за сигурност и надеждност, като се блокират автоматично 99.998% от атаките към сайтовете.Всяка бизнес организация с мобилна услуга от VIVACOM, дори и без достатъчна експертиза в областта, може лесно и бързо да се възползва от услугите, за което не е нужен договор. Услугата се активира веднага, като няма дългосрочно обвързване, няма минимални месечни такси и може да бъде деактивирна по всяко време без неустойки.Голямото предимство е в гъвкавостта на заплащане на услугите чрез модела “плащаш само за това, което използваш”, което води до оптимизация на разходите. Клиентът има пълен контрол върху използвания ресурс и възможността за промяната му по всяко време.Допълнително улеснение за клиентите е, че всички облачни и хостинг услуги се заплащат в една фактура заедно с месечната сметка на VIVACOM за мобилната услуга.Офертите допълват портфолиото на VIVACOM, като предоставят възможност за компании с ограничени ИТ ресурси да се възползват от най-новите технологии, които биха могли да помогнат за увеличаване на продажбите им, без наемане на експерти в тази област.", "date": "2019.06.20", "title": "VIVACOM предлага нови облачни и хостинг услуги за корпоративни клиенти"}
{"url": "https://offnews.bg/temida/sadat-otstrani-prokurora-po-deloto-sreshtu-imamite-v-pazardzhik-705759.html", "text": "Прокурорът по делото за радикален ислям в Пазарджик Недялка Попова бе отстранена днес от съда по настояване на обвиняемите и техните адвокати. Решението за отвеждането на прокурора е на Окръжния съд в Пазарджик и не подлежи на обжалване.Дотук се стигна заради изявления на прокурор Попова пред медии от март 2018 г., които според защитата създават впечатление за предубеденост към подсъдимите. Макар че съдията по делото коментира, че в залата такова предубеждение не е демонстрирано, решението е за окончателно отстраняване на обвинителката. Така делото остава с един прокурор - Васил Малинов. Адвокати на 14-те подсъдими за проповядване на радикален ислям поискаха връщане на обвинителния акт в прокуратурата, тъй като е писан от предубеден прокурор, и нов обвинителен акт. Това искане бе отхвърлено.Делото продължава с искания за изменение на мерките за неотклонение на част от подсъдимите.Настоящият съдебен процес срещу Ахмед Муса и още 13 негови последователи от Пазарджик, Пловдив и Асеновград е за налагане на радикален ислям и разпространяване на идеите на \"Ислямска държава\". Муса вече бе осъден ефективно за разпространение на антидемократична идеология, верска нетърпимост и призив към война. ", "date": "2019.06.20", "title": "Съдът отстрани прокурора по делото срещу имамите в Пазарджик"}
{"url": "https://offnews.bg/analizi-i-komentari/trend-demokratichna-balgaria-vliza-v-ns-pri-parlamentaren-vot-sega-705750.html", "text": "ГЕРБ увеличава преднината си пред своя основен опонент БСП, като през юни разликата е от почти 5% от всички анкетирани. В реална изборна ситуация при парламентарен вот, преизчислявайки дела на деклариращите, че няма да гласуват, това би означавало дистанция между двете от близо 8 на сто. Това показва проучване на Тренд по поръчка на 24 часа.*ДПС запазва традиционното си влияние със 7,1% от всички интервюирани. Новата ситуация в патриотичния лагер, която бе регистрирана на изборите за Европейски парламент, се повтаря и след изборите. Високият резултат за ВМРО на евровота е дал тласък на партията и при евентуални парламентарни избори те биха имали самостоятелно представителство в Народното събрание. Същото важи и за “Демократична България”.Моментната снимка през юни сочи, че това ще са единствените пет формации, които ще прескочат изборната бариера от 4% при евентуални парламентарни избори. “Обединени патриоти” като коалиция продължава да има известна инерция (1,3%) при спонтанните отговори. Сходен резултат отчитаме и при “Воля” (1,2%) и “Атака” (1,1%). Не се отчита съществена динамика в оценката за работата на основните институции. При парламента и правителството има минимална положителна промяна, дължаща се отново на резултатите от изборите за Европейски парламент и победата на основната управляваща партия. През юни 20% от всички българи дават положителна оценка за дейността на парламента, докато 65% са на обратното мнение. При правителството съотношението между положителна и отрицателна оценка е 30% на 54%.При президента се задържа негативната тенденция, но и този месец с минимални стойности. Положителната оценка за работата на държавния глава през този месец е 48%, а отрицателната 33 на сто. Мнозинството от българите (52%) не смятат, че са необходими предсрочни парламентарни избори, а29% са на обратното мнение. --------------------------------Проучването е реализирано в периода 5-12 юни 2019 г. чрез пряко полустандартизирано интервю „лице в лице“ сред 1008 души на възраст 18+ по поръчка на 24 часа. Проучването е представително за пълнолетното население на страната.", "date": "2019.06.20", "title": "Тренд: Демократична България влиза в НС при парламентарен вот сега"}
{"url": "https://offnews.bg/kultura/prez-2018-g-v-stranata-sa-izdadeni-8650-knigi-6-vestnika-sa-spreli-d-705757.html", "text": "По данни на НСИ, през 2018 г. шест вестника са спрели да излизат, тиражът на останалите пък е нараснал с над 10 на сто. При книжните издания се наблюдава аналогична тенденция - новите заглавия намаляват, средният тираж нараства с над 70%.Издадени са 8 650 книги с тираж 9 007 786 През 2018 г. са издадени и 1 192 брошури с тираж 2 253 951.С уникалния идентификационен код ISBN (Международен стандартен номер на книгата) през 2018 г. са регистрирани 8 237 книги и 1 079 брошури, или 94.7% от всички издания, с което се предоставя възможност за търговско използване в страната и чужбина.В сравнение с предходната година през 2018 г. броят на издадените книги и брошури намалява с 226 (2.2%), а средният тираж нараства от 666 на 1 144, или със 71.7%.По тематични области според признака „предназначение на литературата“1 разпределението на изданията по раздели през 2018 г. е следното:През 2018 г. заглавията, издадени на оригиналния език на написване (вкл. на български език), са 7 741, или 78.7% от общо издадените книги и брошури. Преводните заглавия са 2 101 с тираж 1 855 хил., като от тях повече от половината са преведени от английски (53.0%), следват преведените от руски - 9.8%, немски - 5.9%, и френски език - 5.3%239 вестника с годишен тираж 216 037 хил. са издавани през 2018 г.Спрямо предходната година заглавията намаляват с 6 (2.4%), а тиражът се увеличава с 20 хиляди (10.1%) През 2018 г. са издадени 530 списания и 77 бюлетина, като в сравнение с 2017 г. списанията се увеличават с 3.9%, а бюлетините намаляват със 17.2%.През 2018 г. на чужди езици са издавани 96 списания и бюлетини с годишен тираж 208 хил., като най-многобройни са на английски език - 89 заглавия с тираж 175 хил., следвани от изданията на румънски език - две заглавия с тираж 0.4 хил., по едно заглавие на немски, турски, испански, есперанто и едно на два и повече езика (с общ тираж 32 хиляди).Повече информация и данни за издателската дейност могат да се намерят в  и на сайта на  , раздел „Култура“.", "date": "2019.06.20", "title": "През 2018 г. в страната са издадени 8650 книги, 6 вестника са спрели да излизат"}
{"url": "https://offnews.bg/politika/zdravnata-komisia-shte-izslusha-shefa-na-nzok-za-pochinaloto-ot-levkem-705749.html", "text": "Ще се състои спешно изслушване на директора на НЗОК и Агенцията по медицински надзор в парламента във връзка със случая на починалото от левкемия дете, чиито лекарства били забавени.Той помоли депутатите да почетат с едноминутно мълчание паметта на починалото дете, чиито средства за лечение на онкозаболяване са били забавени от Здравната каса, но до това не се стигна.Проф. Михайлов призова да бъдат извикани директорът на НЗОК и директорът на агенцията по медицински надзор, за да дадат обяснение за случая. \"Аз самият съм бил свидетел, след това сливане на агенции в тази \"мегаагенция\" за медицински надзор – колко много са затруднени детските онколози при изписването на лечение. Затова ви моля – да се явят тук директорът на НЗОК и директорът на Агенция \"Медицински надзор\" и да дадат обяснения за този случай\", заключи Михайлов.В декларация от групата на ГЕРБ излезе нейният председател и шеф на здравната комисия д-р Даниела Дариткова.Дебатът е във връзка с 6-годишната Мария, която почина вчера. Тя се ражда със Синдром на Даун, а през 2017 г. се разболява от левкемия. Лекарите успяват да постигнат ремисия, но преди няколко месеца заболяването се завръща. През април момиченцето е прието в детската онкохематология в Университетската болница \"Царица Йоанна\" в София. Въпреки усилията на лекарите, състоянието на Мария постоянно се влошава и вчера сутринта тя издъхва., тъй като семейството е чакало почти 2 месеца Здравната каса да одобри плащане на противотуморни лекарства и накрая получило фактура за почти 14 хил. лв. От касата обаче обвиниха ИСУЛ за забавянето. Парите са за два медикамента Винкристин и Онкаспар, които са използвани за лечението на дъщеричката им, но не са в списъка с лекарствени продукти, които НЗОК заплаща по реда на Наредба №10. Преди те се поемаха от Фонд за лечение на деца, но той бе закрит и дейността му се пое от НЗОК. Майката на Мария подава документи те да бъдат поети от касата още през април, но институциите взеха решение часове преди смъртта на момичето. ", "date": "2019.06.20", "title": "Здравната комисия ще изслуша шефа на НЗОК за починалото от левкемия дете"}
{"url": "https://offnews.bg/zdrave/erata-na-antibiotitcite-si-otiva-705762.html", "text": "Световната здравна организация предупреди, че нарастващата устойчивост на микробите към антибиотиците може до доведе до регрес в медицината.Генералният директор на СЗО Тедрос Аданом Гебрейесус призова страните да намерят баланс между достъпността на антимикробните средства и забавянето на ръста на резистентност на миркроорганизмите към тях.Според него някои от антибиотиците трябва да се назначават само при най-трудните за лечение инфекции. Организацията стартира информационна кампания, чиято цел е да направи употребата на препаратите по-безопасна и ефективна.Помощник директорът на СЗО Марианджела Симао заяви, че вече се наблюдават първите признаци на настъпване на постантибиотичната ера. Появяват се инфекции, които не реагират на нито един от известните препарати.В свой доклад ООН предупреждава, че ако медицинското съсловие не вземе мерки, към 2050 година, от неподатливи на терапия инфекции, ще загиват около 10 милиона души годишно.", "date": "2019.06.20", "title": "Ерата на антибиотиците си отива"}
{"url": "https://offnews.bg/obshtestvo/pochitame-sv-naum-ohridski-biser-praznuva-imen-den-705694.html", "text": "Християните почитат днес Св. Наум Охридски. Имен ден празнуват и Бисер, Бисера и Бистра.Наум е древногръцко име, което означава \"утешител\".Св. преподобни Наум Охридски бил българин от благороден произход. Той последвал славянските равноапостоли св. Кирил и Методий в Моравия и Рим, където папа Адриан ІІ го ръкоположил за свещеник. След смъртта на св. Методий той заедно със св. Климент се отправил за България, където българският цар Борис-Михаил го приел с радост. Св. Климент като учител на славянска писменост изпратил в югозападната част на държавата, а св. Наум останал в тогавашната столица Плиска. В 893 г. на историческия църковнонароден събор било решено българската столица да бъде пренесена в Преслав. На същия събор Симеон Велики бил провъзгласен за цар вместо приелия монашество св. Борис–Михаил, а св. Климент бил ръкоположен за епископ. Тогава на негово място за учител бил назначен св. Наум, който работил там седем години.После той построил манастир на брега на Охридското езеро на името на св. Архангели и живял в него десет години. Св. Наум починал в 910 г., след като приел монашеско пострижение непосредствено преди смъртта си.", "date": "2019.06.20", "title": "Почитаме св. Наум Охридски, Бисер празнува имен ден"}
{"url": "https://offnews.bg/obshtestvo/na-11-mesta-v-sofia-niama-da-ima-voda-dnes-705673.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Хайдушка гора“ в жк. „Стрелбище“ налага спиране на водоподаването от 10:00 до 18:00 часа на ул. „Хайдушка гора“ от ул. „Червена роза“ до ул. „Твърдишки проход“, ул. „Кестенова гора“ от бул. „Гоце Делчев“ до ул. „Нишава“, ул. „Нишава“ № 108, № 109, № 110, ул. „Твърдишки проход“ от бул. „Гоце Делчев“ до ул. „Нишава“, бул. България - бл. 18, бл. 19, бл. 20, бл. 21.Изпълнение на инвестиционен проект за подмяна на уличен водопровод на ул. „Райко Жинзифов“ в кв. „Крива река“ налага спиране на водоподаването от 09:00 до 21:00 часа на ул. „Яков Крайков“ от ул. „Св. Георги Софийски“ до ул. „Райко Жинзифов“, ул. „Райко Жинзифов“ от ул. „Яков Крайков“ до ул. „Даскал Манол“. След възстановяване на водоснабдяването е възможно временно повишаване мътността на водата. Инвестиционен проект за подмяна на уличен водопровод на бул. „Св. Климент Охридски“ в „Малинова долина“ налага спиране на водоподаването от 09:00 до 21:00 часа в района между бул. „Св. Климент Охридски“, ул. „Георги Кьосеиванов“, ул.“7-ма“ и ул. “инж. Стоимен Сарафов“, бул. „Св. Климент Охридски“ от № 86 до № 128 и от № 61К до № 105. След възстановяване на водоснабдяването е възможно временно повишаване мътността на водата.Заради изпълнение на инвестиционен проект за подмяна на уличен водопровод на ул. „Варна“ в жк. „Света Троица“, се налага спиране на водоподаването от 09:00 до 18:00 часа на ул. „Трън“ от ул. „Казанлък“ до ул. „Пловдив“,ул. „Варна“ от ул. „Мелник“ до ул. „Трън“. След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. Пресвързване на уличен водопровод на ул. „Каменоделска“ в НПЗ „Хаджи Димитър“ налага спиране на водоподаването от 09:00 до 21:00 часа на ул. „История Славянобългарска“, ул. „Владайска река“, ул. „Кожарска“, ул. „Каменоделска“, ул. „Грънчарска“, ул. „Заводска“, ул. „Индустриална“.  Подмяна и монтаж на пожарен хидрант на бул. „Президент Линкълн“ в жк. „Овча купел“ 2 налагат спиране на водоподаването от 09:30 до 21:30 часа на бул. „Президент Линкълн“ от ул. „Детелина“ до бл. 20 и бл. 20.Монтаж на пожарен хидрант на ул. „Боне Хаджибонев“ в с. Герман налага спиране на водоподаването от 09:30 до 19:30 часа на ул. „3-ти март“,ул. „Хан Аспарух“, ул. „Боне Хаджибонев“ от ул. „Старата чешма“ до ул. „Хан Аспарух“, ул. „Старата чешма“, ул. Пейо Яворов“ и ул. „Минзухар“, в.з. „Лозето“ , в.з. „Терасите“ и в.з. „Смреката“. Във връзка с изграждане на сградно водопроводно отклонение на ул. „Иван Миланов“ в кв. „Подуяне“, се налага спиране на водоподаването от 10:30 до 18:30 часа на ул. „Иван Миланов“ от ул. „Братя Пешеви“ до ул. „Братован“. Прекъсване на сградно водопроводно отклонение на ул. „12 - та“ в кв. „Обеля“, се налага спиране на водоподаването от 09:00 до 16:00 часа на ул. \"7-ма\" от ул. \"12-та\" до ул. \"13-та, ул. „13-та\" от ул. \"16-та\" до ул. \"8-ма\".Поради подмяна на сградно водопроводно отклонение на ул. „Гълъбец“ в с. Бусманци, се налага спиране на водоподаването от 09:30 до 15:30 часа на ул. \"Гълъбец“, ул. „Вучко Игнатов – Даскала“. Без вода във връзка с подмяна на сградно водопроводно отклонение на ул. „Първа Българска армия“ в кв. „Военна рампа“ ще бъдат от 09:00 до 17:00 часа на ул. \"Проф. Иван Георгов“ от ул. „Първа Българска армия“ до река Суходолска. ", "date": "2019.06.20", "title": "На 11 места в София няма да има вода днес"}
{"url": "https://offnews.bg/futbol/arest-za-smartta-na-emiliano-salo-705765.html", "text": "64-годишен мъж от Северен Йоркшир, Великобритания е арестуван във връзка със смъртта на аржентинския футболист Емилиано Сала.Задържаният е заподозрян в причиняване на смърт чрез нарушаване на закона.28-годишният Сала загина в самолетна катастрофа в началото на година, само ден след като реализира рекорден трансфер в Кардиф Сити от френския Нант.Двуместният самолет, в който бяха Сала и пилотът Дейвид Ибътсън изчезна над Ламанша, а в последствие бе намерен на дъното на океана, като от него бе извадено тялото на футболиста.От полицията потвърдиха, че във връзка с продължаващото разследване на инцидента, 64-годишен мъж от Северен Йоркшир е бил задържан по подозрение в причиняване на смърт чрез престъпване на закона, но не дадоха повече подробности.Според медиите на Острова задържаният мъж може да е свързан с поддръжката и издаването на лиценз на двуместния самолет или на самия пилот.", "date": "2019.06.20", "title": "Арест за смъртта на Емилиано Сало"}
{"url": "https://offnews.bg/futbol/tcarete-obiaviha-chetiri-novi-popalnenia-dvama-niamat-nuzhda-ot-pre-705782.html", "text": "Четирима нови футболисти подписаха договори с Царско село за дебютния сезон на клуба в Първа професионална футболна лига.Старши треньорът Никола Спасов ще може да разчита на две нови бразилски попълнения – Андерсон Кордейро Коста и Евертон Диас.От новия сезон екипа на „царете“ ще обличат още трикратния шампион на България Иван Чворович и Сергей Георгиев.Изпълнителният директор на клуба Иво Андреевски официално връчи фланелки и шалчета на новите играчи. Квартетът ще бъдат на разположение на Никола Спасов за първата контролна среща на отбора срещу Струмска слава (Радомир), която е предвидена за събота (22 юни) от 10:30 часа на централния терен на комплекс „Царско село“.„Видяхме, че в бразилците има много потенциал. Андерсон е млад футболист, който на 18 години дебютира за мъжкия тим на Атлетико Минейро. Евертон пък е натрупал достатъчно опит в бразилското първенство и може да играе на няколко позиции. Вярваме, че ще се адаптират бързо и ще помогнат на Царско село.Иван Чворович и Сергей Георгиев нямат нужда от представяне. Те са достатъчно добре познати на футболната общественост.Селекцията не е приключила, очаквайте още изненади“, заяви при представянето изпълнителният директор на Царско село Иво Андреевски.Новите попълнения на Царско село:Андерсон Кордейро Коста – роден на 10.10.1998 г. в Бразилия, флангови нападател, юноша на Атлетико Минейро, където дебютира за мъжкия отбор в елита на Бразилия само на 18 години. Последният сезон играе в Таубате (отбор от втора лига на щата Сао Пауло). Евертон Диас – роден на 04.06.1990 г. в Бразилия, може да играе на позициите дефанзивен полузащитник и централен защитник. Последният му клуб в Бразилия е Луверденсе от щата Мато Грозо. Във второто ниво на бразилския футбол има изиграни 54 мача с 3 гола и 2 асистенции с отборите на Брегантино и Оесте. Иван Чворович – роден на 21.09.1985 в Сърбия, вратар, трикратен шампион на България с Лудогорец, Носител на Купата на България с Лудогорец и Ботев Пловдив и трикратен носител на Суперкупата на България с Лудогорец и Ботев. Играл още за отборите на Нафтекс, Черноморец (Бургас), Миньор и Левски. За последно игра в Ботев Пловдив. Има един мач за националния отбор на България.Сергей Георгиев – роден на 15.05.1992, флангови нападател, юноша на Левски, играе за отборите на Банско и Монтана. Има записани над 50 мача в Първа лига.", "date": "2019.06.20", "title": "\"Царете\" обявиха четири нови попълнения, двама нямат нужда от представяне"}
{"url": "https://offnews.bg/bojni/edmond-sled-infarktnata-bitka-s-azera-biah-siguren-che-shte-vzema-zl-705768.html", "text": "\"Много съм щастлив, защото тази титла спечелих доста по-трудно от миналогодишната\", заяви при завръщането си в София Едмонд Назарян, който на първенството в Италия ликува за втора поредна година с европейското злато при кадетите.\"А след като спечелих инфарктния четвъртфинал, в който губех с 0:7 от азера и успях да обърна резултата в моя полза до 7:7, бях сигурен ще се взема златото. Всъщност на това първенство дойдох именно за титлата, друго не ме устройваше.Така ме е учил моят баща. Затова се амбицирах, проявих характер и се радвам, че отново успях да зарадвам България със златно отличие.Следващата ми цел е световното, което ще бъде в София в края на юли. Надявам се и тогава да бъда на най-високото стъпало на стълбичката\", добави още борецът.Назарян младши ликува с титлата в категория до 51 кг, като на финала във Фаенца победи с технически 10:0 туш турчина Барис Ербек за 2,38 мин. А това бе дебют за Едмонд в по-горната категория на голямо първенство.През миналата година той стана шампион при 45-килограмовите.\"Сега се радвам дори повече, отколкото на моите успехи като състезател – заяви леко прегракнал Армен Назарян. – Голямо напрежение беше.Защото виждам, че Еди върви по моите стъпки, и прави всичко, което му казвам. Ощетиха го на четвъртфила той губеше с 0:7, но появи голямо сърце и успя да спечели тази битка.След това бях сигурен, че ще стане шампион. Сега на това първенство беше доста по-трудно, защото азери, турци, например, са по-големи на възраст и дори вече се борят при юношите\", завърши изгряващата ни звезда.", "date": "2019.06.20", "title": "Едмонд: След инфарктната битка с азера бях сигурен, че ще взема златото"}
{"url": "https://offnews.bg/obshtestvo/slantce-i-dazhd-i-dnes-do-38-gradusa-na-mesta-prez-uikenda-705728.html", "text": "И днешният ден започва със слънце, после  над планинските и североизточните райони ще вали и гърми.Температурите обаче продължават нагоре и ще стигнат до 34 градуса на места, според прогнозата на НИМХ. Край морето ще има облаци следобяд, но само на отделни места ще превали за кратко. Вятърът ще е слаб и ще вдига до два бала вълни. Сред тях термометрите ще показват най-много 27 градуса, а на брега - между 29 и 31 градуса. Над планините ще е предимно слънчево. След обяд ще се развива купеста облачност и на места, главно в масивите от Западна България, ще има краткотрайни валежи с гръмотевици. Ще духа слаб източен вятър. Максималната температура на 1200 метра ще е около 23, а на 2000 метра – около 14 градуса. Съществена промяна на времето до края на седмицата няма да има, но жегата се увеличава - до 38 градуса през уикенда на места. От неделя се очаква понижаване на температурите. ", "date": "2019.06.20", "title": "Слънце и дъжд и днес, до 38 градуса на места през уикенда"}
{"url": "https://offnews.bg/sviat/iran-svali-amerikanski-razuznavatelen-dron-narushil-vazdushnoto-mu-pr-705739.html", "text": "Американски разузнавателен безпилотен самолет е свален в Иран. Това съобщи Ройтерс, като се позовава на изявление на Корпуса на ислямската революционна гвардия (IRGC).Американският дрон Global Hawk е бил ударен от военновъздушните сили на IRGC в провинция Хормозган в южната част на страната, след като е нарушил иранското въздушно пространство.Системата за безпилотни самолети RQ-4 Global Hawk (UAS) може да лети на голяма надморска височина над 30 часа, като събира изображения с висока резолюция в почти реално време на големи площи, независимо от атмосферните условия. Вчера президентът на САЩ Доналд Тръмп заяви, че би обмислил използването на военна сила срещу Иран, за да му попречи да се сдобие с ядрено оръжие, но оставя отворен въпроса дали това се отнася и за защита на доставките на петрол. ", "date": "2019.06.20", "title": "Иран свали американски разузнавателен дрон, нарушил въздушното му пространство"}
{"url": "https://offnews.bg/obshtestvo/glavnite-arhitekti-na-moskva-i-varshava-na-diskusia-v-sofia-705729.html", "text": "Главният архитект на Москва Сергей Кузнецов, на Варшава - Марлена Хапах, Йони Бабоци, щеф на „Териториално планиране“ в Тирана и арх. Галина Тачиева, специалист по градоустройство, градски и архитектурен дизайн с над 20 години опит в Маями ще участват в дискусия \"Пешеходен град\" в София. Те са у нас по покана на главния архитект на столицата Здравко Здравков, а четвъртото събитие \"Разговори за града\" ще се проведе в Центрлния военен клуб от 18 часа.На срещата ще бъде и официалното представяне на издадената съвместно с издателство „Жанет 45“ за първи път на български език книга „Пешеходен град“ на Джеф Спек. Сериозно ограничаване на паркирането в центъра е въведено в Москва, повечето хора го възприемат положително, разказа главният архитект на града С, когато пак бе в София по покана на арх. Здравков. ", "date": "2019.06.20", "title": "Главните архитекти на Москва и Варшава на дискусия в София"}
{"url": "https://offnews.bg/analizi-i-komentari/pone-opashkata-da-si-biaha-otriazali-705743.html", "text": "Партиите решиха да узаконят политическия рекет. При това даже не благоволиха да си отрежат опашките, стърчащи от черните каси. Не само защото изобщо не се притесняват от тях, а и защото очевидно са убедени, че наглостта им за пореден път ще остане ненаказана.Три години след референдума на Слави, и само месец след като той заяви, че ще участва в местния вот, партиите решиха да се състезават с него по популизъм. Маскираха надпреварата като: „чухме гласа на народа“, т.е. на онези 72% от участвалите в допитването през 2016 година, които поискаха орязване на партийните субсидии до 1 лев на глас. Управляващите, обаче решиха освен от държавната хазна да се обогатяват тройно. С нашите пари. Ако досега се финансираха от бюджета официално с 11 лв. (а неофициално с 13 лв.) за глас, занапред ще вземат по 1 лв., но ще получават неограничено дарения от фирми, както и няма да плащат наем за офисите си. Така щял да се приложи американският опит във финансирането на партиите, като се осигури невиждана прозрачност и отчетност.Идеята фирми да могат да даряват за партии може и да е американска, но изпълнението е побългарено до безобразие. Първо, в САЩ партиите не получават никакви субсидии от бюджета. Второ, не ползват безплатни офиси. И трето, американските фирми-дарители не разчитат на изкуствено дишане от държавния бюджет, нито на „студен резерв“, а отчетността и прозрачността наистина са на изключително високо ниво. Което, между другото, не ги застрахова срещу скандали с конфликти на интереси.У нас държавата отдавна е парцелирана между фирми-фаворитки, които преяждат благодарение на щедри инжекции от обществени поръчки. По места бизнесмените са дори още по-пряко зависими от партийния феодал и от местната власт, която в много случаи е единственият работодател и платежоспособен партньор. Не трябва да си Ванга, за да прозреш, че всички, които искат даже не да процъфтяват, а просто да съществуват, ще трябва да се отчитат в партийните каси на управляващите партии. Сега го правят тайно, утре - ще е и тайно, и явно. Останалите, които са решили да стоят далеч от политиката или, не дай Боже, да подкрепят опозиционна партия, могат да очакват върху тях да се стовари с цялата си тежест държавната репресивна машина – прокурори, следователи, данъчни, ХЕИ, Инспекция по труда ... Примери за подобна участ има и сега.На партиите обаче не им стиска финансирането им да остане дори и на този квазипазарен принцип. Затова гледат да се подсигурят и с помощ от бюджета под формата на субсидии, и с безплатни офиси. Някои дори поискаха безплатно телевизионно време... Очевидно социалистическото начало в тях няма как да бъде заличено. Веднъж добрали се до софрата, всичко трябва да им е на тепсия. Защо да си правят труда да привличат членове или да събират членски внос?И накрая - най-важният въпрос, слонът в стаята, който никоя партия не вижда. Никой не говори за затягане на контрола върху изразходването на партийните пари. В момента той е чисто символичен – партиите мятат в Сметната палата по един бланков отчет годишно, от който никой нищо конкретно не може да разбере, а и никой сериозно не проверява. Достатъчно доказателство за това е фактът, че нито Сметната палата, нито самите партии са разбрали, че министерството на финансите е превеждало години наред повече пари, отколкото им се полагат. Докато партиите получават пари и почти не ги отчитат, всеки гражданин получил някакъв доход извън заплатата си е длъжен да попълва достатъчно подробна и конкретна данъчна декларация всяка година. За фирмите е още по-строго – огромната част от тях изпращат подробни месечни отчети и подробни дневници на всяка своя продажб!!! Да не говорим, че всяко заведение, бензиностанция, обикновена закусвалня и други подобни обекти изпращат на НАП в реално време всяка своя продажба!!! Ето за този двоен аршин иде реч – дребните търговци и гражданите са изрядни и подотчетни до последната стотинка, дори когато става дума за стотина хиляди лева оборот годишно, а партиите, които получават десетки милиони годишно от бюджета ни залъгват с бланкови и неясни „отчети“.Ясно е като бял ден, че черните каси в партиите никой не ги контролира, камо ли - да ги санкционира. Макар, че лесно биха могли да бъдат осветени по разходите, които се правят по време на всяка една предизборна кампания. БСП даже официално признават в отчета си, че имат един милион лева В БРОЙ в сейфа на Позитано 20. Казано още по-ясно – един милион от черните пари, които не са могли да натъкмят в официалния отчет са „писани“, че уж са в касата на партията. Тук-таме има партия, глобена за неподаване на отчет, но няма нито една, наказана за неверен отчет. Дори партиите с доказано фиктивни дарители се измъкнаха от правосъдието. Как при това положение да повярваме, че някой ще следи да не се гази общественият интерес и закона, когато правилата за финансиране бъдат разхлабени?Принципният подход би трябвало да е напълно различен. На първо място всички трябва да имат равен старт - в момента имаме партии-олигарси, които кътат милиони на влог, и партии-парии, които едва свързват двата края. Очевидно е, че битката между тях е неравна и предопределена. Второ, партиите трябва да започнат да си плащат за всичко по пазарни цени. Само така ще се научат да ценят всяка стотинка, която получават. Трето, трябва да има железен гаранции срещу злоупотреби - компании, които финансират политически партии, не би трябвало да могат да участват в обществени поръчки или да получават пряко държавни средства. Защото винаги ще има съмнения как са спечелили. И последно, контролът върху финансирането трябва да е много по-сериозен, публичен и ясен. За да се знае, че питото е платено! Знам, че на всички ни се иска да е така. Въпросът е на кого му стиска?", "date": "2019.06.20", "title": "Поне опашката да си бяха отрязали"}
{"url": "https://offnews.bg/futbol/zhoze-mourinio-si-tarsi-natcionalen-otbor-705742.html", "text": "Бившият мениджър на Манчестър Юнайтед Жозе Моуриньо заяви, че вижда себе си повече като национален селекционер, отколкото като наставник на футболен клуб.Португалецът в момента е без работа, след като бе уволнен от Юнайтед през декември и в последно време работи като телевизионен анализатор за beIN Sports.Въпреки това, той не скри, че иска да се завърне към треньорската професия, но в интервю по Eleven Sports той намекна, че новата му роля може да е свързана с националния отбор, добавяйки, че не е задължително това да бъде родната му Португалия.„Искам да се конкурирам на национално ниво“, започна португалският специалист.„От дълго време насам имам желанието да опитам подобно предизвикателство. В момента виждам себе си повече като национален селекционер, отколкото като наставник на футболен клуб. Дали Португалия е точният избор за мен? Не е задължително“, добави той.Моуриньо каза още, че не отписва и възможността да поеме клуб, но заяви, че би искал той да бъде нов и от различно първенство.„Да спечеля пета шампионска титла или трета Шампионска лига с различен клуб са неща, които бих искал да постигна. Искам да бъда щастлив, не непременно да печеля – искам да бъда щастлив и няма да приема което и да е предложение, без да съм напълно убеден в проекта.Затова, ако даден клуб ми каже „днес няма условия за успех, но искаме да създадеш такива“, веднага ще обмисля предложението“, завърши той.", "date": "2019.06.20", "title": "Жозе Моуриньо си търси национален отбор"}
{"url": "https://offnews.bg/politika/radan-kanev-za-subsidiite-veche-mozhe-biznesmenat-ahmed-dogan-da-fina-705745.html", "text": "Намаляването на партийната субсидия на един лев узаконява политическият рекет, коментира в сутрешния блок на  новоизбраният евродепутат от \"Демократична България\" Радан Кънев.Според него с намаляването на държавното финансиране на партиите страната ще се върне към най-мрачните времена на връзки между политиката и бизнеса.„Става дума за директно узаконяване на феномена политически рекет. Всеки ден получаваме сигнали от бизнеса, че имат проблем, а днес искат да бъде установено официално влиянието на едрия бизнес върху властовите структури”, каза той.Евродепутатът от \"Демократична България\" посочи, че в Европа не съществува американският модел на финансиране на партиите. „Той има своите огромни недъзи и тежки критики. Говоренето за американския модел в Европа означава две неща – дълбока политическа неграмотност или желание да се узакони политическата корупция.\"Радан Кънев прогнозира, че това решение може да доведе до ликвидиране на опозицията, особено на извънпарламентарнта и новите политически сили.„Това е една неприкрита коалиция между ДПС и ГЕРБ. Къде те са официално в коалиция – почти навсякъде в местната власт. Какви избори идват – местни. Вървим към официализиране на коалицията между ГЕРБ и ДПС, която символизира обръчите на олигарсите”, коментира още той.Според Кънев Ахмед Доган като мажоритарен собственик на „ТЕЦ-Варна – може да финансира определена партия. „Ако Доган финансира ГЕРБ, ще получи по-лесно градоустройствени решения, съгласувания и разрешителни за новото си частно пристанище. Той вече получава много лесно всички тези съгласувания, той вече получава мълчаливото съгласие на местната власт. Моят извод е, че може вече бизнесменът Ахмед Доган да финансира партия ГЕРБ”, каза той.", "date": "2019.06.20", "title": "Радан Кънев за субсидиите: Вече може бизнесменът Ахмед Доган да финансира партия ГЕРБ"}
{"url": "https://offnews.bg/obshtestvo/niama-da-zakrivat-poshtite-v-selata-705773.html", "text": "Пощенски станции няма да бъдат закривани в населени места с под 800 жители. Това решиха депутатите по предложение на БСП. Текстът в проектозакона на правителството за пощенските услуги предвиждаше \"най-малко една стационарна пощенска станция в населени места с население от 800 до 15 000 жители\". В подкрепения в пленарна зала вариант се казва само, че гъстотата на точките за достъп до пощенската мрежа отчитат нуждите на потребителите. По време на дискусиите депутати зам.-председателят на комисията по транспорт Георги Свиленски от БСП попита какъв е смисълът да се поставят ограничения на българския държавен оператор. Според него целта е друга - след като през 2025 г. изтече договорът на \"Български пощи\" за предоставяне на универсална услуга, лицензът да бъде даден на друг оператор, като междувременно държавната компания излезе от малките населени места.Колегата му от транспортната комисия и депутат от ГЕРБ Станислав Иванов каза, че действително ще се избере нов оператор, но това отново могат да бъдат \"Български пощи\". Според него притесненията на БСП няма смисъл да се дискутират. В крайна сметка за предложението на БСП текстът да отпадне гласуваха 99 народни представители, 25 гласуваха против, а 50 се въздържаха, съобщи Фокус.", "date": "2019.06.20", "title": "Няма да закриват пощите в селата"}
{"url": "https://offnews.bg/zdrave/kak-da-prezhiveete-liatnata-zhega-s-malko-dete-6-saveta-705763.html", "text": "Ако за възрастните високите температури са проблем, който могат да разрешат, за детето са опасни, тъй като терморегулационната система на организма му е несъвършена. Ето няколко съвета, които ще ви помогнат да облекчите състоянието му:1. Къпете го по-честоБанята преди сън не е абсолютно правило през лятото. Използвайте топлото време и слънчевата вода, за да доставите удоволствие на детето и да го разхладите.2. Не оставяйте детето да плаче продължителноОт плача то се загрява. Успокоявайте го. Възможно е да му е твърде горещо – обтрийте лицето и крайниците с кърпа, натопена в хладка вода.3. Давайте му по-често водаАко все още го кърмите, правете го по-често, това ще му осигури необходимото количество течности. На децата, навършили 6 месеца, предлагайте хладна, но не и студена вода.4. Обличайте детето адекватноПамучното одеялце и чорапките не са добра идея. Леките, естествени материи на дрехите ще улеснят терморегулацията му.5. Проветрявайте стаята, в която се намира детето, по-честоМожете да сложите влажна кърпа върху прозореца, това ще овлажни въздуха и ще охлади помещението.6. Махнете обиколника на креватчетоТова ще даде възможност на въздуха да циркулира свободно. Освободете се и от гумирания протектор, той създава условия за прегряване.Следете състоянието на детето и своето собствено. Не се страхувайте да проветрявате по-често помещенията или да си организирате „извънпланово“ къпане. Това само ще облекчи живота на детето в летните жеги.", "date": "2019.06.20", "title": "Как да преживеете лятната жега с малко дете: 6 съвета"}
{"url": "https://offnews.bg/sviat/evropejskite-lideri-izbirat-naslednik-na-iunker-705740.html", "text": "Лидерите от Европейския съюз се събират днес и утре на среща в Брюксел. Те трябва да решат кой ще бъде наследникът на Жан-Клод Юнкер като председател на Европейската комисия и кой ще оглави Европейската централна банка, Европейската служба за външна дейност и Европейския съвет. България е представена от премиера Бойко Борисов. Европейската народна партия подкрепя Манфред Вебер за поста на Юнкер, срещу него е френският президент Еманюел Макрон.Европейските социалисти подкрепят холандеца Франс Тимерманс, а либералите - датчанката Маргрете Вестегер.Решението трябва да бъде взето преди първото заседание на новоизбрания Европейски парламент в началото на юли, на което евродепутатите ще избират своя председател, припомня БНТ. Така че ако лидерите не успеят да се разберат днес, те ще трябва да се съберат отново в Брюксел преди края на месеца.Наследникът на Юнкер трябва да получи подкрепата на квалифицирано мнозинство от държавите членки и после да бъде одобрен с мнозинство и от Европарламента. ", "date": "2019.06.20", "title": "Европейските лидери избират наследник на Юнкер"}
{"url": "https://offnews.bg/112/28-godishen-politcaj-zagina-s-motor-tezhko-raneno-e-19-godishno-momic-705747.html", "text": "28-годишен служител на МВР е загинал снощи при катастрофа между мотор и лек автомобил в района на кв. „Мошино“ в Перник, съобщиха от пресцентъра на ОДМВР-Перник.На мотора се е возило и 19-годишно момиче, което е с множество травми, но без опасност за живота. Настанено е в болница.Моторът идвал от светофара на кв. Мошино, посока София, а лек автомобил БМВ излиза от пряката с бензиностанцията, включвайки се в движението на главната улица, съобщава сайтът \"За Перник\".Не се съобщава дали някой от водачите е извършил нарушение.", "date": "2019.06.20", "title": "28-годишен полицай загина с мотор, тежко ранено е 19-годишно момиче"}
{"url": "https://offnews.bg/temida/aktcia-v-berkovitca-udariha-grupa-lihvari-705748.html", "text": "Специализираната прокуратура и ГДБОП извършват действия по разследване на група за лихварство в Берковица, съобщиха от спецобвинението. В града и във видинското село Арчар се провеждат претърсвания и изземвания в жилища и автомобили.Правят се и лични обиски и се разпитват свидетели, уточняват от Специализираната прокуратура. ", "date": "2019.06.20", "title": "Акция в Берковица, удариха група лихвари"}
{"url": "https://offnews.bg/futbol/balgarin-mozhe-da-igrae-sreshtu-ludogoretc-705741.html", "text": "Националът Галин Иванов най-вероятно ще остане в Унгария и през следващия сезон.Въпреки слуховете, че ще се завърне в България, бившият ас на Славия има пред себе си оферти от шампиона Ференцварош и Академия Пушкаш, който завърши на шесто място класирането.Иванов в момента е свободен агент. Договорът му с Халадаш беше прекратен след изпадането на тима от елита.Контрактът беше до лятото на 2020 година, но в него имаше специална клауза, позволяваща автоматичното му разтрогване, ако Халадаш не успее да остане в елита.Българинът изигра 15 мача, в които отбеляза 2 гола и се отчете с 3 асистенции.Родният футболист трябва да вземе решение до броени седмици. Ако избере Ференцварош, той може да се изправи срещу Лудогорец в първия квалификационен кръг на Шампионската лига.В момента Галин Иванов си почива след мачовете на националния отбор с Чехия и Косово от евроквалификациите.Той не взе участие в първия двубой, а във втория бе на терена през всичките 90 минути.", "date": "2019.06.20", "title": "Българин може да играе срещу Лудогорец"}
{"url": "https://offnews.bg/obshtestvo/ministar-valchev-tekstat-za-vodata-v-maturata-za-7-mi-klas-e-neumeste-705746.html", "text": "Спорният текст на матурата по Български език и литература за седми клас беше неуместен, но нямаше грешка, коментира в студиото на „Тази сутрин” по  министърът на образованието и науката Красимир Вълев.Условието на задачата е да се открият 14 правописни грешки, без това спорно словосъчетание (\"лесно преносим\") – те са 14. Ако ученик е отбелязал, че това е грешка – той също получава точка. Текстът е неуместен, не сме застраховани от такива случаи. Много малък е броят на експертите, които гледат изпитните материали заради тайната на тестa. Подобряваме организацията, но е пропуснато”, обясни министърът.Ето и текста без грешки, публикуван в ключа с верните отговори:В отговор на притесненията и коментарите, от Министерството на образованието обявиха, че ще приемат и двата отговора за верни и под черта в ключа с верните отговори уточниха, че: \"Независимо от това, че в текста словосъчетанието лесно преносима не е използвано като сложна дума и е правилно да се пише разделно в съответствие с Официалния правописен речник на българския език (виж. 55.6 и 53.17.1), за вярно ще се приема и леснопреносима\".Министърът увери, че няма да има ощетен ученик. Той сподели, че би написал думата „леснопреносим” слято, макар че в правописния речник се допуска и разделното ѝ писане.„Виждаме, че учениците трудно осмислят текстове. Увеличава се броят на учениците, които не могат да интерпретират текст, което означава, че могат да четат, но не осмислят. Всички промени, които правим са насочени към това – функционална грамотност”, каза още Вълчев.", "date": "2019.06.20", "title": "Министър Вълчев: Текстът за водата в матурата за 7-ми клас е неуместен. Няма да има ощетен ученик"}
