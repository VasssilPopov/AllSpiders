{"url": "https://offnews.bg/ikonomika/bulgartabak-gotvi-kontra-aktcia-za-da-otstoiava-reputatciata-i-dobro-670653.html", "text": " \"Категорично заявяваме, че сме готови да отстояваме пред обществото репутацията и доброто име на „Булгартабак“ и няма да позволим на група манипулатори, „професионални“ протестъри, финансирани от чуждестранни фондации, на група „приватизатори“ на националното богатство, които работят изцяло срещу интересите на обществото, да употребяват името „Булгартабак“ за осъществяване на нечистите си намерения.\"Това се посочва в официална позиция на \"Булгартабак - Холдинг\" АД, подписана от изпълнителните директори Владимир Жеков и Радослав Рахнев.\"Особено активна тези дни е политическа партия „Движение Да България“, начело с нейния лидер Христо Иванов. Свидетели сме на публично свързване от тяхна страна на името на „Булгартабак“ с твърдения за контрабанда, участие в нерегламентирани контакти, неясна собственост, включително инсинуация за връзки с терористични организации. Нещо повече, организират се среднощни провокации, внасят се писма в Народното събрание, настоява се за свикване на Консултативния съвет за национална сигурност при Президента и други напълно несъстоятелни действия\" - пише в позицията. В нея се акцентира, че предстои Същевременно във вторник вечерта в рекламните блокове на БНТ и bTV, веднага след централните новини, беше изчетено платено съобщение на \"Булгартабак - Холдинг\", което повтаря посланието на официалната позиция в по-съкратен вид.По-рано днес стана ясно, че е изискал по линия на Интерпол доклада на турската служба за борба с организираната престъпност и контрабандата (KOM), в който пише за \"Булгартабак\".Миналата седмица \"Движение Да, България!\" внесе в парламента искане за съставяне на анкетна комисия, която да провери информацията.От партията настояват президентът Румен Радев да (КСНС).„Булгартабак“ е проверявано многократно от прокуратурата и органите на полицията, включително и по сигнали, подавани от самото дружество, при които проверки името на „Булгартабак“ никога не е било свързвано с данни за участие в нерегламентирани канали за търговия с цигари или с каквито и да са други неправомерни действия, твърдят изпълнителните директори на компанията.", "date": "2017.12.05", "title": "Булгартабак готви контра-акция, за да отстоява 'репутацията и доброто си име'"}
{"url": "https://offnews.bg/zdrave/mz-i-prokuraturata-zapochvat-proverki-vav-vsichki-bolnitci-za-iztochva-670628.html", "text": "Съвместни проверки на здравното министерство, МВР и прокуратурата  започват във всички държавни и общински болници в страната за източване на Здравната каса.Проверките ще засегнат болниците, извънболничната помощ и лекарствата, финансирани с публични средства, уточниха на съвместна пресконференция здравният министър Кирил Ананиев, вътрешният министър Валентин Радев и главният прокурор Сотир Цацаров. Те обещаха проверките да се извършат на всички нива и да няма \"чадър\" над никого. От болниците вече събрани договорите, които имат с други лечебни заведения - за наем или друга съвместна дейност, като ще се търсят \"болници в болниците\". По закон болниците имат право да сключват договори с други лечебни заведения, но само ако дейността на двете не се припокриват. В действителност обаче съществува практиката общински или държавни болници да сключват договори с частни лечебни заведения, като в много случаи се препращат за лечение пациентите по по-скъпите клинични пътеки. Проверките на договорите вече са започнали, като при най-малките индикации за наличие на \"болница в болницата\", договорът ще се предава на прокуратурата. Цацаров даде примери за открити такива договори с болницата във Враца. През октомври 2010 г. лечебното заведение е сключило договор с частната русенска болница \"Медика Кор\" за срок от 5 години, като договорът е преподписан през 2016 г. за още 3 години. През това време болницата във Враца е превела на частната над 14,8 млн. лева, а е получила ремонт и техника, която според получен сигнал е остаряла, както и пари за електричество. Така частната болница е получила чисто над 12 млн. лева, без да извърши никаква медицинска дейност. В същото време болницата във Враца е сключила и договор с частната \"Вива Медика\" през 2009 г., като договорът е за наем срещу ремонт. Договорът е до 2023 г., като включва и това частната болница да използва болничната аптека на държавната, за което плаща по 50 лева на година. Във врачанската болница са открити и други нарушения. След напускането на лекар отделението по съдова хирургия вече не е отговаряло на изискванията, за да съществува самостоятелно, затова е сключен договор с лекар, който има частна практика в Шумен. Този лекар никога не е стъпвал в болницата във Враца и не е оперирал пациенти, но е получил заплата от общо 33 000 лева. Освен това в болницата е купен компютърен томограф за 782 970 лева без ДДС, чиято пазарна цена всъщност е 403 879 лева. В същото време болницата във Враца беше едно от лечебните заведения, на които се наложи да бъдат отпуснати допълнително средства заради милиони просрочени задължения. В рамките на разследването в болницата във Враца ще бъдат повдигнати обвинения на настоящия директор и на неговия предшественик. Цацаров уточни, че проверките в болниците ще се извършват от регионалните здравни инспекции и регионалните здравни каси, но не от същата област като тази на съответното лечебно заведение, а от съседна за по-голяма обективност. Главният прокурор посочи, че е добре да се помисли дали трябва да остане в сила възможността държавните и общинските болници да сключват договори с други лечебни заведения, дори да извършват различни дейности, както е предвидено в закона. Това са първите толкова мащабни проверки, които се извършват в болниците, коментира здравният министър Кирил Ананиев. Вътрешният министър Валентин Радев пък помоли през медиите помощ от ДАНС за започналите проверки, както и от лекари и медицински сестри в страната, тъй като в МВР се затруднявали с терминологията. Паралелно със започналите проверки е започнал и анализ на финансовото състояние на болниците в страната, за да се вземат мерки за тяхното преструктуриране и оздравяване. Сотир Цацаров коментира и акцията, при която бяха арестувани 7 души, изнасяли незаконно лекарства за онкоболни. Той уточни, че за момента няма да се изнася информация по случая, но действията продължават. Очаква се нова информация да бъде обявена в петък или следващия понеделник. ", "date": "2017.12.05", "title": "МЗ и прокуратурата започват проверки във всички болници за източване на НЗОК"}
{"url": "https://offnews.bg/ikonomika/zelenite-shte-tarsiat-podkrepa-ot-rumanski-kmetove-za-da-sprat-aetc-b-670632.html", "text": "\"Зелените\" ще търсят подкрепа от румънските кметове на общини в съседство с Белене за общи действия срещу изграждането на Втора атомна, обявиха от партията.Според тях строителството на АЕЦ-а ги засяга пряко, тъй като в близките общини на северната съседка живеят 500 000 души.\"Зелените\" планират и да сезират европейските институции, както и да инициират международна петиция срещу възобновяването на строителството, тъй като този проект според тях бил опасен не само за хората в България.По-добре е да загубим вложените досега 3 милиарда лева, отколкото още 23 милиарда, каза Петко Ковачев от партията.Според лидера на \"Зелените\" Владислав Панев цената на електроенергията от Белене би била в пъти по-висока от тази от възобновяемите енергийни източници.", "date": "2017.12.05", "title": "Зелените ще търсят подкрепа от румънски кметове, за да спрат АЕЦ Белене"}
{"url": "https://offnews.bg/tehnologii/vivacom-tehnicheska-akademia-startira-za-osma-poredna-godina-670635.html", "text": "„VIVACOM Техническа академия“ стартира за осма поредна година.Проектът, който се провежда съвместно от Факултета по телекомуникации на Технически университет – София и VIVACOM, донесе на телекома първа награда в категория „Инвеститор в човешкия капитал и условията на труд“ на 14-те годишни награди за отговорен бизнес на Българския форум на бизнес лидерите през 2017 година.В рамките на „VIVACOM Техническа академия“ преподаватели от университета и специалисти от телекома провеждат практически ориентирани курсове, които не са включени в редовния план за обучение на студентите. От тази година в програмата има и нов курс по „Основи на програмирането“, който ще даде на студентите практически насоки в областта на разработка на софтуер и мобилни приложения. Така младите не само ще надградят знанията и уменията си, но и ще се запознаят отблизо с работата в телеком индустрията.И тази година студентите ще преминат както през тясно специализирани технологични курсове, така и през такива, свързани с управление на проекти, технически английски език, разработване на продукти и услуги, правна рамка и регулация на телекомуникациите, бизнес комуникации и развитие на презентационни умения.Техническата академия е насочена към студенти от III и IV курс - специалности „Телекомуникации“, „Компютърни системи и технологии“ и „Електроника” в Технически университет. За да станат част от нея, кандидатите преминаха през тестове и интервюта и доказаха своите знания и мотивация да продължат развитието си в телекомуникационния бранш.", "date": "2017.12.05", "title": "VIVACOM Техническа академия стартира за осма поредна година"}
{"url": "https://offnews.bg/temida/sled-kato-se-vdigna-shum-mvr-poiska-turskia-doklad-za-bulgartabak-670637.html", "text": "Близо 20 дни, след като стана ясно, че турските служби говорят за , в която е замесена българската компания \"Булгартабак\", МВР е поискало доклада.Пред журналисти главният прокурор Сотир Цацаров каза във вторник, че вътрешният министър Валентин Радев е изискал документа по линия на Интерпол. \"Министър Радев го е изискал чрез съответната дирекция на министерството, защото това е установеният ред от Интерпол\", обясни Цацаров. След първоначално появилите се публикации по темата държавните власти не реагираха. На брифинг миналата седмица вътрешният министър опита да отклони темата, обяснявайки, че не е чел доклада. Въпреки това той беше убеден, че в него не се говори за \"Булгартабак\". \"При мен го няма доклада. Доколкото знам, там никъде не се споменава \"Булгартабак\", вие що говорите за \"Булгартабак\", не знам. Но като дойде докладът, ще го видим\", обясни тогава министърът, като допълни, че документът е изпратен в прокуратурата за мнение. Както се оказва, това изобщо не се е случило, защото прокуратурата не разполага с доклада.Във вторник Цацаров обясни, че до официалното изискване на документа се стигнало след кореспонденция между МВР и Върховната касационна прокуратура (ВКП).Главният секретар на МВР Младен Маринов също смята, че в доклада не се споменава нищо за българското дружество и връзката му с контрабандата на цигари. Оказа се, че той също не е виждал доклада:През ноември стана ясно, че турските власти са пратили в Интерпол доклад, в който се говори за контрабанда на цигари от марките на \"Булгартабак\". Изготвеният доклад за продукти на опериращата в България компания \"Булгартабак\", станали обект на контрабанда в нашата страна, е изпратен на генералния секретар на международната полицейска организация (Интерпол), се посочва в съобщение от турската служба за борба с организираната престъпност и контрабандата (KOM).Според статистиката основният дял на конфискуваните контрабандни цигари са с произход България, Китай, Индонезия и Обединените арабски емирства. Пътят на цигарите минавал през летищната зона за свободна търговия Jebel Ali в Дубай през пристанището Bandar Abbas в Иран и по земя през турската граница с Ирак, Сирия и Иран. В случаите със задържани в Турция цигари не е ясно коя е крайната точка, за която са били предназначени.Турските служби съобщават и за случаи на конфискувани автомобили втора употреба с произход България и Грузия, които били предназначени за внос в Сирия, като за целта са използвани фалшифицирани документи. По този повод от \"Движение Да, България!\"  за съставяне на анкетна комисия, която да провери информацията. От партията искат президентът Румен Радев да свика Консултативния съвет за национална сигурност (КСНС).", "date": "2017.12.05", "title": "След като се вдигна шум: МВР поиска турския доклад за Булгартабак"}
{"url": "https://offnews.bg/obshtestvo/balgarskite-chetvartoklasnitci-14-i-po-chetene-sled-sriv-se-izkachihm-670640.html", "text": "България се нарежда на 14-о място в , проведено през 2016 г. в 50 държави и представено днес във всяка от тях, а у нас - от Министерството на образованието и науката.Безспорните лидери са Русия и Сингапур. Руската федерация държи първото място с 581 точки, като се изкачва с цели 53 спрямо 2001 г., а Сингапур заема второто с 576 т.Международното изследване PIRLS се провежда от 2001 г. на всеки 5 г. и се фокусира върху две основни цели при четенето във и извън училище – четене с разбиране на художествени текстове и извличане и ползване на информация от научно-популярни текстове. Задачите в тестовете са свързани с четири когнитивни процеса – търсене и извличане на информация, извеждане на преки заключения, интерпретиране и обобщаване на идеи и информация, както и анализ и оценка на съдържанието, езика и структурата на текста.С резултата си от 552 точки през 2016 година България отново достига нивото си от изследването през 2001 година, когато резултатът ни е 550 точки. След това спадаме до 532 т. (2011 г.) и постепенно отново се връщаме към нивото от преди 15 години.552-те ни точки са над средното ниво от 500 т. за изследването, в което участват 50 държави и региони с общо приблизително 319 000 ученици, 310 000 родители, 16 000 учители и 12 000 училищни директори (От България са се включили 4281 ученици и 214 учители от 153 български училища, както и 4242 родители). С тях изпреварваме САЩ, Литва, Италия, Дания, Макао, Нидерландия, Австралия, Чехия, Канада, Словения, Австрия, Германия, Казахстан, Словакия, Израел, Португалия, Испания, Белгия и др., но сме след Русия, Сингапур, Хонконг, Ирландия, Финландия, Полша, Северна Ирландия, Норвегия, Китай, Англия, Латвия, Швеция и Унгария.В дъното на класацията е Южна Африка (320 т.), а преди нея - Египет, Мароко и Кувейт.И у нас, както и при почти всички други участници, момичетата се представят по-добре - средно 559 точки при 544 за момчетата.Голямо влияние върху резултатите оказва домашната среда, затова и изследването проучва каква е тя. Само 15% от българските ученици и родители, участвали в PIRLS 2016, казват, че в домашните им библиотеки има повече от 100 книги. 14% признават, че броят им е 25 или по-малко.Любовта към книгите се предава от родители към деца и затова не липсват въпросите дали майките и татковците обичат да четат. 39% от българските родители отговарят, че много обичат да четат, а 19% признават, че това изобщо не е любимото им занимание. Останалите казват, че го правят от време на време.Както и при останалите страни, и у нас може да се направи изводът, че детската градина помага за развиването на способностите при четене. Учениците, които са били в детска градина и ясла 3 г. и повече преди постъпването си в първи клас постигат средно 564 точки на тестовете, докато тези, които са били година и по-малко - 511 точки.Удовлетвореността на учителите също е определяща за резултатите на техните ученици. През 2016 г. 40% от преподаватели са посочили, че са удовлетворени от работата си, а техните ученици имат средно 557 точки. 52% са донякъде удовлетворени, а едва 8% са неудовлетворени. Възпитаниците им са постигнали съответно 548 т. и 543 т.Резултатите ни показват, че децата се справят еднакво добре с литературните и научно-популярните текстове. Средният им резултат при първия вид е 551 т., а при втория – 554 т. PIRLS използва сравнителни равнища на способностите и разделя учениците спрямо получените резултати. Най-високото – напреднало равнище, изисква 625 точки, а високото – 550 т. Повече от половината български четвъртокласници, участвали в изследването, достигат високо ниво, а всеки пети - и напреднало.5% от четвъртокласниците ни не са успели да изкарат 400 т. и да покрият ниското равнище.", "date": "2017.12.05", "title": "Българските четвъртокласници 14-и по четене, след срив се изкачихме до нивото си отпреди 15 г."}
{"url": "https://offnews.bg/protesti/plashat-pirogovtci-s-uvolnenia-za-da-malchat-dnes-nad-100-poiskaha-s-670626.html", "text": "Лекари от \"Пирогов\" са заплашвани с уволнение, за да не протестират, а да мълчат за ставащото в болницата за спешна медицинска помощ. В същото време в нея текат уволнения, авторитетни специалисти с по 20 г. стаж в болницата са преназначавани на временни договори с изпитателни срокове, месечните възнаграждения се намаляват, а медици дори споделят, че вече стават свидетели на извършването на добре платени от НЗОК операции на пациенти, чието състояние не налага драстичната намеса на скалпела. В някои клиники отношенията между началници и лекари са изострени до такава крайност, че взаимните обиди и публичното унижаване са ежедневие.Спешните лекари, сестри, санитари от години работят в мизерните условия в държавната болница и са подложени на огромен стрес заради естеството на работата си, но не това ги изкарва на улицата. Смяната на ръководството обаче донесла огромно напрежение, особено в някои клиники, а последната провокация към екипите било намаляването на месечните възнаграждения с по 250-300 лева. Това било направено чрез спиране на допълнителното материално стимулиране (ДМС) през последния месец. Казали им да не чакат ДМС и следващия месец, нито нещо допълнително за предстоящите празници.Около 100 пироговци излязоха на протест днес с искане за оставката на .Множеството се събра пред входа, между линейките, в мразовитото време по обед, а освен синдикалните знамена на \"Подкрепа\" се виждаше и транспарант с надпис \"ОСТАВКА\".Протестиращите обявиха, че директорът започнал да съкращава медици и закрил щатове на пенсионирани медицински сестри. За шефове на санитарите в Спешното отделение били назначени пенсионирани военни. Променяни са имена на клиники, заради което лекарите трябвало да подписват нови договори и медици с 20-годишен стаж са принуждавани да подписват временни договори с 6-месечен изпитателен срок, в рамките на който те могат да бъдат уволнени по всяко време. Заради всичко това има и много напуснали медици, а никой дори не опитвал да ги спре, разказаха протестиращите. Не искаме да работим като на война, заявиха те.Протестиращите се оплакаха и от решението специализанти да дежурят по 12 часа на входа на болницата и да разпределят пациенти. Това правило беше въведено след смъртта на пациент, отпратен от болницата. Аз съм тук, за да защитя парите, труда и условията на работа на колегите си. Подиграват се с нас. Имаме огромен дефицит на кадри, което е най-важното. Не е всичко пари, ние сме си дали емоциите тук. Не можем да позволим шепа хора да се подиграват с нас, заяви пред OFFNews Нели Гогова, която работи в противошоковата зала на болницата. Сега не всички са навън, защото са заплашвани. Не всички са достатъчно смели, за да излязат, допълни тя и посочи, че един от най-големите проблеми е изключителният дефицит на кадри, особено на медицински сестри, което води до закриване на звена, каза Гогова, която работи в болницата от 20 години. \"Не само аз, но и всички тук приемат болницата като част от своя живот и е обидно да се отнасят зле с нас. Не може една болница, която поема толкова пациенти от цялата страна, да работи в такива условия, да се отнасят с нас по този начин и да получаваме заплащане, което не отговаря на нашия труд\", заяви д-р Борислав Петров, специализант в \"Пирогов\" от три години.Той коментира нареждането специализанти да разпределят пациентите на входа на болницата. \"Обидно е за специализанти, но и за целия персонал. Има хора, които трябва да вършат тази работа\", посочи Петров.Той коментира, че трите години, в които е в болницата не са много, но е забелязал, че ситуацията се влошава. Усеща се едно напрежение, страх в моите колеги и в мен самия, което затруднява работата, подчерта медикът. Утре медиците от \"Пирогов\" отново ще излязат на протест. Те обявиха, че се надяват на реакцията на здравното министерство и дори на премиера Бойко Борисов. Ресорният министър Кирил Ананиев обаче не зае страната на протестиращите. Той обяви, че излезлите на протест са само малка част от служителите на болницата, а преобладаващата част от медиците в лечебното заведение не подкрепят тяхната позиция. По думите му сигналът до него за проблемите в болницата е дошъл от бивши членове на КТ \"Подкрепа\", които били изключени от организацията по причини, които не поиска да назове. Той посочи, че все пак е направил работна група, която да извърши проверка в \"Пирогов\". Очаква се становището на групата да е готово до дни. ", "date": "2017.12.05", "title": "Плашат пироговци с уволнения, за да мълчат. Днес над 100 поискаха с протест оставката на Балтов"}
{"url": "https://offnews.bg/koloezdene/opravdaha-sagan-za-intcidenta-s-kavendish-670639.html", "text": "Словакът Петер Саган не е ударил умишлено Марк Кавендиш в спринта към финала на етап от обиколката на Франция, реши Международният колоездачен съюз (UCI).Това сложи край на разточителното дело срещу трикратния световен шампион на шосе, който имаше насрочено изслушване пред Спортния арбитражен съд (CAS) само няколко часа след заседанието на UCI. \"След като прегледахме внимателно материалите, предоставени на CAS, включително и видео, което не беше на наше разположение при дисквалификацията, ние решихме, че случаят е инцидент и не е по вина на Саган\", съобщиха от международния съюз.\"Миналото е забравено. Всичко това трябва да ни помогне да развием нашия спорт. Радвам се, че случаят завърши благоприятно за мен, защото в спорта винаги е изключително важно да има справедливост.Дори и тогава, когато емоциите взимат връх\", заяви самият Саган, който през лятото беше принуден да напусне Тура заради инцидента.", "date": "2017.12.05", "title": "Оправдаха Саган за инцидента с Кавендиш"}
{"url": "https://offnews.bg/futbol/nov-sadijski-gaf-beliaza-poslednia-mach-ot-kraga-v-parva-liga-670644.html", "text": "Локомотив (Пловдив) и Верея завършиха 1:1 в последния мач от 19-ия кръг на Първа лига.Гостите от Стара Загора могат да съжаляват и претендират, че не си тръгнаха с трите точки от “Лаута”, тъй като техен редовен гол беше отменен при резултат 1:0 в тяхна полза, с което темата за съдийството у нас отново дойде на дневен ред.Иначе заралии откриха резултата още в седмата минута, когато Петър Витанов намери по отличен начин Илиян Йорданов, който преодоля Илко Пиргов и направи 1:0 за Верея. През втората част Верея отново беше по-активният тим на терена. В 64-ата минута Мехди Фенуш центрира към Андонов, който си спря с рамо топката и прониза вратата за втори път.Съдията зад вратата алармира на главния рефер Баялцалиев, че според него нападателят е играл с ръка и попадението бе отменено.Повторенията обаче показаха, че голът бе редовен. Само преди дни Верея загуби от Левски след откровена игра с ръка на Яблонски, но тогава реферът зад вратата не беше толкова наблюдателен.В 83-ата минута домакините стигнаха до изравнителен гол от дузпа, реализирана от Симеон Райков. Въпреки теслите и безпаричието, за което открито сеговори, Верея заема пета позиция с 30 точки. Локомотив е девети с 22 точки.", "date": "2017.12.05", "title": "Нов съдийски гаф беляза последния мач от кръга в Първа лига"}
{"url": "https://offnews.bg/sviat/zaloviha-edna-ot-malkoto-zheni-krastnitci-na-mafiata-v-sitcilia-670641.html", "text": "Италианската полиция е арестувала 25 мафиоти, сред които жена, оглавила една от мафиотските фамилии в Палермо, след като съпругът й бе осъден на доживотен затвор, предаде ДПА, цитирана от БТА.Мария Анджела Ди Трапани бе идентифицирана от карабинерите като водещата фигура в един от осемте мафиотски квартала на сицилианската столица.Ди Трапани и останалите са арестувани по обвинения в членство в престъпна групировка, рекет, притежание на крадени стоки, помагачество и подстрекателство. Те са искали пари от местни търговци срещу \"охранителни услуги\".Жената има предишни присъди за мафиотски престъпления. През 2008 г. е била арестувана и осъдена на затвор заради посредническата си роля между своя съпруг Салвино Мадония и членове на неговия мафиотски клан.Жените босове на мафията са нещо рядко, но не и прецедент. По-рано през годината Патриция Месина Донаро, чийто брат Матео е най-издирваният мафиотски бос в Сицилия, беше осъдена на 14 и половина години затвор, след като апелативен съд я обяви за високопоставена фигура на мафията.", "date": "2017.12.05", "title": "Заловиха една от малкото жени-кръстници на мафията в Сицилия"}
{"url": "https://offnews.bg/zimni/mok-izhvarli-rusia-ot-zimnite-olimpijski-igri-prez-2018-g-670648.html", "text": "Международният олимпийски комитет (МОК) временно спря членството на Олимпийския комитет на Русия (ОКР) в организацията и отстрани националния отбор на Русия от участие в Олимпийските игри през 2018 г., които ще се проведат в Пьончан (Южна Корея).Съобщението е на пресслужбата на МОК, цитирана от руската държавна агенция ТАСС. Решението за отстраняване на ОКР, което беше прието на изпълкома на МОК, влиза в сила от днес. Руските спортисти, които не са уличени в употреба на забранени медикаменти могат да участват в игрите в лично качество под неутрален флаг. Наказанието не засяга националните отбори на Русия по хокей и кърлинг.Заседанието на изпълкома се проведе в централата на МОК в Лозана (Швейцария). Решението е взето на база на изводите на две комисии. Първата се занимаваше с допълнителна проверка на допинг-пробите на участниците в Олимпийските игри в Сочи 2014, а втората разследваше ролята на сътрудници на руското министерство на спорта, които са имали възможност да скрият положителни допинг-проби. Сред санкционираните представители на руските спортни власти е и настоящият вицеприемер на Руската федерация Виталий Мутко, който доскоро бе министър на спорта. Той получава доживотно наказание от МОК. Мутко е настоящ президент на Руския футболен съюз. Ще бъдат отказани акредитации за игрите на всички чиновници от Министерството на спорта на Русия.През ноември тази година бяха отнети 10 медала, спечелени от руски спортисти в Сочи. По този начин руският отбор загуби първото място в класирането по медали. Зимните олимпийски игри в Пьончан ще се проведат между 9 и 25 февруари 2018 г.Все още няма официални реакции в Москва. По-рано през деня руският министър на спорта Павел Колобков заяви, че участието на руски спортисти под неутрален флаг, без герб на екипите и химн, е неприемливо.В същото време от руската федерация по бобслей обявиха, че ще оставят на спортистите сами да вземат решение дали да участват на игрите при тези условияе.Преди минути ръководството на медийния холдинг Общоруска държавна телевизионна и радиопредавателна компания потвърди решението си игрите от Пьончан да не се предават в страната, ако руският отбор не участва в тях.", "date": "2017.12.05", "title": "MOK изхвърли Русия от Зимните олимпийски игри през 2018 г."}
{"url": "https://offnews.bg/offtopic/klinika-tarsi-profesionalist-v-gushkaneto-na-kotki-za-22-hil-paunda-g-670603.html", "text": "Ветеринарна клиника в Дъблин, Ирландия, открива позиция за \"професионалист в гушкането на котки\". Заплащането може да достигне 22 хил. паунда годишно. В обявата клиниката JustCats пише, че идеалният кандидат трябва да притежава нежни ръце и способността да гали и мачка котки за дълго време. Също така, той трябва да може да шепне нежно на мустакатите животинки и да има нерви за по-игривите пациенти на клиниката. В обявата е отбелязано още, че кандидатите, които различават различен вид мъркане, ще бъдат с предимство. ", "date": "2017.12.05", "title": "Клиника търси професионалист в гушкането на котки за 22 хил. паунда годишно"}
{"url": "https://offnews.bg/istoria/mihaj-parvi-kraliat-kojto-vinagi-se-zavrashta-670629.html", "text": "Днес си отиде крал Михай Първи - последният монарх на Румъния и последният от двамата живи държавни глави от времето на Втората световна война. Но не преклонната му възраст от 96 г. го отне от близките му. Той бе диагностициран с рак, който в последната година влоши състоянието му критично.Роден е в Румъния на 25 октомври 1921 г. на територията на замъка Пелеш, близо до гр. Синая. Той е единственото дете на крал Карол Втори и втората му съпруга, принцеса Хелена Гръцка.Когато Михай е едва на четири години баща му се отказва от правото си на наследство на румънския трон. Така бъдещият крал става първи престолонаследник. През 1927 г. крал Фердинанд Първи умира и така 6-годишният принц става върховен монарх на Кралство Румъния. Тъй като е твърде млад, за да управлява, е създаден регентски съвет, оглавен чичото на Михай - принц Николай.През юни 1930 г. е извършен държавен преврат на чело с министър-председателя Юлиу Маниу. Той подкрепя бащата на Михай, който обявява отказа си от наследство на трона за невалиден. Така Карол Втори става крал на 8 юни. Само след 10 години в страната отново има сътресения. През 1940 г. след нов държавен преврат - този път на чело е министър-председателя Йоан Антонеску, крал Карол е принуден отново да се откаже от трона и така Михай става монарх за втори път.През ноември 1947 г. крал Михай отива в Лондон, за да присъства на сватбата на третата си братовчедка - принцеса Елизабет Втора (сега кралица) и херцога на Единбург Филип Маунтбатън. Тогава той среща Анна Бурбон-Пармска, неговата бъдеща съпруга.В същата година - на 30 декември, завръщайки се от път, той намира двореца си заобиколен от войници, верни на комунистическия режим. Със заплахи от кръвопролития, той е принуден да подпише документ за абдикация. Четири години по-късно напуска страната, въпреки че през март 1948 г. обявява абдикацията си за невалидна, защото е била насилствено провокирана.Междувременно се кроят планове за сватбата на Михай и Анна. Двамата се събират в Швейцария, изправяйки се пред една от най-големите пречки в предстоящия им живот - религията. Анна е римокатоличка, докато Михай е православен. Двамата искат разрешение за брак от папата, но с обещание - Михай дава думата си, че децата му ще бъдат католици. Но кралят не би могъл да изпълни обещанието си, тъй като би нарушил румънската конституция и папата отказва да благослови брака. Но двойката, с подкрепата на свои близки, се жени, въпреки всичко. Години по-късно - през 1966 г., те имат втора сватба в римокатолическа църква в Монако.На 10 юни 1948 г. двамата се женят на православна церемония, която се провежда в тронната зала на Кралския дворец в Атина. Поради религиозните различия чичото на Анна - княз Ксавие от Бурбон-Парма, издава декларация, с която отказва да признае сватба, противоречаща на желанията на папата. Той също така забранява на родителите си да присъстват. Родителите на Анна също не са на сватбата.Въпреки че Михай е загубил трона, Анна приема званието кралица на Румъния. Две години по-късно те се местят в Англия, където остават до връщането си в Швейцария през 1956 г. Семейството има пет дъщери: принцеса Маргарита, р. 1949 г., принцеса Елена, р. 1950 г., принцеса Ирина, р. 1953 г., принцеса София, р. 1957 г., и принцеса Мария, р. 1964 г.През годините крал Михай работи като пилот в компания за оборудване на самолети. Той посещава Румъния чак на 43-годишна възраст, като му бива дадено разрешение да остане едва за няколко часа. През 1997 г. румънското му гражданство бива възстановено, заедно със собствеността върху няколко имота. Семейството живее главно в Палата на Елизабета в Букурещ, имат и дом в Швейцария.В годините след завръщането си в Румъния крал Михай е активен в популяризирането на Румъния по света, но никога не прави опити да върне монархията в страната. Той обаче прави промени през 2007 г., с които се позволява на жени да сядат на трона, което преди това е забранено. Той обявява принцеса Маргарита за негова първа наследница.На 2 март 2016 г. крал Михай е диагностициран левкемия и обяви, че се оттегля от обществения живот. Принцеса Маргарита пое обществените задължения на семейството. Съпругата му Анна умира на 1 август същата година в болница в Швейцария на 92 години. След по-малко от година крал Михай я последва във вечния път.", "date": "2017.12.05", "title": "Михай Първи - кралят, който винаги се завръща"}
{"url": "https://offnews.bg/izvan-terena/svirep-boetc-v-opasna-blizost-s-bivsha-na-ronaldo-670607.html", "text": "ММА звездата Конър Макгрегър се озова в опасна близост до феноменалната руска красавица и модел на бельо Ирина Шейк.Шампионът на UFC беше специален гост на раздаване на модни награди, която се проведе в \"Ройъл Албърт Хол\" в Лондон. Сред популярните гости бяха още шампионът във Формула 1 Люис Хамилтън, актрисата Памела Андерсън, Донатела Версаче, певицата Рита Ора и др.По време на самата вечеринка Конър не пропусна да се снима с Ирина Шейк, като я награби в прегръдка. Макгрегър продължава да отклонява въпросите на журналистите за своето евентуално завръщане.Неговото име не спира да се забърква в скандали, включително и с жестоката ирландска мафия.", "date": "2017.12.05", "title": "Свиреп боец в опасна близост с бивша на Роналдо"}
{"url": "https://offnews.bg/turizam/angelkova-predstavi-na-poslanitci-v-sofia-nasitena-turisticheska-progr-670636.html", "text": "Готвим амбициозна програма от събития през следващата година. Част от тях ще са по време на Българското председателство на Съвета на ЕС, организираме и второ издание на Световния конгрес на древните цивилизации. Това каза министърът на туризма Николина Ангелкова по време на 5-ата поредна работна закуска с посланиците у нас, която се организира от ведомството. На събитието присъстваха около 50 ръководители и представители на дипломатическите мисии у нас. Министърът уточни, че първото важно събитие от най-високо ниво ще е през февруари. Тогава се организира среща на министри от държавите членки на ЕС с основен фокус туризъм и икономически растеж. Освен нея Министерството на туризма работи по още 5 събития, които ще бъдат реализирани в първите 6 месеца на годината, когато България ще председателства съвета на ЕС. Съвместно с Китайската народна република се подготвя и туристически форум в Пекин през април 2018 г., съобщи още министърът. И посочи, че това ще е още един начин да се постави фокус върху европейската инициатива „ЕС-Китай 2018 - година, посветена на туризма“ („2018 EU-China Tourism Year“).Министър Ангелкова представи пред ръководителите на дипломатическите мисии у нас резултатите в туризма за 10-е месеца на 2017 г. Общо чуждестранните посетители на България в периода януари-октомври са повече от 8 млн., като се отчита ръст от 7,6 на сто в сравнение със същите месеци на миналата година, каза министърът. Тя поясни още, че около 6 млрд. лв. са приходите от международни пътувания за времето от януари до септември. Нарастването в постъпленията е повече от 9 на сто спрямо същия период година по-рано. Само през летния сезон страната е посетена от над 5,3 млн. чуждестранни туриста, което с 5,7% повече в сравнение със същия период на 2016 г. Относно зимния сезон министърът заяви, че прогнозите са и той да е успешен. Очакванията са посетителите у нас да се увеличат с 5-10% спрямо зимен сезон 2016/2017 г., когато България посрещна над 1,42 млн. чуждестранни госта.Българското Министерство на туризма е първото в света, което пуска услуга с възможност за директно споделяне на туристически обекти чрез Chat Extension на Вайбър, заяви още пред посланиците министър Ангелкова. Свързването ще даде възможност всичко, което е включено или се добавя към мобилно приложение и уебсайт на iLoveBulgaria, автоматично да се показва и във Вайбър. Потребителите ще могат да откриват и да си препращат снимки и информация в чата за националните ни обекти. Министерството на туризма и iLoveBulgaria сме първи в България и в света, които имат възможността да осигуряват съдържание във Вайбър Chat Extension, обясни пред посланиците министър Ангелкова.Н. Пр. д-р Ахмед Ал Мадбух благодари на министър Ангелкова за традиционната среща, която организира и коментира, че това е страхотна инициатива, която трябва да продължава и за в бъдеще.Н. Пр. Лйерка Алайбег, посланик на Хърватия у нас, коментира, че и Хърватия предприема мерки за наемане на работници от трети страни, защото и те като България имат проблем с квалифицираните кадри.Да обърнем повече внимание върху опазването на природните дадености, защото това ние е най-голямото богатство, препоръча Н. Пр. Марян Гьорчев, посланик на Република Македония.Посланиците приветстваха и инициативата на ведомството малко познати туристически дестинации да бъдат показвани на представителите на дипломатическия корпус.Министър Ангелкова благодари за сътрудничеството на ръководителите и представителите на дипломатическите мисии у нас. Вие сте не само посланици на вашите страни у нас, но и на България, заяви министърът. И допълни, че очаква добрите взаимоотношения в сферата на туризма да се запазят, а министерството винаги ще ги посреща с отворени врати.", "date": "2017.12.05", "title": "Ангелкова представи на посланици в София наситена туристическа програма за 2018 г."}
{"url": "https://offnews.bg/112/inzhener-postrada-pri-remont-na-voenen-vertolet-na-letishte-vrazhdebna-670645.html", "text": "Инженер е пострадал при инцидент по време на ремонт на вертолет на българските Военновъздушни сили в завода \"Терем - Летец\" ЕООД.Раненият инженер от състава на завода.Инцидентът е станал при запуск на двигател на вертолета на летище \"Враждебна\".Пострадалият е с лека телесна повреда, няма опасност за живота му.Военното министерство, което е принципал на \"Терем - Летец\", ще проверява защо се е стигнало до днешния инцидент.", "date": "2017.12.05", "title": "Инженер пострада при ремонт на военен вертолет на летище Враждебна"}
{"url": "https://offnews.bg/temida/dadoha-na-sad-mazh-karal-drogiran-bez-knizhka-biagal-ot-politcai-i-o-670614.html", "text": "Прокуратурата ще изправи пред съда мъж, който през пролетта извършил шест престъпления, докато шофирал автомобила си в София. И. Димитров е обвинен по 6 текста от Наказателния кодекс - за предложен подкуп на длъжностно лице, за държане на наркотични вещества, управление на автомобил без книжка и след употреба на наркотици, както и за това, че попречил на полицията да го провери, като едновременно с това е извършил непристойни действия, грубо нарушаващи обществения ред и изразяващи явно неуважение към обществото.Случаят е от 30 май, когато служители на 05 Районно управление, направили опит да спрат лек автомобил марка „Мерцедес“ на бул. „Данаил Николаев“.Шофьорът не се подчинил на \"стоп палката\", от което последвало гонка. Тогава обаче ченгетата не успели да настигнат хулигана. На следващия ден – 1 юни 2017 г., същият автомобил бил забелязан отново от служители на 5 районно по бул. „Владимир Вазов“ в София. Повторно шофьорът отказал да спре за проверка и с избягал. Тогава в преследването се включили други патрули на полицията, които успели да засекат нарушителя на ул. „Витиня“.Малко преди да го спрат, полицаите забелязали, че шофьорът изхвърля от автомобила си две червени топчета, за които по-късно било установено, че съдържат наркотици. При опит да бъде проверен, шофьорът указал яростна съпротива, като отказал да напусне колата, отправял към тях обиди и закани и се съпротивлявал физически. Това наложило ченгетата да прибягнат до използването на сила и белезници. След като бил обезвреден, Димитров предложил на полицаите по 5 хил. лв. подкуп, за да „оправят нещата“.От прокуратурата подробно описаха повдигнатите му обвинения. 1. За това, че на 1 юни 2017 г. в гр. София обещал подкуп - сумата от 5000 лв., на длъжностно лице, което заема отговорно служебно положение - ‘‘Командир на отделение“ в група ‘‘Охрана на обществения ред“ на сектор ‘‘Охранителна полиция“ 05 РУ- СДВР, IV-ти взвод, за да не извърши действие по служба, а именно да провери правоспособността на водача и документите на МПС-то - престъпление по чл. 304а пр.2 алт. 5 вр. чл. 304, ал. 1 от НК;2. За това, че на същата дата и място, в лек автомобил м. ‘‘Мерцедес‘‘ и в жилище, находящо се в гр. София, без надлежно разрешително е държал високорискови наркотични вещества – коноп - престъпление по чл. 354а, ал. 3, т. 1 от НК;3. За това, че на 1 юни 2017 г. в гр. София управлявал МПС лек автомобил м. ‘‘Мерцедес‘‘, без свидетелство за управление на МПС в едногодишен срок, след като е наказван по административен ред за същото деяние, влязло в законна сила на 2 септември 2016 г. - престъпление по чл. 343в ал.2 вр. чл. 343в ал.1 от НК;4. За това, че на 1 юни 2017 г. в гр. София е управлявал МПС лек автомобил м. след употреба на наркотични вещества – тетрахидроканабинол и метаболит – престъпление по чл. 343б ал.3 от НК;5. За това, че на 1 юни 2017 г. в гр. София, противозаконно е попречил на орган на власт - полицейски инспектор V степен в група ’‘ Охрана на обществения ред‘‘ на сектор ‘‘Охранителна полиция ‘‘ при 05 РУ- СДВР да изпълни задълженията си, а именно да извърши проверка по ЗДвП - да провери правоспособността на водача и документите на МПС-то - престъпление по чл. 270 ал.1 от НК;6. За това, че на 1 юни 2017 г. в гр. София извършил непристойни действия, грубо нарушаващи обществения ред и изразяващи явно неуважение към обществото – обиждал с вулгарни думи полицейски служители при 05 РУ-СДВР и ги дърпал и да бутал с тяло - престъпление по чл.325, ал.2, вр. ал.1 от НК.Обвиняемият в момента е задържан за постоянно в ареста. ", "date": "2017.12.05", "title": "Дадоха на съд мъж: карал дрогиран без книжка, бягал от полицаи и опитал да ги подкупи"}
{"url": "https://offnews.bg/sviat/ispania-ottegli-zapovedta-za-arest-na-puchdemon-670611.html", "text": "Испанският върховен съд оттегли международната заповед за арест за бившия лидер на Каталуния Карлес Пучдемон и четирима от министрите в правителството му, предаде Би Би Си.Те избягаха в Белгия преди месец след незаконно прогласяване на независимост на областта от Испания вследствие на референдума от октомври, обявен за противоконституционен от испанския Върховен съд.Съдия заяви, че въпреки оттеглянето на заповедта министрите са изправени пред възможни обвинения за подклаждане на размирици и бунт срещу държавата.В понеделник други шестима министри бяха освободени от затвор близо до Мадрид. Още двама, включително бившия каталунски вицепрезидент Ориол Жункерас, остават в ареста. Освободените бяха пуснати срещу 100 хил. евро гаранция на човек. Срещу тях продължава да се води разследвания по възможни обвинения в бунт, противодържавна дейност и незаконно присвояване.След потушаването на бунта и уволнението на каталунското правителство от централните власти в Мадрид бяха насрочени избори в Каталуния. Те ще се проведат на 21 декември.", "date": "2017.12.05", "title": "Испания оттегли заповедта за арест на Пучдемон"}
{"url": "https://offnews.bg/kultura/koleda-v-evropa-naj-krasivo-ukrasenite-gradove-za-praznika-galeria-670612.html", "text": "Днес ще бъдат запалени светлините на коледното дърво в София. Преди нас обаче много европейски градове вече украсиха улиците си, а блясъкът на коледната им декорация направо спират дъха. Вижте някои от най-красивите коледни украси в Европа в галерията ни.", "date": "2017.12.05", "title": "Коледа в Европа: Най-красиво украсените градове за празника (галерия)"}
{"url": "https://offnews.bg/obshtestvo/plevneliev-stana-pocheten-profesor-v-pekinski-universitet-670619.html", "text": "Президентът (2012-2017) Росен Плевнелиев изнесе реч пред представители на администрациите на над 40 държави в Института за развиващи се пазари на Пекинския нормален университет, за ролята на Югоизточна Европа в инициативата „Един пояс, един път”. Той бе удостоен с длъжността „Почетен професор” на Института за развиващите се пазари във висшето учебно заведение - един от най-старите и престижни университети в Китай, с фокус върху хуманитарните науки.По-късно днес той ще изнесе лекция в най-големия китайски университет – „Синхуа” – на тема „Бъдещето на лидерството”.", "date": "2017.12.05", "title": "Плевнелиев стана почетен професор в пекински университет"}
{"url": "https://offnews.bg/sviat/strelba-do-letishte-vav-frantcia-ima-zaginal-i-raneni-670618.html", "text": "При стрелба близо до летището в Бастия на френския остров Корсика днес е бил убит един човек и двама са ранени, съобщи Франс прес, цитирана от БТА.Загиналият е улучен от куршум в главата. Ранените са на 40 и 35 години. Единият от тях е пострадал тежко.На мястото са пристигнали органи на реда. Хората на летището са евакуирани и не е имало паника сред тях.", "date": "2017.12.05", "title": "Стрелба до летище във Франция, има загинал и ранени"}
{"url": "https://offnews.bg/sviat/bezreditci-v-kiev-zaradi-aresta-na-saakashvili-poddrazhnitci-go-osvob-670617.html", "text": "Протестни демонстрации избухнаха в украинската столица Киев след задържането на бившия грузински президент и бивш губернатор на Одеска област Михаил Саакашвили.Той бе арестуван рано тази сутрин в сградата, в която живее в Киев, заради дейност срещу официалната власт. Тогава Саакашвили се качи на покрива на сградата и заплaши да скочи, но властите успяха да го задържат.Задържането на бившия губернатор и настоящ политически опонент на президента Петро Порошенко предизвика многолюдни демонстрации в негова защита. Саакашвили е и лидер на опозиционната партия \"Движение на новите сили\". Ако вината му бъде призната, той може да бъде осъден на лишаване от свобода от три до пет години.От покрива бившият президент призова своите привърженици да оказват съпротива на властите. Край сградата се събраха неколкостотин негови поддръжници и избухнаха безредици със силите на реда. Един човек пострада, предаде ТАСС.Полицията изпрати в центъра на Киев допълнителни подразделения, съобщиха органите на реда, без да уточнят броя на полицаите, участващи в акцията. Столичният център е парализиран поради задръствания, предизвикани от протестиращи и сили на реда.Привърженици на Саакашвили са издигнали около сградата, където живее, барикади от контейнери за отпадъци, бетонни кашпи и чували с боклук. Те са препречили улицата, по която се очаква да мине кола на тайните служби, превозваща задържания опозиционер до следствения изолатор.Около 14 ч българско време ТАСС и \"Ройтерс\" съобщиха, че поддръжници на опозиционера са успели да го освободят от полицейския микробус, който трябваше да го отведе в ареста.Симпатизантите на Саакашвили, които го защитават, са най-много 200 души. Срещу тях са изправени горе-долу също толкова служители на реда, но на мястото са изпратени по спешност специални сили, посочва ТАСС, цитиран от БТА.Социалните мрежи избухнала с призиви \"Всички на майдана\". \"Никой няма право да провежда масови репресии пред очите на цял свят за разправа с бившия президент на Грузия Михаил Саакашвили. Това е политически терор, който е станал лице на Украйна\", коментира от трибуната на Върховната рада Юлия Тимошенко, лидер на групата на партия \"Баткившчина\" и бивш премиер на Украйна.", "date": "2017.12.05", "title": "Безредици в Киев заради ареста на Саакашвили, поддръжници го освободиха от полицейски ван (на живо)"}
{"url": "https://offnews.bg/futbol/izostaven-alkoholik-mechtae-za-mondial-2018-670584.html", "text": "Нападателят на Коринтианс Жо беше избран за най-добър футболист на завършилия вчера шампионат на Бразилия. 30-годишният стрелец заби общо 18 попадения и подели голмайсторския приз с Енрике Доурадо от Фламенго, като имаше основен принос за титлата на Коринтианс.След като получи наградата си бившият футболист на ЦСКА (Москва) и Манчестър Сити, сподели, че се надява да попадне в състава на Бразилия за Мондиал 2018.“Сигурен съм, че с качествата си мога да съм много полезен на \"селесао\". Вече съм друг човек - спрях пиенето, не купонясвам. Превърнах се в лидер.Промених се много, след като жена ми ме напусна, а и феновете на Атлетико Минейро постоянно ме обиждаха. Личният живот и кариерата ми бяха стигнали дъното. Тогава реших, че е време да направя нещо за себе си”, призна Жо.", "date": "2017.12.05", "title": "Изоставен алкохолик мечтае за Мондиал 2018"}
{"url": "https://offnews.bg/112/mvr-kam-studentite-idete-na-praznika-si-s-gradskia-transport-ili-taks-670610.html", "text": "МВР публикува традиционните си препоръки към студентите по повод предстоящия им празник. За осигуряване на реда по време на празника ще бъдат ангажирани екипи на Охранителна полиция и Главна дирекция „Пожарна безопасност и защита на населението“. В тази връзка ще има засилено полицейско присъствие около местата, където се очаква да има струпвания на празнуващи студенти. Една от препоръките, които от Пътна полиция дават на студентите, е да отидат на празника с такси, с градския транспорт или да си намерят шофьор:От полицията напомнят и за това, че автомобилите трябва да се движат със зимни гуми с дълбочина на протектора не по-малка или равна на 4 мм.Светлините, чистачките и отоплението на автомобили трябва да са изправни, припомнят от катаджиите.В препоръките МВР припомня на студентите, че не трябва да шофират пияни или дрогирани и че не трябва да се изкушават, когато празникът започне още в автомобила: МВР припомня, че шумът в колата от разговори и силната музика, както и приповдигнатото настроение на шофьора пречат на концентрацията. Затова шофиращите студенти е добре да предупредят приятелите си в колата да не вдигат шум. От полицията отправят предупреждение и за това студентите да не участват в гонки:В същото време, ако си имат шофьор, студентите трябва да го предупредят да не кара рисково, като превишава скоростта, изпреварва неправилно или създава предпоставки за катастрофа. \"..направи му забележка. Помни, че той застрашава и твоя живот\", се посочва в съветите.След като купонът свърши, е добре да празнуващите да отпочинат, преди да отпътуват обратно. ", "date": "2017.12.05", "title": "МВР към студентите: Идете на празника си с градския транспорт или такси"}
{"url": "https://offnews.bg/politika/orhan-ismailov-npsd-veche-ne-e-zaedno-s-dost-na-mestan-670582.html", "text": "Народната партия \"Свобода и достойнство\" с лидер Орхан Исмаилов, която преди парламентарния вот напусна Реформаторския блок и се коалира с ДОСТ, вече ще е самостоятелен политически субект. НПСД ще търси пак взаимодействие в дясно, става ясно от декларация на ръководния орган на партията. На изборите за 44-то Народно събрание 120 000 български граждани дадоха гласовете си за Обединение ДОСТ (НПСД-ДОСТ). Тази коалиция беше продиктувана от необходимостта да се даде ясна алтернатива на порочния модела \"Кой\". Декларацията на НПСД: На петата година от своето учредяване Народна Партия Свобода и Достойнство е утвърдена, дясна демократична партия с доказана идентичност и коалиционна култура. Както преди в парламента и изпълнителната власт, така и сега, като извън парламентарна опозиция, ПП НПСД без отстъпление продължава да отстоява своите принципи на: демократичност; прозрачност; честност; отчетност; отговорност; всеотдайност, както и политики за: отстраняване от управленски позиции на агентите и сътрудниците на бившата ДС; осигуряване справедлива и независима съдебна система, защитаваща ефективно произтичащите от конституцията и законите права на българските граждани във всички свери на обществено-политическия живот; ефективна борба с корупцията, контрабандата и битовата престъпност; осигуряване на равни възможности и недопускане на дискриминация на етнически, верски, расов и полов признак; извеждане на образованието в национален приоритет; добросъседски международни отношения базирани на взаимни ползи и интереси; устойчива и напредваща евро-атлантическа интеграция.Наблюдавайки първите шест месеца от управлението на третия кабинет Борисов, с прякото участие на крайни националистически, ксенофобски и про-руски партии, констатираме: Все по-слаба воля за борба с корупцията и мафиотизираното задкулисие; Засилено задкулисно взаимодействие с икономическите структури на ДПС; Превърнали се в практика политически гонки и уволнения; Все по-голяма политическа демагогия и нерешаване на старите проблеми в здравеопазването, образованието, отбраната, развитието на регионите, на ромската общност и не на последно място на електронното управление; Неадекватност по отношение на възползване от позитивните трендове в развитието на глобалната икономика за реализиране на неотложните институционални реформи и внедряване на съвременните технологични постижения.Отчитаме неуспеха на десните партньорски партии да влязат в парламента и да бъдат адекватен коректив и опозиция на неадекватните и вредни за страната ни политики. Смятаме, че е необходим качествено нов подход на организация и взаимодействие в дясното, който би могъл да доведе до повече интеграция между субектите и възвръщане на доверието и подкрепата от страна на избирателя, за успешно бъдещо, автентично, дясно управление. Скъпи съмишленици,На изборите за 44-то Народно събрание 120 000 български граждани дадоха гласовете си за Обединение ДОСТ (НПСД-ДОСТ). Тази коалиция беше продиктувана от необходимостта да се даде ясна алтернатива на порочния модела „Кой“. Нашето обединение с ПП ДОСТ беше в рамките на коалиционно споразумение само за парламентарните избори и НПСД продължава по пътя си като самостоятелен политически субект.Заявяваме ясно и отговорно, че ние няма да предадем доверието на тези 120 000 души, които гласуваха за Обединение ДОСТ. Като партия с ясна и демократична политика през годините и като самостоятелен политически субект, ще продължим да защитаваме правата на всеки български гражданин, независимо от неговата етническа, религиозна или културна принадлежност. Всички решения за коалиционната политика на партията се взимат от НКС, ние не сме упълномощавали никой да говори или договаря нещо от наше име. Граждани на България, които ни подкрепихте на последните избори! Ние бяхме, сме и ще бъдем до вас, като изразители на вашите стремежи към демокрация, свобода и толерантност, колкото и сложни и колкото и неочаквани политически обстоятелства да ни донесе родната действителност. Всеки който желае да продължи с нас борбата за по-добро бъдеще на децата ни, винаги ще бъде добре дошъл редом до нас!", "date": "2017.12.05", "title": "Орхан Исмаилов: НПСД вече не е заедно с ДОСТ на Местан"}
{"url": "https://offnews.bg/obshtestvo/razreshiha-ednopolovite-brakove-i-v-avstria-670616.html", "text": "Еднополовите бракове вече са разрешени и в Австрия, реши Конституционният съд на страната. Според съдебното разпореждане най-късно през 2019 г. ще започне регистрация на бракове между лица от един и същи пол с оглед забраната върху дискриминацията въз основа на сексуалната ориентация, предаде АФП, цитирана от бТВ. Забраната върху еднополовите бракове \"нарушава принципа за равенство и недискриминация въз основа на лични качества като сексуалната ориентация\", посочва съдът в решението, взето по повод молба, внесена от двойка жени. Еднополовите двойки могат да сключват граждански съюзи в Австрия от седем години, брак помежду им обаче не се допускаше от закона. 16 страни в Европа признават хомосексуалните бракове.", "date": "2017.12.05", "title": "Разрешиха еднополовите бракове и в Австрия"}
{"url": "https://offnews.bg/politika/radev-blagodaria-na-saprugata-mi-che-balgarskiat-shte-e-maturiteten-670586.html", "text": "България и Франция са стратегически партньори и за доверието в двустранните отношения своят голям принос има и българската общност в страната, заяви президентът Румен Радев на среща със стотици наши сънародници в Париж. Държавният глава подчерта, че именно доверието е условие за привличането на повече инвестиции у нас и за интеграцията на страната ни в Европа. , каза президентът и призова сънародниците ни никога да не забравят, че завоюваните успехи в тази изключително конкурентна среда са успехи и за България и се постигат с много талант, упоритост и себеотдаване.Държавният глава приветства усилията на българската общност за признаване на българския език за матуритетен в образователната система на Франция.  посочи още президенът. Румен Радев благодари на българската общност и за създадените множество културно-просветни, информационни, благотворителни дружества и асоциации, в Париж функционират четири български училища, в които се обучават над 500 деца. „, подчерта още в изказването си пред сънародниците ни в Париж президентът Румен Радев.", "date": "2017.12.05", "title": "Радев: Благодаря на съпругата ми, че българският ще е матуритетен език във Франция"}
{"url": "https://offnews.bg/sviat/skandalna-izlozhba-v-berlin-obiavi-teroristi-za-machenitci-670583.html", "text": "Изложба в Берлин, посветена на мъчениците в човешката история, предизвика скандал, защото включва и снимки на атентатори, предаде Франс прес.Експозицията е наречена \"Музей на мъчениците\" и показва закачени на две стени снимки на мъченици, загинали за идеите, в които вярват, придружени от техни кратки биографии.Представени са 20 снимки, сред които такива на исторически фигури като древногръцкия философ Сократ и защитника на гражданските права в САЩ Мартин Лутър Кинг.До техните снимки обаче фигурират и двама атентатори, замесени в едни от най-кървавите нападения на 21 век. Първият от тях е египтянинът Мохамед Ата, един от основните отговорни лица за атентатите от 11 септември 2001 г. в САЩ.Мохамед АтаДругият е френският гражданин Исмаел Омар Мостефаи, един от тримата атентатори от концертната зала Батаклан, убили през ноември 2015 г. близо 90 души. До снимката на Мостефаи е поставен и билет за достъп до концертната зала Батаклан.Сред експонатите е и снимка на млада дагестанска атентаторка камикадзе, извършителка на атентата в метрото в Москва през 2010 г.Изложбата е дело на датски творчески колектив, нарекъл се \"Другото око на тигъра\". Тя може да се разгледана в творческия комплекс Кунскартие Бетаниен, където обичайно се излага алтернативно изкуство.Изложбата бе открита миналата седмица и би трябвало да продължи до утре. Тя веднага породи гневни реакции в социалните медии, а посолството на Франция в Берлин изрази дълбокото си изумление от това, че в нея има объркване между мъченичеството и тероризма.Авторите на експозицията казват, че всички посочени в експозицията лица са били определени като мъченици от дадена държава, религия или организация, а не и от самите творци, замислили изложбата. Авторите на експозицията казват, че се дистанцират от всяка форма на насилие и тероризъм.Кметството на Берлин също официално се разграничи от тази изложба и каза, че нито я подкрепя, нито я финансира.Депутатката от Берлин Беатрикс фон Сторх, представителка на партията Алтернатива за Германия, обяви в Туитър, че е подала жалба за \"възхвала на убийството\" във връзка с изложбата, предаде БТА.", "date": "2017.12.05", "title": "Скандална изложба в Берлин обяви терористи за мъченици"}
{"url": "https://offnews.bg/futbol/iuventus-bukuresht-smeni-imeto-si-pod-natisk-ot-torino-da-se-plasha-670585.html", "text": "Ювентус от Букурещ влезе с гръм и трясък в румънския елит през 2017 година, но големият триумф се превърна в огромно разочарование, тъй като клубът беше принуден да промени името си.Причината е натиск от страна на \"Старата госпожа\" от Торино, където не са доволни от употребата на името Ювентус, както и от почти еднаквата емблема от страна на румънците.Занапред букурещкият Ювентус ще се казва ФК Колентина и ще има ново лого. Самият клуб е основан през 1992 година и отците му явно са били фенове на торинския гранд, който с години не е забелязвал съществуването им, но с влизането в елита им влиза в полезрението.Иначе в Румъния за първи път отбор с названието Ювентус се появява през 1924 година и става шампион шест години по-късно.След това обаче се мести в Плоещ и става популярен името Петрололум. У нас също има отбор с името Ювентус, който е от село Малчика.Отборът е носил имената Юнак и Левски до 1995 година, когато се прекръства на Ювентус, със специалното разрешение на съименниците си от Торино, се твърди в информация в Уикипедия. Девизът му е \"Победа или смърт\".", "date": "2017.12.05", "title": "Ювентус (Букурещ) смени името си под натиск от Торино, да се плашат ли и в Малчика?"}
{"url": "https://offnews.bg/sviat/okonchatelno-grazhdanite-na-6-darzhavi-niamat-pravo-da-stapvat-v-sash-670587.html", "text": "Върховният съд на САЩ разреши заповедта на президента Доналд Тръмп за забрана за влизане в САЩ на гражданите на шест мюсюлмански държави да се прилага напълно, предадоха Би Би Си и Ройтерс.Заповедта се отнася за: Чад, Иран, Либия, Сомалия, Сирия и Йемен.Решението бе взето със 7 гласа \"за\" и два \"против\". То отменя две съдебни постановления на по-ниска инстанция, които блокираха частично забраната, като разрешаваха на граждани в роднински връзки с жители на САЩ да влизат на американска територия.Забраната, която влиза в сила, е третата версия на предизвикалата полемика политика на Тръмп.", "date": "2017.12.05", "title": "Окончателно: Гражданите на 6 държави нямат право да стъпват в САЩ"}
{"url": "https://offnews.bg/futbol/obvineniat-v-sekstormoz-futbolen-shef-ot-montana-minava-v-nastaplenie-670590.html", "text": "Обвиненият в секстормоз от млада реферка футболен шеф от Монтана Ангел Стоянов минава в настъпление в опит да изчисти репутацията си, информира врачанското издание \"Конкурент\".Районната прокуратура в Монтана е отказала да образува досъдебно производство срещу бившия председател на ОС на БФС в града. Мотивът е липсата на данни за извършено престъпление от общ характер. Постановлението е оформено след подаден от Стоянов сигнал с молба да се разпореди проверка, в хода на която да се разследват твърденията на Свободин Колев и половинката му инж. Теодора Тодорова по негов адрес и да се установи дали той е извършил престъпление от общ характер спрямо нея.Сагата започва на 11 август, когато Колев обвинява тогавашния футболен началник, че е отправял неприлични сексуални предложения към съпругата му.\"Парадоксално е, но аз поисках разследване на самия себе си. Пожелах прокуратурата да установи дали лицето Ангел Стоянов Ангелов е извършило престъпление от общ характер, дали съм злоупотребил със служебното си положение. В постановлението изрично е посочено, че освен по сайтове и в други медии Теодора Тодорова и Свободин Колев не са подавали жалби в полиция и прокуратура“, споделя Ангел Стоянов.Той е категоричен, че ще заведе дело за клевета и набедяване срещу Теодора Тодорова, Свободин Колев и всички, позволили си да злословят по негов адрес, пише още \"Конкурент\".Самата инж. Теодора Тодорова не остана длъжна на Ангелов и заяви, че чака с нетърпение да бъде заведено дело срещу нея.\"Ангел Стоянов казва, че ще заведе дело. Няма проблем. Това дело го чакам от момента, в който избухна скандалът. Интересно ми е как ще обори моите свидетели, присъствали по време на наши разговори и в моменти, в които ми е писал. Искам да кажа, че аз не съм единствената, с която е постъпил по подобен начин\", коментира Тодорова пред изданието bulnews.bg.", "date": "2017.12.05", "title": "Обвиненият в секстормоз футболен шеф от Монтана минава в настъпление"}
{"url": "https://offnews.bg/zdrave/farmatcevtichni-kompanii-poiska-nakazania-za-nezakonna-targovia-s-leka-670605.html", "text": "Фармацевтичният бизнес поиска строги наказания за незаконна търговия с лекарства, но настоя и за стимули за легалния бизнес. Според фармацевтичните компании нелегалният износ на лекарства следва да бъде криминализиран чрез нарочни промени в Наказателно-процесуалния кодекс. Основният закон в наказателното право у нас към момента не адресира разпространението на фалшифицирани лекарства, каквито по смисъла на закона са всички продукти, продавани извън регламентираната верига на лекарство-снабдяване.Компаниите подчертават, че акцията на ГДБОП, при която бяха арестувани седем души за нелегален износ на лекарства за онкоболни, показва, че злоупотребите в сектора са причинени от криминални лица и предприемането на законодателно-административни мерки срещу тях е безсмислено, след като тези лица и фирми не спазват и не зачитат закона изначално.За намирането на ефективно решение е необходим задълбочен анализ на причините за наличието на нерегламентиран износ. А той показва, че е на лице комплексно действие на много фактори - законодателна недостатъчност, ограничен ресурс на държавните органи да контролират фирми-еднодневки, постоянен натиск за намаляване на маржове и цени на лекарствата, ниско заплащане на специалистите в здравеопазването и много други, обяви бизнесът.Фармацевтичните компании смятат, че акцията остава еднократно действие, преборило симптом, но не е решила причината за проблема - разкрита е една групировка, но не са премахнати причините утре да се появи нова.Затова бизнесът настоява за ефективни мерки срещу сивата икономика и криминалните практики и подчертава, че в тази ситуация стабилните бизнес структури, спазващи закона, се явяват крайно необходим стратегически партньор на държавата.В същото време бизнесът иска либерализиране на законодателството в здравеопазването, което да подкрепя икономиката и развитието на бизнеса през мащаб, а не чрез натиск върху цени и маржове при малкия обем и ниска покупателна сила на българския пазар. ", "date": "2017.12.05", "title": "Фармацевтични компании поиска наказания за незаконна търговия с лекарства и стимули за легалния бизнес"}
{"url": "https://offnews.bg/obshtestvo/meditci-ot-pirogov-izlizat-na-protest-sreshtu-direktora-na-bolnitcat-670581.html", "text": "Медици от \"Пирогов\"ще протестират днес срещу директора си проф. Асен Балтов. Лекари и сестри от най-голямата болница у нас обвиняват шефа си в некомпетентност и хаотично управление и настояват той да подаде оставка.Те ще се съберат пред болницата в 13 ч.Според служителите директорът Балтов прави нарочни структурни промени, с които поставя на изпитателен срок опитни специалисти.Лекарите виждат в подхода на шефа си реваншизъм и заплашват с колективни оставки в ключови за болницата звена, пише \"Нова телевизия“.Недоволството си синдикатите в \"Пирогов” са формулирали и в писмо до здравния министър Кирил Ананиев.", "date": "2017.12.05", "title": "Медици от \"Пирогов\" излизат на протест срещу директора на болницата"}
{"url": "https://offnews.bg/112/rejs-na-gradskia-transport-vav-varna-potegli-sam-i-pomete-4-koli-670643.html", "text": "Във Варна автобус на градския транспорт без шофьор потегли сам и помете 4 паркирани автомобила, както и 20 колчета.По време на катастрофата в рейса е имало около двайсетина пътници, съобщава bTV.За щастие няма пострадали.Шофьорът твърди, че е слязъл, за да провери за техническа неизправност, но бил обезопасил автобуса – с изключен двигател и дръпната ръчна спирачка.", "date": "2017.12.05", "title": "Рейс на градския транспорт във Варна потегли сам и помете 4 коли"}
{"url": "https://offnews.bg/ikonomika/beh-razreshi-na-ban-da-publikuva-doklada-za-aetc-belene-670649.html", "text": "Българският енергиен холдинг дава съгласието си Българската академия на науките да публикува доклада за АЕЦ \"Белене\", става ясно от прессъобщение на холдинга.В отговор на постъпило искане от БАН Съветът на директорите на \"Български енергиен холдинг\" ЕАД взе днес решение, с което дава съгласието си БАН да публикува на интернет страницата си предадените материали по сключения между БЕХ ЕАД и БАН договор за изготвяне на Национална стратегия в областта на енергетиката (с фокус върху електроенергетиката), гласи съобщението на БЕХ.Публикуването на доклада за АЕЦ \"Белене\" ще стане при съобразяване с поверителността на определена информация, касаеща Дружествата от БЕХ група, поясниха от енергийния холдинг.За да се избегнат спекулациите за намеса на енергийното министерство и Българския енергиен холдинг, учените от БАН поискаха докладите им да бъдат разсекретени и публикувани изцяло.В междинния доклад, който се появи на платформата за анонимно споделяне Balkanleaks, е записано, че АЕЦ \"Белене\" не е изгодна при нито един от 90-те проиграни варианта, включително и при много високи международни цени на електроенергията през следващите години.Преди това, на 16 ноември, докладът на БАН бе , че има възможност проектът за АЕЦ \"Белене\" да бъде жизнеспособен и печеливш.", "date": "2017.12.05", "title": "БЕХ разреши на БАН да публикува доклада за АЕЦ 'Белене'"}
{"url": "https://offnews.bg/obshtestvo/viatar-nosi-nova-portcia-stud-ukrotiava-se-v-chetvartak-670578.html", "text": "Жълт код за силен вятър е обявен днес за областите Видин, Монтана, Враца и Плевен. От северозапад нахлува още студ, времето ще е облачно, по високите места ще превали слаб сняг. Максимални температури ще са между 1 и 6 градуса, в София около 0 градуса. Над планините ще е мрачно, термометрите няма да се качат над минус три градуса, а на 2000 метра над минус 10 градуса.Край морето няма да вали и ще се затопли до 5-7 градуса. Максмалната температура във водата ще е два пъти по-висока, а вълните ще са до три бала. ", "date": "2017.12.05", "title": "Вятър носи нова порция студ, укротява се в четвъртък"}
{"url": "https://offnews.bg/temida/zapochva-deloto-na-elena-joncheva-sreshtu-borisov-670580.html", "text": "Днес тръгва делото на Елена Йончева срещу премиера Борисов. Журналистът и депутат от БСП Eлена Йончева съди премиера и партия ГЕРБ за неимуществени вреди от 20 000 лева.Още по време на предизборната кампания Йончева обяви, че ще даде на съд министър-председателя заради негови думи, че държавата е плащала милиони левове за репортажите й зад граница.Искът на Йончева е и срещу ГЕРБ, защото това била партията, възложила на премиера да оповестява нейни доходи.Първия път делото беше отложено, а в залата не се явиха нито Йончева, нито Борисов.", "date": "2017.12.05", "title": "Започва делото на Елена Йончева срещу Борисов"}
{"url": "https://offnews.bg/sviat/predizbornata-kampania-v-katalunia-zapochna-670579.html", "text": "Започна кампанията за регионалните избори в Каталуния на 21 декември, предаде Франс прес.Залогът на изборите, свикани от централните испански власти след разпускането на правителството на автономната област, е висок - те са своеобразен тест за подкрепата за независимостта на Каталуния. Кампанията е нетипична, като водещите кандидати на сепаратистите са в ареста или в изгнание.Първите предизборни митинги се проведоха към полунощ. На единия от тях, в регионалната столица Барселона, уволненият каталунски премиер Карлес Пучдемон говори чрез видеоконферентна връзка от Брюксел, където е в изгнание.\"(Централните испански власти) искат да поставят всички възможни препятствия, за да не можем да проведем кампания при еднакви условия с другите кандидати\", каза Пучдемон. Той подчерта, че изборът пред каталунските гласоподаватели се свежда \"между нацията и подчинението\", \"между каталунските институции и мракобесните персонажи в Мадрид\".12 от 13-те министри от разформированото правителство на Каталуния са кандидати на изборите. Пучдемон и намиращият се в ареста уволнен вицепремиер Ориол Жункерас се борят за лидерската позиция в сепаратисткия лагер.Според проучванията на общественото мнение изходът от надпреварата между привържениците на независимостта и на оставането на Каталуния в Испания е неясен. Възможно е своеобразен арбитър да се окаже по-малка политическа сила, която е против независимостта, но е за произвеждане на референдум за самоопределение, който според Мадрид би бил противоконституционен.На последните избори в Каталуния, през 2015 г., сепаратистите спечелиха мнозинство в регионалния парламент, с 47,8 процента от гласовете. Тогава обаче те бяха сключили съюз, докато сега участват с отделни листи и без обща програма.", "date": "2017.12.05", "title": "Предизборната кампания в Каталуния започна"}
{"url": "https://offnews.bg/112/mladezh-ot-lom-zagina-ot-tokov-udar-v-baniata-si-670595.html", "text": "Младеж на 20 години от Лом е загинал вероятно от токов удар в банята на жилището, в което живее в Лом. Инцидентът е станал рано тази сутрин, съобщиха от Областната дирекция на МВР в Монтана.Рано тази сутрин, около 4.15 часа, младежът влязъл да се изкъпе и от банята се чули силни викове. Живееща на същия адрес жена опитала да му помогне, но усетила, че от него я удря електрически ток.Тя потърсила помощ и дошлите на място медици и полицаи установили, че ги удря ток при опит да помогнат на пострадалия. По-късно младежът бил вдигнат от пода и откаран в болницата в Лом, където лекарите констатирали смъртта му.В банята и в целия дом на младежа бил направен щателен оглед от експерти на електрическа компания, полицаи и лекари и не бил открит нито един аварирал електрически уред, който би могъл да причини смъртта му.Проверката показала единствено, че преди един ден около 1.30 през нощта екип на ломската пожарна е гасил запалил се комин на същия адрес. Тялото му е откарано за аутопсия в болница в Монтана. По случая е започнало разследване, предстоят още експертизи, обявиха от полицейската дирекция в Монтана.", "date": "2017.12.05", "title": "Младеж от Лом загина от токов удар в банята си"}
{"url": "https://offnews.bg/sviat/ekshan-v-kiev-bivshiat-gruzinski-prezident-se-kachi-na-pokriv-pri-op-670591.html", "text": "Бившият грузински президент Михаил Саакашвили заплаши, че ще скочи от покрива на блока, в който живее в Киев, след като местните власти опитаха да го арестуват.Инцидентът се е разиграл около 7 ч сутринта местно време.Тогава прокурори отишли в дома му в украинската столица с намерение да претърсят жилището му. Според адвоката на бившия президент той е обвинен в опит за сваляне на държавната власт в Украйна, съобщи агенция ТАСС.По информация в медиите пред дома му в Киев има спасителни екипи, които водят преговори с бившия президент. Според ТАСС Саакашвили в крайна сметка е бил арестуван.Саакашвили живее в Украйна в последните три години. Известно е, че той е опозиционно настроен спрямо настоящия украински държавен глава Петро Порошенко. Саакашвили стоеше зад организирания на 3 декември опозиционен \"Марш за импийчмънт\" на Порошенко.През годините Порошенко и Саакашвили не винаги са враждували, а са били и съюзници. През 2015 г. Порошенко дори назначи настоящия си враг за губернатор на Одеска област.", "date": "2017.12.05", "title": "Екшън в Киев - бившият грузински президент се качи на покрив при опит за арест"}
{"url": "https://offnews.bg/obshtestvo/na-osem-mesta-v-stolitcata-niama-da-ima-voda-670550.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Св. Св. Кирил и Методий“ налага спиране на водоподаването от 10:00 до 18:00 ч на клиентите на ул. „Св. Св. Кирил и Методий“ от бул. „Христо Ботев“ до ул. „Цар Самуил“.Подмяна на сградно водопроводно отклонение на ул. „Димитър Горов“ налага спиране на водоподаването от 9:00 до 17:30 ч. на ул. „Димитър Горов“ от ул. „Св. Св. Кирил и Методий“ до ул. „Ангиста“, ул. „Св .Св. Кирил и Методий“ от бул. „Васил Левски“ до ул. „Чумерна“.Във връзка с подмяна на сградно водопроводно отклонение на ул. „Христо Белчев“ се налага спиране на водоподаването от 9:00 до 18:00 ч. по ул. „Христо Белчев“ от бул. „Патриарх Евтимий“ до ул. „Уилям Гладстон“.Реконструкция на уличен водопровод на ул. 504 в жк „Дружба-1“ налага спиране на водоподаването от 10:00 до 18:00 ч. на ул. 5039, ул. 5041, бул. „Христофор Колумб“. Прекъсване на сградно водопроводно отклонение на ул. „Георги Парцалев“ във вилна зона „Киноцентър“ налага спиране на водоподаването от 13:00 до 17:00 ч. на ул. „Георги Парцалев“ от ул. „Лешникова гора“ до ул. „Свети Кирил“.Заради прекъсване на сградно водопроводно отклонение на ул. „Крушовски връх“ в кв. „Овча купел“ се налага спиране на водоподаването от 10:00 до 18:00 ч. на ул. „Крушовски връх“ от ул. „Народно хоро“ до ул. „Буземска“.Подмяна на сградно водопроводно отклонение на ул. „Тодор Каблешков“ в кв. „Сеславци“ налага спиране на водоподаването от 10:00 до 18:00 ч. на ул. „Мургаш“, ул. „Еделвайс“, ул. „Св. Св. Кирил и Методий“, ул. „Чавдар“.Монтаж на пожарен хидрант на ул. „Гео Милев“ във вилна зона „Банкя“ налага спиране на водоподаването от 9:30 до 16:30 ч. по ул. „Тинтява“ от ул. „Търнов рид“ до ул. „Свобода“, ул. „Ерма“.", "date": "2017.12.05", "title": "На осем места в столицата няма да има вода"}
{"url": "https://offnews.bg/sviat/moskva-obiavi-svobodna-evropa-i-glasat-na-amerika-za-chuzhdi-agen-670589.html", "text": "Русия обяви 9 медии, сред които радио \"Свобода/Свободна Европа\" (RFE/RL) и \"Гласът на Америка\" (VOA) за \"чужди агенти\", предаде Ройтерс.Действието е в изпълнение на бързо приетия и подписан от президента Путин Закон за регистриране на медиите в страната и в отговор на американското изискване някои руски медии да се регистрират като чужди агенти. и Sputnik.Не всички чужди медии, които работят на руска територия, са длъжни да се регистрират - Министерството на правосъдието посочва тези, които трябва да го направят. То обяви и първите, които попадат под ударите на закона.Всички в списъка са американски и частично финансирани от държавата:- \"Гласът на Америка\";- Радио Свобода/Свободна Европа;- телевизия \"Настоящее Время\";-татаро-башкирската служба на Радио Свобода (AzatliqRadiosi);- \"Сибирь.Реалии\";- \"Idel.Реалии\";- \"Фактограф\";- \"Кавказ.Реалии\";- \"Крым.Реалии\".Новите указания поставят подкрепяните от САЩ медии при същите условия, при каквито работят финансираните от чужбина неправителствени организации съгласно закон от 2012 г. Засегнатите медии трябва да посочват във всяка информация, която публикуват или излъчват към руска аудитория, че те са \"чужди агенти\".Също така те трябва да подадат документи за включване в правителствен регистър, да представят редовни отчети за източниците си на финансиране, за своите цели, за това как харчат парите си, кои са техните мениджъри.Те подлежат на проверки от властите, които целят да покажат дали \"агентите\" спазват изискванията на закона от 2012 г., заради който някои неправителствени организации бяха принудени да спрат дейност.", "date": "2017.12.05", "title": "Москва обяви 'Свободна Европа' и 'Гласът на Америка' за 'чужди агенти'"}
{"url": "https://offnews.bg/temida/veshti-litca-shte-badat-zalichavani-ako-baviat-dela-670599.html", "text": "По-високи критерии при подбора на вещи лица и съответно по-високо заплащане на труда им са едни от основните промени в наредбата за вещите лица, съобщиха от Министерството на правосъдието.Проектът е публикуван за обществено обсъждане след продължителен дебат и нанесени предложения на участниците в извънредното заседание на Съвета по прилагане на Актуализираната стратегия за продължаване на реформата в съдебната система, проведено на 21 ноември.Едно от условията, на което трябва да отговарят вещите лица е да притежават образователно-квалификационна степен „магистър“ или „бакалавър“. Високата образователна степен е предпоставка за задълбочени знания в областта на науката, изкуството или техниката.Не се лишават от възможността да бъдат вещи лица и специалисти, които са със завършено средно образование, като изискването за тях е обвързано с по-дълъг професионален стаж, което е гаранция за професионализъм в конкретната област.За подобряване на бързината на процеса и качеството на изготвяните експертизи за първи път се въвеждат и конкретен критерий за бързина на експертизите, по които вещите лица да бъдат заличавани от списъците, ако затрудняват процеса.Увеличава се размерът на почасовото възнаграждение на вещите лица, като същото се определя като 3% от установената минимална работна заплата за страната към датата на възлагане на експертизата. Експертите вече ще получават и допълнително възнаграждение за работа в почивните дни, но само когато изрично от възложителя е посочено, че експертизата следва да бъде извършена в условията на извънреден труд.", "date": "2017.12.05", "title": "Вещи лица ще бъдат заличавани, ако бавят дела"}
{"url": "https://offnews.bg/obshtestvo/ban-na-bunt-ot-1-ianuari-spira-bezplatnoto-obsluzhvane-na-darzhavata-670600.html", "text": "От 1 януари БАН ще предприеме стачни действия в знак на протест срещу държавния бюджет за наука, гласуван от парламента в края на ноември. Това става ясно от документ с плана за протестните действия на Академията, с който OFFNеws разполага.От една седмица пред сградите на БАН в страната са спуснати траурни черни знамена в знак на протест. В документа учените посочват още 14 начина, чрез които ще изразят недоволството си. Един от тях е спиране на безвъзмездното предоставяне на становища, експертизи, мнения и други подобни, „без за това да е сключен договор при ставка от 900 лв. на експерт на ден“.В документа са описани и целите на протеста, а сред тях са:БАН ще създаде и контактна група за срещи с правителството и ще изиска такава и с премиера Бойко Борисов в най-скоро време. Групата ще наблюдава изпълнението на плана за реформи.Как БАН ще постигне своите целиПървата стъпка към постигането на целите е спускането на черните знамена. Следващите действия ще е изпращането на отворено писмо до европейските институции с информация за \"унизителното отношение от страна на Министерския съвет и Народното събрание на Република България към научната общност в страната\". Паралелно с това Академията ще информира за действията си чрез сайтовете си.Учените от БАН ще организират и международна електронна петиция с текста на целите на протеста.Една от най-любопитните точки в списъка със средствата посочва, че от 1 януари 2018-а БАН спираа с безвъзмездното предоставяне на становища, експертизи, мнения и други подобни, \"без за това да е сключен договор при ставка от 900 лв. на експерт на ден\".900-те лева на ден идват от дневната ставка, предложена през 2017 г. от Министерство на образованието и науката за експерти-оценители на проектни предложения, кандидатстващи за финансиране по Оперативна програма “Наука и образование за интелигентен растеж\".Към всяка своя разработка учените ще пишат следното:\"В случай на недостатъчни резултати от планираните протестни действия по точки 1-12 до 31 декември 2017 г., ОС да проведе извънредно заседание на 8 януари 2018 г. и да планира мирен протестен марш в централните части на София в седмицата 15-19 януари 2018 г., както и други протестни действия\", пишат още учените в манифеста си.", "date": "2017.12.05", "title": "БАН на бунт: от 1 януари спира безплатното обслужване на държавата"}
{"url": "https://offnews.bg/sviat/tuit-porodi-samnenia-za-smiana-na-polskia-premier-beata-shildo-670597.html", "text": "Полският премиер Беата Шидло е пуснала туит, с който сякаш казва \"Сбогом\", съобщава Асошиейтед прес и допълва, че в момента в страната има слухове, че тя може да бъде сменена.Шидло е публикувала съобщението в Туитър след полунощ след заседание на партията ѝ \"Право и справедливост\" за промени в правителството, предаде БТА.От седмици се носят слухове, че лидерът на партията Ярослав Качински може да стане следващият премиер, макар че според твърдения най-вероятният нов лидер ще бъде Матеуш Моравецки, министър на развитието и финансите.Шидло е написала: Новините за вероятна смяна на Шидло бяха публикувани както от проправителствени медии, така и от медии, критикуващи полското правителство, в това число и полското издание на \"Нюзуик\". Вестник \"Жечпосполита\" днес съобщава, като се позовава на неназовани източници, че Качински е представил пред депутати от неговата партия плана си Моравецки да оглави кабинета следващата седмица.Моравецки е на 49 години и е хвален за растежа на полската икономика през двете години на управление на \"Право и справедливост\". Той е смятан за един от най-вещите и най-компетентни членове на правителството. Критици на Моравецки обаче казват, че растежът на икономиката се дължи до голяма степен на фискалната дисциплина на предишното центристко правителство и на растежа в цяла Европа, който е подобрил условията на много места.Моравецки е бивш международен банкер, който ръководеше операциите на испанската банка Сантандер в Полша преди \"Право и справедливост\" да вземе властта. При Моравецки, начело на министерството на финансите и на развитието, правителството предприе стъпки за възвръщане на контрола на Полша върху банковия сектор. Това се изрази например във връщане на контрола върху една от най-големите банки Пекао, която преди бе контролирана от италианската банка УниКредит.\"Право и справедливост\" започна да прилага доста популярна програма за социални грижи, предвиждаща месечни бонуси в кеш за семействата с най-малко две деца, припомня АП.", "date": "2017.12.05", "title": "Туит породи съмнения за смяна на полския премиер Беата Шилдо"}
{"url": "https://offnews.bg/obshtestvo/i-svetoslav-cherpi-na-sv-sava-nikoj-da-ne-pipa-ostri-predmeti-670577.html", "text": "Християните почитат днес Св. Сава, имен ден празнуват и Елисавета, Савина, Съби, Събина, Слав, Слави, Славка, Владислав, Владислава, Венцислав, Венцислава, Десислав, Десислава, Сабина, Савка, Савчо, Светослав, Светослава, Слава, Славей, Славейка, Славейко, Славчо, Станислав и Станислава. Името Сава означава \"предвиждащ\". Църквата ни почита Сава като светец, според народните вярвания това е светица, сестра на Варвара и Никола. Тя се приема и като покровителка на бездетните жени, на които помага да заченат. На Савинден обичаят е да се пържат мекици, които се раздават за здраве и благополучие. Започва и подготовката за Никулденската трапеза.Според други народни предания Сава е жена, свързана с царството на мъртвите и света на болестите. Затова на този ден жените ходят на гробищата, палят свещи, раздават варено жито, ябълки и хляб за душите на умрелите. Друга традиция е да се празнува за сечено и порязано, на този ден никой не трябва да пипа остри предмети, за да не се порязва никой вкъщи през идната година.Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Още 18-годишен той отишъл в манастир и бил постриган за монах. След това се отправил за Ерусалим, да се поклони на светите места и да посети палестинските пустинници. След 12 години Сава се заселил в пещера, където прекарвал времето си в молитва и труд. Той плетял кошници, за които му давали хляб и плодове. Така прекарал пет години.Един ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\"След няколко години при Сава започнали да идват и други, които желаели тих и усамотен живот. Постепенно цялата долина на Силоамския поток се заселила, те се молели, спазвали безмълвие и строго въздържание.След много години, прекарани в палестинската пустиня, Сава получил наследство от родителите си и построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Той поучавал братята с думи и със своя пример, учел ги на кротост, смирение, безмълвие, упование на Бога и на пълно отречение от собствената си воля. Починал тихо в пещерата си на 94-годишна възраст в 533 година.Повече информация за светеца можете да прочетете тук.", "date": "2017.12.05", "title": "И Светослав черпи на св. Сава, никой да не пипа остри предмети"}
{"url": "https://offnews.bg/tenis/grigor-dimitrov-opisva-zhivota-si-v-kniga-670594.html", "text": "Най-добрият ни тенисист Григор Димитров обмисля издаването на автобиография, разкри бащата на третия в световната ранглиста Димитър Господинов в интервю пред пред bTV.Първият треньор и \"виновник\" №1 за явлението \"Гришо\" разкри, че в книгата синът му смята да разкаже цялата истина за своя живот от Хасково до върховете в световния тенис.\"Григор се гордее, че е българин. Той има намерение в близко бъдеще да направи автобиография. Тогава ще се види каква е истината за всичко\", споделя Господинов.\"При него дисциплината е много важен фактор. Постоянството му тази година е изключително. В спорта винаги има шанс и всеки трябва да го използва. Той има невероятна психика и го е доказвал. Физическото му състояние е изключително важно, а той там направи доста голям скок.Много хора не знаят, че до 24-годишната си възраст възраст, когато Григор играеше мач в три от пет сета, губеше по 2 килограма и половина и не можеше да ги върне за следващия мач\", допълни специалистът.", "date": "2017.12.05", "title": "Григор Димитров описва живота си в книга"}
{"url": "https://offnews.bg/sviat/posledniat-rumanski-kral-mihaj-i-pochina-na-96-g-670621.html", "text": "Последният крал на Румъния - Михай I, почина на 96 г., предават световните информационни агенции.Той е издъхнал в Швейцария, а новината бе потвърдена от семейството му.Миналата година той бе диагностициран с рак, а на 6 ноември тази година бе съобщено, че състоянието му е влошено. Той управлява Румъния два пъти - от 20 юли 1927 г. до 1930 г. и от 1940 г. до 1947 г. До днес крал Михай бе един от последните останали живи монарси и държавни глави от времето на Втората световна война. Той е пра-пра внук на кралица Виктория и трети братовчед на кралица Елизабет Втора. ", "date": "2017.12.05", "title": "Последният румънски крал - Михай I, почина на 96 г."}
{"url": "https://offnews.bg/lajfstajl/liuben-dilov-sin-stana-diado-na-momichentce-670622.html", "text": "Любен Дилов-син стана дядо на момиченце. Новината съобщи той на страницата си във фейсбук. От съобщението му става ясно, че по-големият му син Иван има своя дъщеря. Добре дошла в живота ни Адриана Иванова Дилова!Обещаваме много да те обичаме и да направим този луд свят малко по- добър и много весел, специално за теб...И браво на Stanislava Levterova и Ivan Dilov. Адриана е родена 2 кг и 950 грама, ръстът й е 49 см. ", "date": "2017.12.05", "title": "Любен Дилов-син стана дядо на момиченце"}
{"url": "https://offnews.bg/obshtestvo/izbraha-poptodorova-za-vitceprezident-na-mozachnia-trast-na-nato-670623.html", "text": "Елена Поптодорова беше избрана за вицепрезидент на Асоциацията на Атлантическия договор на 63-та Генерална асамблея на организацията в Брюксел, съобщиха от Атлантическия клуб в България.Тя е получила подкрепата на повече от 2/3 от гласуващите национални поделения. Елена Поптодорова е дългогодишен дипломат, била е посланик на България в САЩ, говорител на Министерството на външните работи и народен представител в парламента. В момента Елена Поптодорова е директор в Атлантическия клуб в България.АТА е създадена през 1954 г. като мозъчен тръст на НАТО и днес има за членове 37 национални клуба. С участието на дипломати, военни, представители на отбранителната индустрия и на академичните и научни среди, АТА участва в разработването на трансатлантическа политика в областта на сигурността и отбраната.През 1996 г. българският Атлантически клуб стана първият член на АТА от държава извън НАТО, а Соломон Паси беше първият президент, избран от ненатовска държава. През 1997 г. България беше първата държава извън пакта - домакин на Генералната асамблея на АТА, припомнят от АКБ.", "date": "2017.12.05", "title": "Избраха Поптодорова за вицепрезидент на мозъчния тръст на НАТО"}
{"url": "https://offnews.bg/zdrave/bezplatni-pregledi-za-mioma-na-matkata-v-bolnitca-sv-georgi-670604.html", "text": "Клиниката по АГ към пловдивската университетска болница \"Св. Георги\" организира безплатни прегледи за миома на матката през декември.Прегледите ще са на 6-и, 13-и, 15-и и 19 декември от 10:30 до 12:30 ч. на третия етаж на хирургичния блок на бул. \"Пещерско шосе\" №66.Необходимо е предварително записване на час на телефон 032 60 28 27 (обаждания ще се приемат от 10 до 12:30 ч), уточняват от лечебното заведение.Миомите са доброкачествени образувания на матката, които най-често се срещат при женитете в репродуктивна възраст. Признаци за наличие на миома са неправилното генитално кръвотечение, обилни продължителни менструации, често водещи до поява на анемичен синдром. Нерядко при по-големи миомни възли се усещат дискомфорт и тазова болка. Често пъти миомата е причина за стерилитет, разясни началникът на клиниката доц. д-р Екатерина Учикова.В Европа са засегнати 24 млн. жени в репродуктивна възраст.При установяване на заболяването често се стига до операция за отстраняване на матката или само на миомния възел. Напоследък се прилага и консервативно лечение с медикаменти, обясни доц. д-р Учикова.", "date": "2017.12.05", "title": "Безплатни прегледи за миома на матката в болница „Св. Георги“"}
{"url": "https://offnews.bg/politika/hristo-ivanov-s-ultimatum-kam-borisov-zapochnesh-li-belene-izlizame-670624.html", "text": "Бившият правосъден министър и лидер на \"Да, България\" Христо Иванов отправи ултиматум към премиера Бойко Борисов заради подготвяния рестарт на строителството на Втората атомна централа у нас.Според него се подготвя нов етап от дългогодишния грабеж около АЕЦ-а. Според него проектът е част от плановете на Москва и Анкара за корупционно проникване у нас.Според него бившият му началник и кликата му - включително Пеевски и Доган, са изпаднали в тежки зависимости от режимите в Кремъл и Анкара.Ето и цялата позиция на лидера на Да, България:В „Бивол“ изтече междинна версия на доклада на БАН за АЕЦ „Белене“Факт, който не се отразява от голяма част от медиите. От публикацията в „Бивол“ става ясно, че докладът е бил обект на намеса и редакции от страна на управляващите. През цялото време правителството подготвя общественото мнение за рестарт на строителството на АЕЦ „Белене“ и очевидно очакванията са били БАН да осигури аргументи за това. Окончателната версия на доклада е засекретена без никакви аргументи за това.Във версията на доклада в „Бивол“ се разглеждат различни сценарии за реализацията на „Белене“ и общо 90 комбинации между тях и се заключава:„При нито една от тези 90 комбинации проектът не е финансово жизнеспособен. Това се случва и при най-високи цени, пълно натоварване и различно съотношение между собствен и привлечен капитал. Нетните парични потоци на проекта са отрицателни, а вътрешната му норма на възвръщаемост е под дисконтовата норма.“Очевидно, подготвя се нов етап от този дългогодишен грабеж. Но има нещо дори по страшно от паричните загуби.Нека се запитаме защо Борисов рестартира „Белене“? След като първото правителство на ГЕРБ го спря, след като сега дори БАН го обявяват за „финансово нежизнеспособен“ – не е ли това опит за политическо самоубийство?Втори пример от последните дни за подобно необяснимо поведение на институциите и политическата ни класа е свързан с „Булгартабак“. Пореден доклад на турската служба за борба с организираната престъпност и контрабандата описва контрабанда на български марки цигари в Турция. В доклада за първи път се споменава името на „Булгартабак“ и се казва „продуктите, идващи от българската компания „Булгартабак“ и превърнали се в източник на контрабанда в нашата държава“Цацаров отказва да се сезира по този доклад, министърът на вътрешните работи не е забелязал, че в него става дума за „Булгартабак“, при цялото желание на правителството да бори контрабандата, то не забелязва доклада, въпреки кампанията за ревизия на приватизацията, никой не иска да разследва приватизацията на „Булгартабак“, макар давността за нея да не е изтекла… Ние сезирахме президента, парламента, с копие до прокуратурата.Многократно питахме кой позволи порочната приватизация на „Булгартабак“, кой е скритият собственик, кой покровителства контрабандата? Каква е степента на лично въвличане и зависимост на Борисов във всичко това?За да си обясним поведението на институциите и политическия ни елит в тези два казуса, нека погледнем един интересен доклад на Центъра за изследване на демокрацията, озаглавен „Кремълският наръчник: руското влияние в Централна и Източна Европа“Докладът анализира руското икономическо влияние в региона на Централна и Източна Европа и установява, че руският икономически отпечатък върху икономиката на България е 22% - най-висок от всички изследвани страни.Няколко интересни заключения от доклада:Без съмнение, Ердоган използва същия наръчник и същия модел на корупционно проникване.Влиянието на Путин и Ердоган в икономиката и енергетиката означава пари за корупционните посредници и помагачи и чуждо завладяване на институциите, медиите, културата. На свой ред, хората, които са взели пари за корупционно обслужване на чуждото проникване, стават зависими и могат да си гарантират политическото и икономическо оцеляване по един единствен начин – путинизация на България. Корупцията се превръща в завладяване, а завладяването води до авторитаризъм.Отговорът на въпроса защо Борисов води такава политика, който се набива на очи, е - тежки зависимости на самия Борисов и неговата клика – включително Пеевски и Доган, от режимите в Кремъл и Анкара.Това обяснява не само „Белене“, но и заявките за премахване на санкциите, както и продължаващият отказ за модернизация на въоръжението на българската армия. Това обяснява не само слепотата на българските институции за „Булгартабак“, но и крайно сервилното поведение на Борисов спрямо Ердоган и режима му.Искам да припомня какво казва през 2006г. посланикът на Русия в Европейския съюз Владимир Чижов: „Вие сте нашият троянски кон в ЕС в добрия смисъл.“В добрия смисъл за кого? Този троянски кон сега се готви да поеме председателството на ЕС и иска да стане лидер на Западните Балкани.Това е причината „Белене“ се връща като неумиращ вампир, затова „Булгартабак“ продължава да генерира криминалитет. Затова ежедневно виждаме засилваща се агресия срещу всички основни свободи – словото, собствеността, предприемачеството, върховенството на правото, демократичния процес, а напоследък дори и срещу свободното изразяване във Фейсбук.Не бива да има никакво съмнение, че борбата срещу гранд-корупцията е борба не просто за върховенство на правото, а е борба за суверенитет в ЕС и НАТО.Борбата срещу корупцията е борба срещу завладяване на страната от хора, които са в тежка зависимост от режима на Путин и Ердоган. Това е борба за свободата.Ние се противопоставяме на строителството на „Белене“ и последно поискахме заедно с нашите партньори (https://dabulgaria.bg/otvoreno-pismo-do-ministara-na-energ…/) публикуването на окончателната версия на доклада на БАН.Ние ще настояваме за разследване на всички схеми около „Булгартабак“, очакваме отговора на президента и парламентарните сили и ще преминем към международна кампания по темата.Но искам да кажа и още нещо: ако Борисов направи стъпка за рестартиране на „Белене“, ние ще организираме протести. Защото става дума за свободата на България.", "date": "2017.12.05", "title": "Христо Иванов с ултиматум към Борисов: Започнеш ли Белене, излизаме на протести"}
{"url": "https://offnews.bg/zdrave/gripat-dojde-parvo-v-sofia-670625.html", "text": "Грипът дойде, първият потвърден щам за сезона е от вирус от група В. Той е изолиран в Пета МБАЛ в столицата днес. Това съобщи проф. Тодор Кантарджиев, директор на Националния център по заразни и паразитни болести, цитиран от Фокус. Щамът е аналог на ваксиналния „Ямагата“, доказан е при 14-годишен пациент. Тръгва циркулацията на грипа в България“, обясни проф. Кантарджиев.Той препоръча хората да мият често ръцете си, да избягват да контактуват с болни и да се използват често мокри кърпички. Когато има възможност трябва да се проветрява, да се отварят прозорците и в градския транспорт. И да се яде витаминозна храна, допълни още проф. Тодор Кантарджиев.", "date": "2017.12.05", "title": "Грипът дойде първо в София"}
{"url": "https://offnews.bg/sviat/sdelkata-za-irlandskata-granitca-mozhe-da-razklati-mnozinstvoto-na-mej-670593.html", "text": "Сделката за това дали да има \"твърда\" граница между Великобритания и Северна Ирландия след Брекзит може да разклати мнозинството на премиера Тереза Мей в британския парламент.След като стана ясно, че се върви към решение за \"мека\" граница - Северна Ирландия да получи специална сделка, включваща оставане в европейския свободен пазар, се оказа, че плановете за такова разрешаване на въпроса за момента са стопирани заради позицията на северноирландската Демократична юнионистка партия. Тереза Мей е разговаряла в последния момент по телефона с лидерката на партията Арлин Фостър. Фостър е категорична, че ДЮП няма да подкрепи плановете за различна сделка за Северна Ирландия и настоява тя да напусне ЕС при същите условия, при които и Великобритания. ДЮП крепи мнозинството на Мей в парламента след предсрочните избори, с които британският премиер искаше да затвърди мнозинството си и да получи силна позиция за преговорите за Брекзит. Вместо това обаче тя го загуби и беше принудена да разчита за мнозинство за прокарване на необходимите за Брекзит закони на северноирландската партия. Сега Мей е подложена на натиска или да убеди ДЮП да смекчи позицията си, или да се съгласи на \"твърда\" граница. Ирландският премиер Лио Варадкар изрази изненада и разочарование, че британското правителство изглежда не е в състояние да завърши постигнатото по-рано споразумение.Той посочи, че Мей е постигнала договорката, но след това се е отрекла от нея. Случилото се е показателно за политическата несигурност и по-точно казано хаос в Лондон. Фактът, че премиерът каза това на всеослушание, показва до каква степен са се влошили отношенията между Дъблин и Лондон, отбелязва в. \"Айриш таймс\".Проблемите се увеличават още повече, тъй като след новината, че се върви към договорката Северна Ирландия да остане в \"регулаторен режим\" с ЕС след Брекзит, премиерката на Шотландия Никола Стърджин и кметът на Лондон Садак Хан също поискаха различен режим, който да им позволи да останат в европейския единен пазар. Споразумението за ирландската граница осуети постигането на договорка по основни въпроси с Брюксел вчера. Надеждите бяха да се стигне до такова споразумение сега, за да може европейската среща на върха в средата на декември евентуално да го одобри и да проправи път към втория етап от преговорите за Брекзит. Председателят на Европейската комисия Жан-Клод Юнкер обяви вчера, че такова споразумение все още може да се постигне до 14-15 декември, когато е срещата на върха. Това обаче изглежда все по-трудно постижимо за Тереза Мей.", "date": "2017.12.05", "title": "Сделката за ирландската граница може да разклати мнозинството на Мей в парламента"}
{"url": "https://offnews.bg/112/300-kg-nezakonno-ulovena-riba-zadarzhaha-v-burgas-670633.html", "text": "Близо 300 кг риба - таранка и шарани, 2.5 км рибарски мрежи, както и три рибарски лодки задържаха служителите на Четвърто Районно управление – Бургас и „Специализираните полицейски сили” при ОДМВР – Бургас при осъществена полицейска операция в района на езерото Вая.Задържан е 33-годишен бургазлия, който е отведен в полицията, съобщиха от полицията в Бургас.Риболовните атрибути, както и рибата, са конфискувани, като предстои предаването ѝ на Дирекция „Социален патронаж” към община Бургас, откъдето да достигне до трапезата на социално слаби бургазлии в навечерието на Никулден.Преди седмица служителите от сектор „Икономическа полиция” при ОДМВР – Бургас със съдействието на служители от Районно управление – Айтос задържаха на входа на Айтос тон и 200 кг риба от вида „сребриста каракуда” и „платика”. Рибата тогава беше превозвана с товарен „Мерцедес Спринтер” с хасковска регистрация.Задържани са двама мъже, които твърдели, че уловът е от язовир „Цанко Церковски” край Карнобат и бил предназначена за пласиране в Русе.От извършените проверки е констатирано, че превозваната риба е с неустановен произход и за нея няма съпроводителни документи, поради което своевременно са информирани служителите на ИАРА - Бургас и ОДБХ – Бургас.С оглед поверените им законови компетенции служителите от двете институции извършили конкретни проверовъчни действия, в хода на които са констатирани нарушения на Закона за ветеринарно и медицинско дело, както и на Закона за риболова и аквакултурите. Установено е, че рибата е уловена в язовир „Мандра”, като тон от нея е от вида „сребриста каракуда” /таранка/ и 200 кг. е от вида „платика”. Цялото количество риба е конфискувано и е предадено на Дирекция „Социален патронаж” към Община Бургас. За установените административни нарушения служителите от ОДБХ – Бургас изготвили два акта.", "date": "2017.12.05", "title": "300 кг незаконно уловена риба задържаха в Бургас"}
{"url": "https://offnews.bg/zimni/rusia-chaka-prisadata-na-mok-670598.html", "text": "Изпълкомът на Международния олимпийски комитет трябва да реши днес под каква форма Русия ще участва на зимните олимпийски игри в Пьончан в началото на 2018 година.Причината за възникването на дебата са множеството разкрития за употреба на допинг и дори целенасочена държавна политика в това отношение преди зимната олимпиада в Сочи през 2014 година. На страната бяха отнети множество медали, а списъкът може да бъде продължен и в близките дни.МОК не за първи път санкционира Русия, като на игрите в Рио де Жанейро бяха спряни атлетите, а тези участваха, се състезаваха под неутрален флаг.Какви са вариантите пред МОК:Последното се счита за най-малко вероятно, тъй като ще пострада зрелищността на състезанието, което едва ли е по вкуса на организаторите и спонсорите. Най-реален е варинт с участието на руските спортисти под неутрален флаг, но тук стои въпросът кой ще финансира участието им. Какво ще се случи обаче предстои да разберем в рамките на деня.", "date": "2017.12.05", "title": "Русия чака присъдата на МОК"}
{"url": "https://offnews.bg/politika/ninova-bsp-vnasia-moratorium-za-otkrivane-na-novi-chastni-bolnitci-670630.html", "text": "БСП ще внесе в парламента проект за мораториум върху лицензиране на нови частни болници. Това заяви председателят на партията Корнелия Нинова след заседание на ИБ в централата на партията. Според нея, докато текат проверки, ще изникнат още нови частни болници. „Затова ние утре внасяме решение за забрана за лицензиране на нови. Всичко, което днес се говори, преповтаря наши тези, включително от преди няколко дни, докато обсъждахме бюджета“, каза още тя.Нинова припомни, че БСП винаги е настоявала за спасяване на областните и общинските болници, да не се прехвърля ресурс и да не се източва към частните.По време на обсъждане на бюджета предложихме държавните, общински и областни болници да не са търговски дружества. Отново ще предложим това и ще повторим тази наша законодателна инициатива и дано се намери разбиране от другите парламентарни групи и да се приеме. Първата ни стъпка е забрана за лицензиране на тези частни болници, които са построени и чакат лиценз“, подчерта Корнелия Нинова.", "date": "2017.12.05", "title": "Нинова: БСП внася мораториум за откриване на нови частни болници"}
{"url": "https://offnews.bg/sviat/diplomaticheski-uragan-sled-opit-na-tramp-da-priznae-jerusalim-za-stol-670588.html", "text": "Дипломатически ураган предизвика опит на американския президент Доналд Тръмп дефакто да признае Йерусалим за столица на Израел, като премести посолството на САЩ от Тел Авив в свещения град, който и евреи, и палестинци смятат за своя столица.Информацията, че държавният глава се готви да обяви изпълнението на това си предизборно обещание в реч в сряда, бе оповестена чрез Ройтерс, а източникът бе неназован член на екипа на президента. Днес последва стъпка назад - Белият дом реши да отложи вземането на решение.РеакцииВ понеделник Саудитска Арабия заяви, че такова действие преди окончателното уреждане на израелско-палестинския конфликт би имало \"пагубно\" въздействие върху мирния процес.Палестинският президент Махмуд Абас призова световните лидери да се намесят, заявявайки, че такова решение на САЩ би унищожило мирния процес.Йордания предупреди за \"пагубни\" последствия, докато генералният секретар на Арабската лига Ахмед Абул Гейт заяви, че подобен ход \"подхранва фанатизма и насилието\".Турският държавен глава Реджеп Тайип Ердоган обяви, че това ще доведе до прекратяване на дипломатическите отношения между Израел и Турция, а вицепремиерът на Турция прогнозира, че признаване на Йерусалим за столица на Израел би довело до \"голяма катастрофа\".Статутът на Йерусалим е \"червена линия\" за мюсюлманите, която не бива да бъде пресичана, предупреди Ердоган в тв реч.Френският президент също се намеси. Еманюел Макрон е казал на Тръмп, че е обезпокоен от перспективата американският лидер да признае Йерусалим за столица на Израел. Всяко решение за оспорвания статут на града трябва да бъде \"в рамките на преговорите между израелци и палестинци\", е заявил Макрон в телефонния им разговор.В събота френският президент прие в Елисейския дворец премиера на кюрдския автономен регион в Ирак Нечирван Барзани. Срещата се състоя на фона на продължаващата криза между Багдад и Ербил, два месеца след като жителите на Иракски Кюрдистан се обявиха с огромно мнозинство за независимост на референдум, обявен от централните власти за незаконен, отбелязва Франс прес.Германия също реагира. Външният министър Зигмар Габриел каза днес, че преместването може да има отрицателни последици, предаде ДПА. Проблемът с Йерусалим може да бъде решен само чрез преки преговори между двете страни, имайки предвид израелците и палестинците. Габриел допълни, че Европа трябва по-решително да защитава ценностите и интересите си и да се изправи срещу САЩ, ако е необходимо, посочва Асошиейтед прес. По думите му \"световното господство на САЩ бавно се превръща в история\".САЩ ще останат най-близкият съюзник на Европа, увери той, но трябва да се уреждат различията с Вашингтон и да се прокарват червени линии.Габриел изтъкна конкретно американските санкции срещу Русия, които според него заплашват европейските енергийни компании; повишената опасност от война, в случай че се разпадне споразумението за иранската ядрена програма; и опасността от разпалване на близкоизточния конфликт, ако САЩ признаят Ерусалим за столица на Израел.Израелският министър на отбраната Авигдор Либерман обаче изрази надежда Тръмп да премести посолството на САЩ. Това би било \"исторически повод за поправяне на една несправедливост\", увери Либерман, цитиран от Франс прес.\"Президентът бе ясен по тази тема от самото начало: въпросът не е дали, а кога\", заяви Хоган Гидли, говорител на американското президентство, и уточни, че решението ще бъде взето \"в близките дни\".Други официални реакции от Израел засега няма. В същото време говорителят на израелското министерство на външните работи Емануел Нахшон обвини Европейския съюз, че се \"изплюва в лицето\" на Израел. Поводът е предвиденото присъствие на постоянния представител на ЕС в страната на изложба за палестинците. Тя показва 50 портрета на палестинци, родени през 1967 г. и е дело на израелската неправителствена организация \"Бецелем\" по повод Международния ден за правата на човека 10 декември.Коментарът бе направен седмица преди рядка среща между израелския премиер Бенямин Нетаняху и външните министри от ЕС.\"(Официалните представители) на ЕС смятат, че за да докоснат сърцето на израелците, трябва да им се изплюят в лицето\", каза Емануел Нахшон.ПредисторияСтатутът на свещения за три религии - юдаизъм, ислям и християнство, град Йерусалим е ключов в конфликта между Израел и палестинците. Израел превзе Източен Ерусалим през Шестдневната война от юни 1967 г., а през юли 1980 г. обяви града за своя \"вечна и неделима\" столица. В същото време палестинците се стремят да обявят източната му част за столица на своята държава.През 1995 г. Конгресът прие закон за преместването на посолството от Тел Авив в Йерусалим до 31 май 1999 г.  Оттогава насам американските президенти отлагат изпълнението му чрез заповеди, които подписват на всеки шест месеца, с мотива, че статутът на града трябва да бъде определен в преговори между Израел и палестинците.Този юни Сенатът одобри резолюция, с която призовава Вашингтон да изпълни закона, а в края на ноември на съвещание в Белия дом Тръмп посочил, че е време да удовлетвори молбата на Израел. Срещу преместването на дипломатическата мисия на САЩ се изказали държавният секретар Рекс Тилърсън и министърът на отбраната Джеймс Матис, които смятат, че такъв ход може да застраши американските дипломати и военни в Близкия изток и в държави с преобладаващо мюсюлманско население.От поемането на президентския пост Тръмп вече е подписвал веднъж заповед за отлагане. Крайният срок за второто му решение изтича в понеделник, но той може да реши да не отложи преместването - в предизборната си кампания Тръмп обеща обратното, да прехвърли посолството в Йерусалим.Хамас заплаши с нова интифада, ако това се случи. Организацията за ислямско сътрудничество (ОИС) каза вчера, че ако Тръмп признае Ерусалим за столица на Израел, това ще представлява \"откровена агресия\" срещу арабския и мюсюлманския свят.", "date": "2017.12.05", "title": "Дипломатически ураган след опит на Тръмп да признае Йерусалим за столица на Израел"}
{"url": "https://offnews.bg/sviat/desetki-raneni-sled-sblasak-mezhdu-dva-vlaka-v-germania-670650.html", "text": "Над петдесет души бяха ранени тази вечер при сблъсък между два влака близо до Дюселдорф, съобщи федералната полиция, цитирана от Франс прес.Катастрофата е станала към 19.30 ч. местно време.Пътнически влак е ударил товарен близо до гара Меербуш, в провинция Северен Рейн-Вестфалия.На мястото работят спасителни екипи.Засега не е известна причината за сблъсъка.Пътническият влак е на компанията Нешънъл експрес, създадена след като Дойче Бан приватизира някои от регионалните си линии.Към 22.30 ч. (българско време) посолството ни в Берлин не разполага с данни за пострадали български граждани при влаковата катастрофа.Всички български граждани, които желаят да получат актуална информация или да подадат сигнал за техни близки и познати, могат да го направят на дежурния телефон на посолството в Берлин: +49 176 122 99 190.", "date": "2017.12.05", "title": "Десетки ранени след сблъсък между два влака в Германия"}
{"url": "https://offnews.bg/sviat/ukrainskata-prokuratura-dade-24-chasa-srok-na-saakashvili-da-se-predad-670651.html", "text": "Генералният прокурор на Украйна заяви, че бившият грузински президент Михаил Саакашвили има срок от 24 часа да се предаде на правоохранителните органи, след като негови привърженици му помогнаха да се изплъзне от полицейски арест.Смятам, че с лично явяване пред следователите в Службата за сигурност на Украйна Михаил Саакашвили ще помогне на страната, която обича. И ще избегне ненужни сътресения, заяви в парламента главният прокурор Юри Луценко. 24 часа - след това цялата правоохранителна система на Украйна ще направи всичко възможно да го изправи пред следователите! - предупреди Луценко.Прокуратурата твърди, че за финансиране на протести представител на Саакашвили е получил 500 000 долара от украински бизнесмени с връзки с Русия.Саакашвили вече организира няколко протестни акции в Киев, но те обикновено привличаха не повече от 4000 души, припомня АП.Всички протести са били финансирани от чуждестранни олигарси, целящи да завземат властта с незаконни средства, каза Луценко.", "date": "2017.12.05", "title": "Украинската прокуратура даде 24 часа срок на Саакашвили да се предаде"}
{"url": "https://offnews.bg/112/zaradi-otkradnat-benzin-otstraniha-politcejski-shefove-v-pavlikeni-i-s-670634.html", "text": "Със заповед на министъра на вътрешните работи Валентин Радев от работа са отстранени началникът на Районното управление на полицията в Павликени и началникът на полицейския участък в Сухиндол.Срещу тях има дисциплинарни производства за злоупотреби по случая със служебни кражби на гориво, съобщава БНР.Двамата полицейски началници са отстранени до приключване на дисциплинарните производства по случая със системни кражби на гориво от служители на полицейското управление в Павликени.Със заповед на директора на Областната дирекция на МВР старши комисар Димитър Машов от работа са отстранени командирът на отделение в Павликени и домакинът на полицейското управление в града.Срещу полицаите няма повдигнати обвинения.Назначена е и вътрешна проверка в противопожарната служба в Павликени.Преди няколко дни бяха уволнени и служителите на бензиностанцията в града, където полицаите са зареждали гориво в пластмасови туби вместо в служебните автомобили.", "date": "2017.12.05", "title": "Заради откраднат бензин отстраниха полицейски шефове в Павликени и Сухиндол"}
{"url": "https://offnews.bg/analizi/kak-shte-govoriat-polititcite-na-badeshteto-670620.html", "text": "Какъв тип говорене и какви агитационни дискурси ползват родните политици, за да накарат хората да гласуват? Отговор на този въпрос даде доц. Георги Лозанов по време на 6-тата годишна конференция на Българската асоциация по изборни системи. Някои от тези дискурси се модифицират от избори на избори, появяват се нови. Някои са характерни навсякъде в Европа и на Запад. Други са чисто нашенски. На тях политиците разчитат, за да накарат гласоподавателя да отиде мотивиран пред урните, но какъв ефект постига, пита доц. Лозанов и дава своя отговор.Той представи шест дискурса, както този на бъдещето, който ще доминира в следващите избори, когато и да са те. Антикомунистическо говоренеЗа него няма съмнение, че залязва. Ако в началото на прехода той произвеждаше мощен вот, сега видимо не е така. До такава степен, че дори традиционната десница на Прехода му се плаши и смята, че този език ще им загуби избиратели.Причините за това състояние имат различни фактори и вини, смята Лозанов. Известно е, че в ценностната йерархия в нашето общество свободата и достойнството не стоят високо. Други ценности - например справедливостта, са по-високо ценени. Създадената соцносталгия е голяма травма и съпротива спрямо антикомунистическия дискурс и тази носталгия не е бягство в миналото, а бягство от настоящето. Казармен синдром(Спомняш си само хубавото, но не и униженията)За доц. Лозанов антикомунистическият дискурс не е успял да се превърне политически. \"Стана морален и не изпълни своята задача. Не създаде нови ценности. Основният въпрос е в ценностен план. Когато е морален, дискурсът изисква особено висок морал от тези, които го ползват. Говорителите на този не отговаряха на тези условия, което го изтощаваше.\" Дискурсът не е напълно умрял, заключи Лозанов, някои от избирателите имат нужда от него, но те са все по-малко. Анти-ГЕРБ говоренеТова е най-популярният политически дискурс, смята Георги Лозанов.\"Говоренето срещу ГЕРБ е примамливо, защото са управляващи. Но който и да стои начело на такава държава, не може да се радва на особена популярност\", казва медийният експерт. Лидерът (Бойко Борисов) дава възможности да бъде оспорвано неговото минало и да бъде подлаган на критика. Подозрението за задкулисие остава и се запазва. Критиките към ГЕРБ са много благодатна почва, смята Лозанов.Най-големият недостатък на този дискурс - има много маймуни на клона. На практика всички извън ГЕРБ го ползват. Този вид говорене не създава достатъчна физиономичност на говорителите. Те влизат в един общ хор, в който при това има гласове, които са несъвместими.Това говорене обаче не помага на ползвателите му, съдейки по това, че ГЕРБ са на власт толкова години.Големият риск за Борисов е по-скоро в отговора от страна на ГЕРБ - едно самохвалство и партийна официалност, която може да срути доверието у избирателя. \"Моето впечатление - доверието у нас не се срутва постепенно, а изведнъж с трясък. Няма бавничко да пада. Дотолкова, че после почти те няма\", казва Лозанов. Реформаторският дискурсНай-силно този дискурс е обърнат към съдебната система -  необходимо и разбираемо.Има едно ключово нещо в тази работа - балансът между патос и ефект. Когато вдигнеш патоса, а няма ефект, дискурсът престава да работи, което е неубедителна комуникация.Реформаторският дискурс сега е в тази ситуация. Дълъг период беше заявяван, но без ефект. \"За това сега не виждам и особени говорители на този тип дискурс, който само до миналите избори беше особено силен и важен\", каза Лозанов и даде пример:\"Както в анимационните филми героят забравя, че под него има пропаст и продължава да тича във въздуха.\" Последните избори трябваше да покажат дали този реформаторски дискурс ще бъде предпочетен. Дали ще станем Румъния или няма да станем. Не ставаме, засега.Проевропейският дискурсТой е за европейските ценности и принадлежност. Подобна риторика у нас има от много години. Без да е много ефектна, тя отваря отворени врати, особена ако е съчетана с една европейска питомност у избирателя.Избирателят има очакване за истински европейски политици, но това не се е случило още, нашите са си балкански още, носят инерция от бившето общество, смята Лозанов. \"Не съм сигурен, че у нас има достатъчно изявени негови говорители. Всички говорят за европейски ценности, но съществено европейско говорене няма. Трябва да признаем, това е скучен дискурс, на който типичен представител е Меглена Кунева. Никога тези дискурси не функционират сами по себе си, но в комбинации могат да се преодоляват недостатъците.\"Националистичен дискурсТой излезе победител, националистите - не, смята Лозанов.Дискурсът ползва враждебна реч и реч на омразата. Каква е разликата: \"Словото на омразата е свързано с мразене - има си корени, религиозни и етнически. Враждебната реч конструира враг. Правиш от различния враг, насочваш срещу него агресия и тази агресия е слепващият материал, който обединява групите. За да може да ги накараш да гласуват, трябва да ги агресираш срещу някого. Неспокойствие - тази електорална група в спокойно състояние не отива пред урните. Тя отива там заради враг, а бюлетината и гласът е оръжие.\"Според Лозанов на следващите избори \"гребенът на националистите ще падне\". \"Няма да бъде като преди. Това е защото националистичният дискурс се възползва и расте на база геополитическата ситуация\", казва доц. Лозанов. Защо национализмът няма да победи на следващия вот - бежанска вълна затихва, Ислямска държава на картата няма, тероризмът също е друг. \"Външните стимули ги няма\", смята Лозанов. Местните употреби на дискурса срещу ромите и турците вече твърде много се клишираха и е много трудно да извадиш нова риза. \"Някакви опити ще имат резултат, но ще започне да се изразява в други граници, но не и такива, че националисти да управляват държавата.\"Хармизматично-популисткият дискурсПодобна идентичност е характерна за митовете - ако ти си на върха, даваш хипотеза, че и другите могат да са там. Хармизматично-популисткият дискурс е да се харесваш и да говориш на езика на тези, които те слушат. Да можеш да говориш като тях, за да могат те да имат усещането, че си като тях.Лозанов обаче предрича края и на този дискурс. \"Разочарованието от елитите е толкова голямо, че да се конструират харизматични лидери вече е практически невъзможно. Дори десните, за Христо Иванов да кажем - много благодатен за харизматично строителство, но всичко това е невъзможно. В умерена степен всички дискурси могат да се ползват и работят, но са в тежко положение. В репертоарни комбинации ще дадат ефект\", каза Лозанов. Как тогава ще изглежда политическото говорене в бъдеще?Медийният експерт добави и един \"бонус\" дискурс - криминалният. Този, който ще се ползва от политиците в близкото бъдеще, който ще замени останалите. Ще се обвиняват в криминални престъпления - това, което в Румъния е съдебен процес, тук ще е политически.Според Лозанов първият симптом на този дискурс беше искането за ревизия на приватизацията и желанията да се рови в КТБ. \"Очаквайте обвинения в престъпно поведение\", каза бившият шеф на СЕМ.\"Играта ще загрубее силно и ще се измести от политиката към нещо, което бих нарекъл разследване на политическия опонент. Това ще е една крайно неприятна ситуация, защото ако извадиш нещо от собствената му среда, това винаги е грозно. Разследвания се правят от съдебната власт и когато политиците започнат да се разследват помежду си с цел да трупат вот, тогава картината във всички случаи ще е грозна отстрани\", смята Лозанов. Той направи още една прогноза - следващите избори ще са краят на много дългото примирие между политическите сили на прехода. А примирието дотук значеше, че каквито и да са партиите, няма да се радикализират до толкова, че да стигнат до съд и затвор. \"Мисля, че това примирие досега вървеше. Но когато гледаме състоянието на другите дискурси и като отчитаме симптоматика като приватизацията и търсенето на вини, си давам сметка, че в тази посока, поне така си мисля, оттук нататък така ще се развива агитационната битка\", завърши доц. Лозанов. ", "date": "2017.12.05", "title": "Как ще говорят политиците на бъдещето"}
