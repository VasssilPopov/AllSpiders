{"url": "https://offnews.bg/politika/borisov-niamah-za-tcel-da-se-snimam-s-tramp-az-imam-snimki-ot-kamina-688745.html", "text": "Съжалявам за тази истерия, която се вдигна в България от хейтърите и платените тролове на БСП. Бог ми е свидетел, пък и вие, че по никакъв начин не сме парадирали. И не сме казали каквото и да било, освен за това, че съм имал разговори с президента Тръмп. Не ни е целта била да се снимаме с някого. Ако на някого това е целта, моята не е. Аз имам снимки от камината на Белия дом. С предишния президент.Това заяви премиерът Бойко Борисов пред български журналисти в Ню Йорк, където взе участие в 73-тата сесия на ООН.Надявам се това да престане, защото е непродуктивно и по никакъв начин не е добре да бъде така, каза Борисов.Българският премиер си направи следните изводи след речта на президента на САЩ Доналд Тръмп пред Общото събрание на ООН:Това, което чета между редовете - тези, които ще купуват руски газ в Европа, ще имат проблем. Тук вече идва въпросът, най-важният, за цената. Кой ще бъде по-евтиният газ? Затова предлагаме европейския газов хъб \"Балкан\", интерконектор с Гърция, който да може, ако цената е по-добра на американския втечнен газ, или от Египет, или от Израел, или откъдето и да било, разбира се, на газовия хъб да се търгува. Ако руският е по-евтин, съответно слагаме на бизнес плоскост и само това може да ни спаси, европейският газов хъб, подчерта Борисов.Пред българските журналисти той съобщи още, че е възложил на финансовия министър Владислав Горанов да обсъди с вицепремиера  на печалбата на производители и търговци при стоките от първа необходимост.Аз разбирам всички колеги, понеже предстоят избори за евродепутати, и всички се надпреварват да дават кой по-екзотични идеи. Аз не знам как ще фиксираме горна граница на цени. Ако има хляб в такава идея, разбира се, че ще я направим, отбеляза Борисов, цитиран от БНР.", "date": "2018.09.25", "title": "Борисов: Нямах за цел да се снимам с Тръмп. Аз имам снимки от камината на Белия дом"}
{"url": "https://offnews.bg/bojni/menidzharat-na-dzhoshua-fiuri-e-naj-skuchniat-boksior-688726.html", "text": "Мениджърът на световния шампион в тежката категория Антъни Джошуа - Еди Хърн предпочита 28-годишния боксьор да се срещне с Дионтей Уайлдър, вместо с Тайсън Фюри.Промоутърът вярва, че стилът на Циганския крал няма да бъде привлекателен при в евентуална среща с британеца.\"Не искам да бъде невъзпитан, но Тайсън Фюри е най-скучният боксьор, който някога съм виждал. Той не е участвал в нито един атрактивен двубой с изключение на двубоя си срещу Стив Кънингам, в който беше повален в нокдаун.Срещата между Дионтей Уайлдър и Антъни Джошуа ще бъде най-голямата битка в бокса. Стилистично, това е най-вълнуващият мач, който може да бъде организиран в момента\", каза Хърн.Джошуа ще проведе следващия си двубой на 13 април, когато ще се изправи срещу Дилиън Уайт на \"Уембли\" в Лондон. Фюри пък ще се завърне на ринга на 1 декември срещу Дионтей Уайлдър.", "date": "2018.09.25", "title": "Мениджърът на Джошуа: Фюри е най-скучният боксьор"}
{"url": "https://offnews.bg/politika/upravliavashtite-skeptichni-za-otpadaneto-na-tavana-za-vsichki-pensii-688722.html", "text": "Най-вероятно таванът на пенсиите няма да отпадне през 2019 година, коментира министърът на финансите Владислав Горанов.По-рано днес социалният министър също коментира темата.\"Отпадането на тавана за всички пенсии е възможно. Друг е въпросът доколко обществото ще приеме, че тези пенсии са справедливо изчислени\", каза той. Коментарът му преди предстоящото утре обсъждане в парламентарната социална комисия на настояване на пенсионерски организации за отпадане на тавана на всички пенсии, а не само на новоотпуснатите.\"Моето мнение, е че таванът за всички пенсии може да отпадне само тогава, когато всички изкривявания в пенсионната формула, натрупани от отменения Закон за пенсията, през Кодекса за задължително обществено осигуряване, до безбройните изменения в Кодекса за социално осигуряване, изчезнат. Тогава можем да говорим за премахване на тавана на пенсиите. Таванът съществува именно, за да премахне несъвършенствата на пенсионната формула\", коментира Горанов по повод искането. Финансовият министър каза още, че е заложени увеличение на максималния размер за съществуващите пенсии и отпадане на тавана за новоотпусканите пенсии от началото на 2019 година.\"Опитваме се в момента да преценим дали трябва да отпадне напълно таванът за всички. Най-вероятно това няма да е възможното решение за 2019 година. Вероятно ще се наложат изменения за 2019 година, които не засягат индивидуалните размери на пенсиите, за премахване на някои от изкривяванията от пенсионната формула\", каза още той. ", "date": "2018.09.25", "title": "Управляващите скептични за отпадането на тавана за всички пенсии"}
{"url": "https://offnews.bg/politika/bsp-s-nova-informatcia-za-sdelkata-za-chez-zasega-ia-paziat-v-tajna-688730.html", "text": "Чешки депутати предоставили на БСП информация за сделката за ЧЕЗ, обяви лидерът на левицата Корнелия Нинова. Това станало след писмено искане на социалистите, което било изпратено преди месец. \"На среща чешките колеги депутати ни предоставиха информация за сделката. В резултат на тази информация, поискахме среща с Чешката социалдемократическа партия, която е съуправляващата в Чехия, а председателят й е първи вицепремиер и отговаря за външната политика и МВР\", обясни тя.Социалистите ще изпратят група от техни експерти в Чехия, за да разберат подробности по сделката за ЧЕЗ. Очаква се до десетина дни от левицата да оповестят информацията, която са получили. \"Когато се върнат с допълнителната информация, която ни беше предоставена що се отнася до прозрачност на сделката и финансиране, вярваме, че най-накрая българското общество ще разбере какво се случва. Кой купува и как ще бъдат засегнати близо 3 млн. български граждани?\", каза Нинова.Председателят на БСП каза още, че Гинка Върбакова се изтегля от управлението на соларните ѝ дружества, защото КЗК е спряла сделката за купуването на ЧЕЗ заради създаването на концентрация. \"Изтегляйки се от там, тя иска да преодолее тази концентрация и евентуално да кандидатства отново за сделката с ЧЕЗ\", обясни тя.Тя коментира и очакваното увеличение на природния газ. \"Председателят на КЕВР Иван Иванов обяви намерение цената на природния газ да се вдигне с 8%. Това ще доведе до увеличение на цените на всички стоки и услуги. През юли токът поскъпна с 2%, парното със 7%, а сега имаме 8% увеличение на природния газ и това ще се усети най-тежко през зимата. При този очакван ценови шок, е наложително да се вземат мерки, за да бъдат подпомогнати  близо 2 млн. българи, които живеят под прага на бедност от 321 лв.\", коментира лидерът на БСП. Според нея българските граждани много трудно ще  понесат този ценови шок. Нинова изтъкна, че в тази ситуация, правителството прави нещо немислимо и доказващо, че държавата няма институции, на колене е пред търговските вериги и е тръгнала да им се моли да не увеличават цената на хляба. \"Хляб се продава в стотици хиляди магазини в цялата страна, а не само в 4-5 търговски вериги в големите градове. Това означава ли, че ще ходят да се молят на всички търговци от магазин на магазин?  Като поскъпне млякото, и за него ли ще ходят да се молят? Това, освен че е антипазарно, антилогично и антиевропейско, доказва безсилието и колапса на това правителство\", добави тя.Корнелия Нинова изтъкна, че ако БСП е на власт би увеличила броя на семействата, които получават помощи за отопление от 204 635  души на 400 000 души. Социалистите обясниха, че това число е получено според световния критерий за енергийно беден - ако използваш повече от 10% от доходите си за енергия.От БСП продължават да настояват и за диференциран ДДС на хляба - от 20% на 5%, което ще бъде около 35 млн. лв. по-малко за бюджета, а те ще се компенсират от излишъка.", "date": "2018.09.25", "title": "БСП с нова информация за сделката за ЧЕЗ, засега я пазят в тайна"}
{"url": "https://offnews.bg/futbol/ronaldo-s-poveche-udari-kam-vratata-ot-tcial-otbor-v-seria-a-688727.html", "text": "Пристигането на Кристиано Роналдо в Ювентус беше главното събитие на трансферно лято 2018. Португалецът все още не блести така ярко както с екипа на Реал Мадрид, но вече прави впечатляващи неща след изиграването на първите пет кръг в Серия А.Статистиката на Роналдо е впечатляваща. Той е отправил 39 удара по посока на вратата. Любопитното е, че цял един отбор - Фрозиноне, е отправил с един по-малко. Именно срещу Фрозиноне беше последният мач на Ювентус, като в него Роналдо стреля 9 пъти и отбеляза един гол при победата 2:0.Така Ювентус остава единственият отбор в елита на Италия, който не е губил точки. Любопитното е, че в тези начални кръгове треньорът на Ювентус Масимилиано Алегри пробва три различни схеми на игра, като Роналдо влизаше в ролите на централен нападател и ляво крило.В сряда Ювентус играе с Болоня, където треньор е легендата на Милан Филипо Индзаги.\"Чака ни мач с най-добрия отбор в Европа в момента и нямаме какво да губим. С Кристиано Роналдо станаха още по-силни\", коментира Индзаги в навечерието на мача.", "date": "2018.09.25", "title": "Роналдо с повече удари към вратата от цял отбор в Серия А"}
{"url": "https://offnews.bg/futbol/levski-se-klasira-za-1-8-finalite-na-kupata-na-balgaria-sled-boj-nad-a-688732.html", "text": "Левски се класира за 1/8-финалите за Купата на България, след като победи безпроблемно аматьорския Атлетик Куклен с 6:0 на стадион \"Локомотив\" в Пловдив.Треньорът на \"сините\" Славиша Стоянович даде шанс на доста резерви в този мач, но въпреки това класата на гостуващия тим бе значително по-голяма от тази на домакините и успехът бе заслужен.Осмият в Югоизточната Трета лига се опита да затрудните столичани, но след падането на първия гол буквално само един отбор остана на терена. Гостите можеха да вкарат поне още няколко гола, но невероятни пропуски направиха Паулиньо, Ривалдиньо и Филипе Нашименто.Юношата Атанас Кабов вкара първия си гол с екипа на \"сините\" в професионалния футбол, а други две попадения бяха дело на младия нападател Станислав Иванов. Головата си суша прекъсна Серджиу Буш, а Фелипе Нашименто също се разписа сред голмайсторите. Янко Гюзлев от Атлетик си вкара автогол.Домакините добиха доста сериозна популярност в дните преди мача, след като играч на тима се закани, че той и съотборниците му ще излязат \"пияни като г*з\" срещу именития си противник. В крайна сметка това не се случи.", "date": "2018.09.25", "title": "Левски се класира за 1/8-финалите на Купата на България след бой над аматьори"}
{"url": "https://offnews.bg/politika/krizata-za-kadri-v-mvr-e-preodoliana-tvardi-noviat-vatreshen-ministar-688733.html", "text": "Кризата за кадри в МВР е преодоляна. Това е заявил новият вътрешен министър Младен Маринов по време на церемония по откриването на реновираната сграда на Областната дирекция на МВР в Благоевград. Сградата е обновена по проект на общината.Цитиран от пресцентъра на ведомството, Младенов е казал, че вниманието на ръководството ще се съсредоточи в запазването на кадровия потенциал и развитието му по отношение на обучението и насочване в проблемните места.Продължаваме ефективното противодействие с конвенционалната престъпност, по-голяма мобилност на екипите, за да реагираме по-бързо на сигналите и да постигнем по-добър контакт с представители на местната власт и хората, е казал Маринов.По думите му купуването на нова техника, оборудване и облекло зависи от резултатите в борбата с контрабандата и сивата икономика. Така министерството щяло да изпълни даденото обещание пред правителството да работи за максимално свиване на контрабандата, на сивата икономика, на незаконната търговия, за да може да има постъпления в бюджета, които да се инвестират в сектор „сигурност“. \"Ще работя за това обществото да усети защитата на полицаите, да заслужат неговото уважение и подкрепя\", заявил Маринов.Той уточнил, че и в момента вървят много проекти и обществени поръчки, като до десетина дни ще бъдат доставени автомобили по европейска програма за Гранична полиция и областните дирекции, които са в близост до външната граница с ЕС. Ще бъдат закупени бронежилетки, поетапно се раздават полицейски униформи.Маринов е подчертал, че проблемите в министерството не могат да се решават без диалог, който включва и градивни критики и изразил надежда за това да има обратна връзка с гражданите. „За да убедим обществото, че трябва да се повиши статутът на полицая, е необходимо да даваме услугата, която се очаква от нас\", заявил още Маринов. На церемонията по откриване на реновираната сграда на ОДМВР-Благоевград са присъствали директорът ѝ старши комисар Николай Хаджиев, директорът на РДПБЗН-Благоевград инж. Георги Пармаков, кметът на Благоевград д-р Атанас Камбитов, областният управител Бисер Михайлов, председателят на Общинския съвет Радослав Тасков и зам. кметове на община Благоевград.", "date": "2018.09.25", "title": "Кризата за кадри в МВР е преодоляна, твърди новият вътрешен министър"}
{"url": "https://offnews.bg/politika/borisov-se-sreshtna-s-erdogan-v-niu-jork-688734.html", "text": "Министър-председателят Бойко Борисов и турският президент Реджеп Тайип Ердоган обсъдиха \"задълбочаването на двустранното сътрудничество и приноса на Турция за овладяване на мигрантския поток по българската граница.\"Двамата разговаряха в рамките на 73-тата сесия на ООН в САЩ, съобщава българската правителствена пресслужба.Борисов и Ердоган са оценили високо \"положителното икономическо активизиране на отношенията между двете страни в областта на туризма, енергетиката и транспорта през последните години.\"По време на срещата българският премиер Борисов е подчертал, че Турция остава освен наш непосредствен съсед, но и важен партньор в областта на миграцията и борбата с тероризма.Президентът на Турция Ердоган е изразил благодарност към министър-председателя Бойко Борисов за провеждането на срещата на върха между ЕС и Турция във Варна на 26 март.По думите на турския президент срещата във Варна дава положителна насока на развитие в отношенията между Анкара и Брюксел.Българският министър-председател е подчертал важността от споразумението между ЕС и Турция за всички европейски държави и е посочил, че мирът и диалогът са най-доброто средство на дипломацията.", "date": "2018.09.25", "title": "Борисов се срещна с Ердоган в Ню Йорк"}
{"url": "https://offnews.bg/sviat/tramp-pred-oon-sasht-othvarliat-globalizma-i-pregrashtat-patriotizma-688735.html", "text": "Америка е управлявана от американци. Отхвърляме идеологията на глобализма и прегръщаме доктрината на патриотизма, обяви президентът на САЩ Доналд Тръмп пред Общото събрание на ООН.Според него това е причината САЩ повече да не признават и да не подкрепят Международния наказателен съд в Хага.Настоящата администрация на САЩ отстоява американския суверенитет и не желае \"да управлява, да контролира и да бъде хегемон в глобален мащаб\", продължи Тръмп.САЩ зачитат правото на всяка страна да спазва своите обичаи, вяра и традиции и никога няма да поучават другите страни как да живеят, работят и каква религия за изповядват, но очакват и другите страни \"да зачитат американския суверенитет в замяна\", подчерта той.Смях в залатаВ началото на речта си пред Общото събрание на ООН Тръмп обаче предизвика смях в залата, когато започна да изброява успехите на страната, постигнати по време на досегашния му мандат.Той се похвали пред световните лидери, събрали се на високия форум в Ню Йорк, че американската икономика \"преживява бум както никога досега\" и че за по-малко от 2 години в Белия дом неговото правителство е свършило повече от почти всяко друго досега.Думите му предизвикаха смях и шумно оживление сред присъстващите десетки държавни глави и делегати в залата.Не очаквах такава реакция, но всичко е наред, отвърна Тръмп.Според него САЩ сега са \"по-силна, по-сигурна и по-богата страна\", отколкото преди той да встъпи в длъжност през януари 2017 година.Останалите акценти от речтаТръмп предупреди европейските страни да не бъдат зависими от руските енергоносители:\"Германия ще стане тотално зависима от руската енергия, ако не промени курса си незабавно\".Той посочи за позитивен пример Полша - за разработването на алтернативни тръбопроводи.В речта си Тръмп беше особено критичен към Иран:\"Иранското ръководство сее хаос, смърт и разрушение. Те не зачитат съседите си, нито границите, нито суверенните права на страните\".Той нарече Иран \"корумпирана диктатура\" и поиска от страните по света да се присъединят към САЩ в изолирането на ислямската република.От трибуната на ООН Тръмп похвали и \"смелата\" си инициатива за мир със Северна Корея и усилията на Ким Чен-ун за разоръжаване, но същевременно предупреди, че международните санкции срещу Пхенян ще останат \"в сила до освобождаването на Корейския полуостров от ядрено оръжие\".", "date": "2018.09.25", "title": "Тръмп пред ООН: САЩ отхвърлят глобализма и прегръщат патриотизма"}
{"url": "https://offnews.bg/kultura/predstoiashti-sabitia-v-ndk-25-29-septemvri-688725.html", "text": "Най-новият роман на Мария Касимова-Моасе – „Балканска рапсодия“ ще има своето официално представяне на 25 септември от 19:00 часа в зала 42 на НДК.Както подсказва заглавието, „Балканска рапсодия“ заплита съдбите на героите си в свят на религиозни табута, суеверия и закостенели морални норми – някъде между бежанските пътища на Албания, неукрепналата все още България и модерна Турция на Кемал Ататюрк.Над 50 музиканти, певци и танцьори от ансамбъл „Филип Кутев“ ще представят пред зрителите за първи път в София, самостоятелен концерт-спектакъл „Фолклорни класици“. На 26 септември от 20:00 часа в зала 1 на НДК, зрителите ще имат честта да видят и чуят творческите постижения на музикално танцовите образци от създаването на ансамбъла (1951 г.) до 80-те години на ХХ век, завещано от фолклорните класици Филип Кутев, Маргарита Дикова, Кирил Дженев, Живка Клинкова, Иван Кавалджиев, Йордан Янакиев, Михаил Йорданов, Красимир Кюркчийски.На 26 септември (сряда) от 11:00 часа в литературен клуб „Перото“ на пресконференция по повод първото издание на спортния празник „НДК 360 – Европейска вечер на спорта“.Книгата на Меелис Фриедентал – „Пчели“ ще бъде представена на 26 септември от 18:30 часа в литературен клуб „Перото“.Книгата на Нася Кралевска-Оуенс – „България под комунизъм“ ще бъде представена на 27 септември от 18:30 часа в литературен клуб „Перото“.„Шоуто на ABBA“ идва за първи път в България за един впечатляващ концерт в зала 1 на НДК. На 29 септември (събота) от 20:00 часа българската публика ще има уникалната възможност да преживее отново магията на скандинавската група в двучасов лайв, посветен на 45-годишната музикална история на ABBA.„Каша за душата или Коледното джудже в бакалницата“ на 29 септември от 11:30 часа, е първият спектакъл, с който литературен клуб „Перото“ стартира серията детски спектакли в културното пространство. Всяко съботно утро най-малките ще бъдат посрещани със забавни, поучителни и образователни спектакли. Първото представление ще запознае децата с темата за избора, пред който всеки един от нас е изправен всеки ден.На 29 септември от 17:00 часа Национален дворец на културата ще се превърне в най-горещата точка за култура и спорт на столицата. „НДК 360“ ще изпита възможностите на желаещите да се включат в дисциплините бегово изкачване, фасадно изкачване, спортно ориентиране из НДК и издигане с балон.Хореографът и изпълнител Дженин Дърнинг ще проведе тематичен уъркшоп в ДНК – пространство за съвременен танц и пърформънс в дните 29 и 30 септември от 10:00 до 14:00 часа. Уъркшопът е отворен за практици и теоретици от всички области и профили на съвременните сценични изкуства. Местата са органичени, а входът е свободен.", "date": "2018.09.25", "title": "Предстоящи събития в НДК 25 - 29 септември"}
{"url": "https://offnews.bg/politika/ianaki-stoilov-otkazal-da-e-kandidaturata-na-bsp-za-konstitutcionen-sa-688724.html", "text": "Янаки Стоилов е решил да не се бори за конституционен съдия. Той е поискал да не бъде кандидатът на БСП за поста. Това се разбра от думите на лидера на левицата Корнелия Нинова по време на пресконференция на \"Позитано\" 20. \"Оттеглил кандидатурата си за конституционен съдия, от Изпълнителното бюро уважаваме това негово решение\", каза тя.\"Днес разговаряхме с Янаки Стоилов преди Изпълнителното бюро“, каза Нинова. По думите ѝ неговата позиция е, че това състезание изглежда предрешено и той е отказал да участва в предварително договорено политическо решение\", обясни Нинова.Очаква се скоро депутатите да изберат ново попълнение в Конституционния съд (КС). Те ще изберат един нов конституционен съдия, а номинации от партиите могат да се правят до 26 септември. Въпреки това се очаква за поста да бъде избран кандидатът на управляващите партии. ГЕРБ и \"Обединените патриоти\" обявиха, че предлагат Красимир Влахов.Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници. ", "date": "2018.09.25", "title": "Янаки Стоилов отказал да е кандидатурата на БСП за конституционен съдия"}
{"url": "https://offnews.bg/temida/sofijskiat-gradski-sad-zaporira-imushtestvo-na-trajcho-trajkov-688737.html", "text": "Софийският градски съд запорира имущество на бившия министър на енергетиката Трайчо Трайков, който сега е общински съветник в СОС.Това съобщи във вторник вечерта Нова телевизия, като се позовава на източник от Комисията за противодействие на корупцията и за отнемане на незаконно придобитото имущество (КПКОНПИ).Искането за запора е на КПКОНПИ, оглавявана от Пламен Георгиев.Комисията е открила несъответствие между доходите и имуществото на Трайчо Трайков за 2,4 млн. лв. КПКОНПИ е проверяла състоянието на Трайков през последните 10 г.Софийският градски съд е запорирал 1/2 от апартамент, ателие, дворно място, паркомясто, акции, както и влогове и депозити на политика.В момента тече 14-дневен срок, в който Трайков да представи декларация пред КПКОНПИ за произхода на средствата.Политикът има и 1 месец да предяви възражения. Той е обжалвал решението на градския съд за запора.", "date": "2018.09.25", "title": "Софийският градски съд запорира имущество на Трайчо Трайков"}
{"url": "https://offnews.bg/politika/borisov-obeshta-che-balgaria-shte-pobarza-za-chlenstvo-v-organizatcia-688736.html", "text": "България ще ускори максимално подготовката си за членство в Организацията за икономическо сътрудничество и развитие, като се надяваме във възможно най-кратък срок да получим конкретна дата за започване на преговори за присъединяване към Организацията. Това е заявил министър-председателят Бойко Борисов по време на срещата си в САЩ с генералния секретар на Организацията за икономическо сътрудничество и развитие Анхел Гурия.Като продължение на, българският премиер приветства усилията на генералния секретар да бъде постигнат консенсус по въпроса за разширяването на ОИСР и изрази очакване, че ще бъдат отчетени изцяло усилията на страната ни в хода на подготовката й за членство, обявиха от правителствената пресслужба.Организацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера, в областта на околната среда, образованието и пазара на труда.При днешната си среща с Анхел Гурия премиерът Бойко Борисов е изтъкнал, че \"от 2007 година, когато България е подала официално молба за членство в ОИСР, са налице редица действия, които ясно показват сериозните намерения този външнополитически приоритет да бъде реализиран.\"Министър-председателят се е аргументирал, че \"в края на миналата година българското правителство реши да създаде постоянно действащ междуведомствен координационен механизъм и одобри „пътна карта” за действията на страната ни по присъединяването към ОИСР.\"Борисов е посочил и \"активното ни участие в работата на основни органи на Организацията, както и присъединяването ни към редица правни инструменти.\"По време на разговора Борисов е акцентирал върху икономическата политика на българското правителство: \"усилията за устойчиво развитие, финансова стабилност и повишаване на жизнения стандарт на гражданите, както и съдействието за разширяване на международната търговия на многостранна и недискриминационна основа.\"Анхел Гурия е изразил подкрепа за българската кандидатура за ОИСР и е поздравил страната ни за постигнатото до момента в подготовката й за преговорите за присъединяване.По думите му приемането на „пътна карта“, в която са заложени дейности за ускоряване на подготовката, е добра стъпка.В края на срещата премиерът Бойко Борисов е изтъкнал, че \"всеки позитивен знак към България от страна на ОИСР ще бъде и силен сигнал към държавите от прилежащите региони за готовността на Организацията да сподели своите добри практики, да отчете и техните успехи в изпълнението на високите критерии и стандарти на ОИСР.\"", "date": "2018.09.25", "title": "Борисов обеща, че България ще побърза за членство в организацията на развитите държави"}
{"url": "https://offnews.bg/futbol/tcska-preodolia-montana-i-e-na-1-8-final-688741.html", "text": "Отборът на ЦСКА победи Монтана като гостхс 2:0 и се класира за 1/8-финалите в турнира за Купата на България.И двата гола на стадион \"Огоста\" бяха реализирани през второто полувреме. В 52-та минута Евандро откри резултата с глава, след като засече центриране от корнер на Станислав Манолев.Във втората минута на добавеното време на мача Али Соу бе изведен с пас по земя от влезлия като резерва Валентин Антов и с изстрел от дистанция оформи втората поредна победа на \"червените\" с 2:0 след успеха над Ботев Враца в двубой от Първа лига.На ЦСКА предстои мач срещу Левски в събота на националния стадион \"Васил Левски\", който ще реши съдбата на първото място във временното класиране, което двата тима делят с равен актив в момента.", "date": "2018.09.25", "title": "ЦСКА преодоля Монтана и е на 1/8-финал"}
{"url": "https://offnews.bg/112/goliam-pozhar-obhvana%c2%a0nad-350-dekara-iglolistna-gora-kraj-blagoevgrad-688744.html", "text": "Над 350 декара иглолистна гора пламнаха тази вечер край благоевградското село Дренково. Огънят е възникнал в земеделски земи, но бързо е бил пренесен от вятъра към близката гора, съобщава БНР.По информация на БНТ в гасенето на двете огнища са се включили пожарникари, служители от Югозападното държавно предприятие, ловната дружинка от Дренково и доброволци.С настъпването на нощта гасенето е преустановено поради липса на видимост.Няколко екипа ще дежурят през нощта, за да следят пламъците, а от 6 ч. в сряда в гасенето се включват над 100 души с високопроходими автомобили.", "date": "2018.09.25", "title": "Голям пожар обхвана над 350 декара иглолистна гора край Благоевград "}
{"url": "https://offnews.bg/futbol/plashtash-za-boka-ili-milan-gledash-eventualno-uest-hem-v-chest-na-g-688721.html", "text": "След като срещите с Бока Хуниорс и Милан отпаднаха, сега Уест Хем е сред вариантите за приятелски мач с Левски по повод 75-годишнината от рождението на емблемата Георги Аспарухов-Гунди.Вчера окончателно стана ясно, че \"росонерите\" няма да пристигнат в София за двубоя, а днес фирмата-организатор \"Мокко Solution\" свика пресконференция. На нея стана ясно, че \"чуковете\" от Лондон са възможен съперник.\"Вчера след 17:00 часа дойде потвърждение от клуб от Висшата лига за готовността да изиграе мач на 12-и октомври в София и чакаме отговор от ръководството на Левски\", обяви представителят на компанията Димитър Дамянов.\"Разговорите с Левски започнаха през месец март миналата година. Бяха предложени доста клубове, като Манчестър Сити и Атлетико Мадрид, но нямаше дата, която да бъда добра за Левски, тъй като отборът се готвеше за турнирите в Европа.Предложихме на Левски Бока Хуниорс, съгласувахме го с клуба. Мачът официално бе обявен на 19 август, но проблемът беше, че Барселона не можа да даде точна дата за двубоя на \"каталунците\" с Бока.До края на месец юни не беше абсолютно сигурна датата на мача Барселона - Бока. От това зависеше и мачът на Левски с Бока. Говорих с директора на Бока Хуниорс, той ме посъветва да търся и друг вариант. Срещнах се с Евгени Русев, за да му кажа за ситуацията.Подписахме предварителни договори с Ювентус и Милан, но срокът с предварителния договор с Юве изтече. Решихме да рискуваме и прекратихме договора с Бока и подписахме контракт с Милан.Той се подписа на 9 юли и го изпратихме на ръководството на Левски. Координирахме всичко с ръководството на Левски. По молба не Левски ние задържахме и не обявявахме нищо. След мачовете с Вадуц обявихме всичко.Ако те искат, ние сме окей да го осъществим. Има официален мейл от Уест Хем към нас и към Левски\", каза още Дамянов.", "date": "2018.09.25", "title": "Плащаш за Бока или Милан - гледаш евентуално Уест Хем в чест на Гунди"}
{"url": "https://offnews.bg/politika/tcvetan-tcvetanov-vleze-v-upravitelnia-savet-na-evropol-688742.html", "text": "Председателят на ПГ на ГЕРБ Цветан Цветанов е избран за постоянен представител в Управителния съвет на Европол на Съвместната група за парламентарен контрол на агенцията (СГПК).\"Позицията е изключително важна за упражняването на контролните и надзорни функции на СГПК, като осигурява връзката между националните парламенти на държавите членки, Европейския парламент и Управителния съвет на Европол\" -отбелязват от пресцентъра на ГЕРБ.Изборът е направен с пълен консенсус на делегациите на всички национални парламенти и Европейския парламент. Мандатът на Цветанов стартира днес, като той ще представлява в Управителния съвет на Европол контролната група, която се състои от четиричленни делегации от националните парламенти на държавите членки, участващи в Европол и Дания, както и делегация от 16 члена на Европейския парламент, с водещата роля на Комисията по граждански свободи, правосъдие и вътрешни работи (ЛИБЕ).Номинацията на Цветанов е дошла от съпредседателите на СГПК от ЛИБЕ и от Австрийското председателство - председателя на ЛИБЕ Клод Мораеш и докладчика по регламента за Европол в ЛИБЕ Августин Диаз де Мера, Ангела Люегер, председател на Комисията по вътрешни работи в австрийския Национален съвет и Кристиян Бухман, председател на Комисията по европейски въпроси в австрийския парламент.След обсъждане от представителите на Тройката, номинацията е поставена за гласуване в пленарния формат на групата.\"Съпредседателите аргументираха номинацията с високата оценка за личните и професионални качества на Цветанов и богатия му опит като вътрешен министър и зам.-министър председател, както и постиженията на групата по време на неговото съпредседателство в рамките на Парламентарното измерение на Българското председателство на Съвета на ЕС.\" - твърдят от пресцентъра на ГЕРБ.", "date": "2018.09.25", "title": "Цветан Цветанов влезе в Управителния съвет на Европол"}
{"url": "https://offnews.bg/sviat/parvi-smarten-sluchaj-ot-zapadnonilska-treska-u-nas-688731.html", "text": "Първи смъртен случай от западнонилска треска у нас - 84-годишен мъж от ямболското село Ботево е починал на 13 септември.Лабораторните резултати обаче бяха оповестени чак днес.Мъжът е лекуван една седмица в инфекциозното отделение на ямболската болница. Той не е пътувал в рискови държави и няма видими данни за ухапване от комари, съобщи пред БНР д-р Наташа Капсъзова от Регионалната здравна инспекция.По данни на Европейския център за превенция и контрол на заболяванията, актуални към 11.09.2018 г., в ЕС са докладвани 710 случая на западнонилска треска за 2018 г. (Италия - 327, Гърция-147, Румъния-117, Унгария-96, Франция-11, Австрия-8, Хърватска-3 и Словения-1).Заболели са регистрирани и в други държави: Сърбия-213, Израел-49 и Косово-3.Съобщени са и 63 смъртни случая от западнонилска треска: Сърбия-21, Гърция-16, Италия-13, Румъния-12 и Косово-1.Инфекцията се предава чрез ухапване от разпространените и в България комари, има симптоми като треска, главоболие, умора, болки в тялото, гадене и повръщане, както и обриви по кожата и подути лимфни възли.Повечето заразени, около 80%, не показват симптоми, докато една пета развиват вирусна инфекция и при част от тях се стига до енцефалит или менингит. При 1 % от заболелите изходът е летален. Това са основно възрастни и хора с отслабена имунна система.", "date": "2018.09.25", "title": "Първи смъртен случай от западнонилска треска у нас"}
{"url": "https://offnews.bg/izvan-terena/tcska-zagria-za-montana-i-levski-s-hishtnikat-688704.html", "text": "Футболистите на ЦСКА разпуснаха с киновечер преди двубоя с Монтана, пише \"Тема спорт\". В неделя армейците изгледаха прожекцията на екшъна \"Хищникът\".Двучасовата продукция е четвърта част от едноименната поредица. Първият филм от нея излиза през 1987 г. Играчите на ЦСКА изкараха 5-дневен лагер в Монтана, като те са в града още от петък.В събота червените победиха Ботев Враца с 2:0 на \"Огоста\", а днес им предстои втори мач на този стадион. Футболистите си направиха няколко разходки в Монтана между двете срещи.Армейците останаха доволни от предоставените условия, като ръководството на Монтана даде и съгласието си съперникът за Купата да тренира на стадион \"Огоста\".", "date": "2018.09.25", "title": "ЦСКА загря за Монтана и Левски с \"Хищникът\""}
{"url": "https://offnews.bg/obshtestvo/viatarat-sabori-fasadata-na-gimnazia-v-montana-688710.html", "text": "Вятър с пориви до 90 километра в час остави домакинства без ток, бутна дървета и събори част от фасадата на Финансово-стопанската гимназия в Монтана, съобщи БНТ. Няма данни за пострадали. Заради падналата изолация, която е по задната фасада на училището, достъпът до мястото бе ограничен.Силният вятър нанесе щети в много райони на страната. Огромна част от  се свлече от поривите. За щастие няма пострадали. Над 7000 домакинства останаха без ток. Най-много от тях - около 3000 - се намират в Монтанска област.Днес метеоролозите вещаят по-спокойно време. утре, 26 септември, обаче е обявен жълт код заради очаквани силни ветрове в областите Кърджали, Хасково, Ямбол, Сливен, Бургас, Варна и Добрич.", "date": "2018.09.25", "title": "Вятърът събори фасадата на гимназия в Монтана"}
{"url": "https://offnews.bg/futbol/futbolnoto-obshtestvo-razmaha-prast-na-sarditite-mesi-i-ronaldo-688708.html", "text": "Отсъствието на суперзвездите на Барселона и Ювентус Лионел Меси и Кристиано Роналдо на церемонията на ФИФА за най-добър играч за годината предизвика сериозно недоволство във футболната организация.Двамата тотално доминират при индивидуалните награди от 2008 година насам, но хегемонията им бе нарушена от Лука Модрич, който спечели приза за най-добър футболист за тази година.\"Те дискредитират футбола и дори не разбират това\", коментира представител на ФИФА, чието име не се споменава, цитиран от \"Марка\".Легендарният треньор Фабио Капело също не скри критиките си по адрес на Роналдо и Меси.\"Това е липса на всякакъв респект от тяхна страна. Трябваше да бъдат тук. Когато се провеждат Оскарите, всички номинирани са там.Вярвайте, че и актьорите не обичат да губят, а само да печелят. Трябва да бъдеш великодушен, когато губиш, точно както го правиш, когато побеждаваш\", каза Капело.", "date": "2018.09.25", "title": "Футболното общество размаха пръст на сърдитите Меси и Роналдо"}
{"url": "https://offnews.bg/futbol/paolo-maldini-posochi-zashtitnik-nomer-1-v-sveta-688711.html", "text": "Бившият капитан на Милан и легендарен защитник на \"скуадра адзура\" Паоло Малдини посочи най-добрия играч на този пост в света в момента. За италианеца безспорният номер 1 е испанският бранител на Реал Мадрид Серхио Рамос.\"Това е най-добрият централен защитник в света и то не от вчера\", коментира легендата пред \"Ел Мундо Депортиво\" по време на церемонията по връчването на наградите на ФИФА The Best в Лондон. Рамос отново попадна в идеалния отбор на света. Малдини се завърна наскоро в управленската структура на Милан, чийто цветове защитаваще като играч от 1984 до 2009 година.На вратата на символичния идеален отбор е Давид Де Хеа от Манчестър Юнайтед и Испания. В защита са бразилецът Дани Алвеш (Пари Сен Жермен) и трима бранители на Реал - Рафаел Варан (Франция), Серхио Рамос (Испания) и Марсело (Бразилия).В халфовата линия присъстват двама играчи на Челси - световният шампион с Франция Н’Голо Канте и бронзовият медалист от Мондиал 2018 с Белгия Еден Азар. Компания им прави Играч №1 на ФИФА за годината и финалист на Световното първенство в Русия със състава на Хърватия - Лука Модрич от Реал Мадрид.Триото в атака е съставено от суперзвездите Лионел Меси (Аржентина и Барселона) и Кристиано Роналдо (Португалия и Реал Мадрид/Ювентус), както и световният шампион с Франция Килиан Мбапе от Пари Сен Жермен.", "date": "2018.09.25", "title": "Паоло Малдини посочи защитник номер 1 в света"}
{"url": "https://offnews.bg/politika/vlastta-shte-goni-kontrabandata-sas-speshni-promeni-v-nakazatelnia-kod-688716.html", "text": "Нелегалното производство на акцизни стоки ще бъде преследвано като престъпление.Това ще бъде записано в Наказателния кодекс, обяви днес главният прокурор Сотир Цацаров, след среща с министъра на финансите Владислав Горанов, новият вътрешен министър Младен Маринов, министърът на правосъдието Цецка Цачева, шефът на правната комисия в парламента Данаил Кирилов и депутатът от Обединени патриоти Емил Димитров - Ревизоро.По думите на Цацаров към момента се наказват единствено притежанието и продажбата на нелегално произведени цигари и алкохол, но не и производството им.С други промени в закона ще бъде въведен и регистрационен режим за машините и съоръженията, чрез които се произвеждат акцизните стоки. Срокът за разписване на промените е до края на следващата седмица, съобщава БНР.Парламентът трябва максимално бързо да започне разглеждането на законодателни промени, които да преодолеят празнотите в НК във връзка с незаконното производство на акцизни стоки, каза след срещата министърът на финансите Владислав Горанов.„Разбрах от главния прокурор, че има определени празноти в Наказателния кодекс, които разбудиха нашия интерес. Целта на днешната среща беше да създадем организация на дефицитите в НК. Тук според мен ролята на Българския парламент е максимално бързо да започне разглеждането на законодателни изменения, които да преодолеят празнотите в наказателното законодателство, което да даде възможност за разкритие и поемане на наказателна отговорност за определен тип дейности“, заяви още министър Горанов, цитиран от \"Фокус\".Поставили сме срок до края на следващата седмица промените в Наказателния кодекс да бъдат на вниманието на народните представители, каза правосъдният министър Цецка Цачева. По думите ѝ е констатирано, че само чрез административно наказателните уредби не може да бъде предотвратено производството на акцизни стоки по начин, тъй в държавата липсва информация за нарушения до момента на проверките.", "date": "2018.09.25", "title": "Властта ще гони контрабандата със спешни промени в Наказателния кодекс"}
{"url": "https://offnews.bg/112/30-dushi-se-sbiha-s-kamani-i-butilki-v-s-bahovitca-688719.html", "text": "Осем души са задържани след масов бой в ловешкото село Баховица, съобщават от областната дирекция на МВР в Ловеч.Задържан е и млад мъж, който е буйствал и нападнал полицаи в Троян.Масовото сбиване е станало на 24 септември през нощта между обитателите на две къщи в селото. Изпратените на място патрули на районното управление в Ловеч са установили група от около 20-30 човека, биещи се помежду си с камъни и стъклени бутилки.За извършените хулигански действия в полицейското управление в Ловеч са задържани осем от лицата. По случая е образувано досъдебно производство и материалите са докладвани на Районна прокуратура - Ловеч.При друг инцидент в Троян е бил задържан 22-годишен мъж, който във видимо нетрезво състояние е буйствал в центъра на града. Мъжът е оказал съпротива и е отказал да изпълни полицейско разпореждане, като е отправял заплахи и обиди към полицейските служители, наранил им е ръцете и е скъсал пагоните на един от служителите.", "date": "2018.09.25", "title": "30 души се сбиха с камъни и бутилки в с. Баховица"}
{"url": "https://offnews.bg/politika/tcvetanov-izbran-za-vazhen-post-v-evropol-688713.html", "text": "Цветан Цветанов е избран единодушно за постоянен представител в Управителния съвет на Европол на Съвместната група за парламентарен контрол на дейността на агенцията (СГПК).Изборът беше направен с пълен консенсус на делегациите на всички национални парламенти и Европейския парламент, съобщават от пресцентъра на ГЕРБ. Мандатът на Цветанов започва днес. Той ще съвместява работата си в българския парламент и в Европол.Позицията е свързана с упражняването на контролните и надзорни функции на СГПК, като осигурява връзката между националните парламенти на държавите-членки, Европейския парламент и Управителния съвет на Европол. Той ще представлява в Управителния съвет на Европол контролната група, която се състои от четиричленни делегации от националните парламенти на държавите-членки, участващи в Европол и Дания, както и делегация от 16 члена на Европейския парламент, с водещата роля на Комисията по граждански свободи, правосъдие и вътрешни работи (ЛИБЕ).Номинацията беше аргументирана с \"високата оценка за личните и професионални качества на Цветанов и богатия му опит като вътрешен министър и зам.-министър председател, както и постиженията на групата по време на неговото съпредседателство в рамките на парламентарното измерение на Българското председателство на Съвета на ЕС\".На заседанието в пленарен формат на Съвместната група за парламентарен контрол на дейността на агенцията, на което беше избран Цветанов, присъстваха председателят на Управителния съвет на Европол Прит Паркна и изпълнителният директор на Европол Катрин Де Бол.Те поздравиха Цветанов за избирането му и изразиха убедеността си, че благодарение на работата му в новото му качество, сътрудничеството между Европол и СГПК ще стане още по-ефективно и ползотворно.", "date": "2018.09.25", "title": "Цветанов избран за важен пост в Европол"}
{"url": "https://offnews.bg/112/nepalnoletno-momiche-zad-volana-predizvika-tezhka-katastrofa-688705.html", "text": "15-годишно момиче зад волана предизвика тежка катастрофа край Нова Загора, съобщи bTV.С опасност за живота са спътниците на непълнолетното момиче - две момчета на 18 години.Инцидентът е станал в неделя около 19 часа. На кръстовище близо до село Загорци колатa се обърнала и се ударила в дърво.Двете момчета са с тежки черепни травми и с опасност за живота. Шофьорката е невредима.", "date": "2018.09.25", "title": "Непълнолетно момиче зад волана предизвика тежка катастрофа"}
{"url": "https://offnews.bg/kultura/programa-za-kontcerta-na-somali-yacht-club-i-straytones-688718.html", "text": "Днес, 25 септември, ни очаква украинска рок инвазия с две групи - Somali Yacht Club и Straytones, които ще забият за първи път в България в столичния клуб Mixtape 5.Somali Yacht Club са украинска стоунър рок група от град Лвов. Вдъхновяват се от банди като Colour Haze, Black Sabbath и Queens of the Stone Age. След едно EP и два дългосвирещи албума ‘сомалийците‘ напълно заслужиха мястото си сред най-интересните групи от Източна Европа, като едновременно с това са и лидери на силната украинска стоунър рок сцена, която се налага все повече на Запад през последните няколко години.20:00 – Врати21:00 – Straytones /UKR/22:00 – Somali Yacht Club /UKR/23:20 – Очакван крайБилетите за концерта струват 13 лева, а в деня на шоуто и на място ще са по 20 лв. Търсете в мрежата на www.bilet.bg, www.bilet.bg/каси, както и в магазини ‘На Тъмно‘.", "date": "2018.09.25", "title": "Програма за концерта на Somali Yacht Club и Straytones"}
{"url": "https://offnews.bg/drugi/ultramaratonetcat-krasi-georgiev-nadiavam-se-da-ne-haliutciniram-688720.html", "text": "По време на опита за 55-часово бягане, Краси Георгиев ще трябва да се бори с много фактори, които ще влияят както на физиката, така и на психиката му. Той и екипът му имат очаквания за потенциални проблеми, но никой не е в състояние да предвиди какво точно ще се случи за повече от две денонощия.Спиранията ще бъдат ограничени до минимум - само когато е абсолютно необходимо и ще траят не повече от няколко минути, за да не се губи ритъма и мотивацията. Въпреки сериозната подготовка, подобно физическо натоварване неминуемо води до крайно изтощение и точно там започва психологическата борба.Ето и какво би могло да се случи с тялото:Проблеми с опорно-двигателния апарат – съвсем разбираемо, няма как едно маратонско бягане да премине без възпаления на стави и мускули. Възпаленията могат да преминат през различни фази и съответно трябва да бъдат третирани по различен начин.Дехидратация - поддържането на водно-солевия баланс, нивата на натрий и работата на бъбреците е от изключително важност, защото както всички знаем, организмът може да издържи без вода пъти по-малко време, отколкото без храна. При атлети, подложени на подобни натоварвания, е дори още по-важно, защото водата и солите регулират обема на кръвта и подпомага работата на мускулите.Стомашно-чревни проблеми – качеството и балансираното количество храна трябва както да дадат енергия на тялото, така и да бъдат добре понесени от храносмилателната система. При предното 36-часово предизвикателство, Краси е имал сериозен проблем със стомаха, което този път екипът се надява да бъде избегнато с присъствието на готвач на терен.Сърцето – съвсем естествено, кръвното налягане и пулсът също са параметри, които трябва да бъдат следени за нарушения.Липса на сън – Краси е от атлетите, които не искат да спят по време на изпитание, затова в „55 часа“ спиранията за сън ще са сведени до минимум и като брой и като времетраене. Важно е да спи по толкова, че да не влиза в дълбоката фаза на съня, от която после активирането за бягане е изключително трудно. Всичко това означава буквално, че за 55 часа, той ще има няколко минути сън.Мозъкът обаче е този орган, който кара тялото да продължава и по-сериозните предизвикателства са тези пред ума и психиката. За това време Краси може да изпита три пъти неща, които други биха изпитали веднъж в маратон. Може да се мине през много състояния. Едно от интересните е т.нар. „рънърс хай“ – макар и рядко срещано при бегачите, това е момент, в който се отнасяш до такава степен, че цялото тяло буквално включва на автопилот. Ако се стигне до това, атлетът трябва да се следи и балансира от екипа и пейсърите, които в този момент бягат заедно с него.В случая на Краси, той ще бъде подкрепен от пейсъри от Маратон Пловдив, които ще се грижат за мотивацията, темпото и ще внимават за всякакви външни фактори, които могат да окажат влияние и да доведат до неочакван проблем. Друга особеност са паразитните мисли, които при продължително изтощение се засилват и могат да доведат атлета до състояние, в което психическия и оттам - физически крах да станат факт. Тук помагат трикове като самозалъгване и визуализации, които да отведат мислите в друга посока.Предизвикателството „55 часа“ стартира на 28-ми септември в 10 часа сутринта от Гребната база в Пловдив, ще премине покрай река Марица, за да намери своя дом за повече от две денонощия в Цар-Симеоновата градина в центъра на града, където да се превърне в „Празник на мотивацията“ - част от програмата на \"Пловдив - Европейска столица на културата 2019\".", "date": "2018.09.25", "title": "Ултрамаратонецът Краси Георгиев: Надявам се да не халюцинирам"}
{"url": "https://offnews.bg/obshtestvo/3-godishno-meche-beshe-osvobodeno-ot-brakonierski-kapan-kracheto-mu-e-688709.html", "text": "Младо мече е било хванато от бракониерски капан за прасета край павелбанското село Скобелево, разказа пред OFFNews очевидец.3-годишното женско мече е уловено от метална примка на 300 метра от Парк \"Централен Балкан\". Кракът на животното е счупен, а задната дяснa лапа е сериозно наранена.В понеделник секачи забелязали мечката и сигнализирали екоинспекцията. Служители от РИОСВ-Стара Загора, природен парк „Централен Балкан” и Сдружение за дива природа - Балкани са предприели действия по спасяването на животното.На мечето е поставен нашийник с GPS тракер. Към момента то се възстановява в пещера около село Скобелево.Само в рамките на една година, това е вторият случай на мечка, хваната в бракониерски капан. В края на миналата година служители на Националния парк \"Централен Балкан\" откриха тялото на убит мечок. Огледът показал, че той е с огнестрелна рана в корема. Предполага се, че бракониери са гръмнали животното с ловен автомат, тъй като в района нямало разрешение за отстрел на подобен екземпляр.Подобен вид незаконен улов се наказва с до 5 години затвор и до 20 000 лева глоба.", "date": "2018.09.25", "title": "3-годишно мече беше освободено от бракониерски капан, крачето му е счупено"}
{"url": "https://offnews.bg/obshtestvo/vkliuchvat-nad-70-iziashtni-tvorbi-v-targa-na-art-vecherta-na-dobrodet-688723.html", "text": "120 от знатните представители на културния, бизнес и дипломатическия елит на страната ще могат да се сдобият с култови произведения на изкуството, подбрани за най-голямото събитие на фондация „За нашите деца“ - , която ще се проведе на 4 октомври.На вниманието на гостите ще бъдат предложени  на над 30 световноизвестни майстори на четката, съобщават организаторите.Сред шедьоврите са „Пред манастира“, нарисуван от великия Златю Бояджиев и „Селянин от Симитли“ на големия портретист Иван Мърквичка, чието име е записано със злати букви в историята на културната ни съкровищница от XIX и XX век.Участниците в търга ще могат да наддават и за една от най-ранните творби на българския живописец от чешки произход Ярослав Вешин „Пивница“ от 1884 г., отразяваща бита и душевността на селяните в тогавашната Австро-Унгарска империя, както и за картината „Рибари“ на Тихомир Коджаманов, който боготвори Дунавския бряг и живота край него.Своя лична творба е предоставил и дипломатическият партньор на тазгодишното издание - посланичката на Република Индонезия в Република България Н.Пр. Сри Астари Расджид.Озаглавената \"Природа\" картина носи дълбок емоционален заряд както за нея, така и за нас, защото тя е плод на нейното въображение, но и на това на децата, които се забавляваха по време на Азиатския фестивал „Цветовете на традициите“, който се проведе през май т. г., пишат от фондацията.\"Освен с великолепни произведения на изкуството, които ще красят интериора в техния дом или офис, участниците на търга на Арт вечер на добродетелите 2018 ще си тръгнат от търга със знанието, че днес те са направили инвестиция в свободния млад човек още от неговото раждане. Сдобивайки се с неповторими творби, нашите гости ще подкрепят стотици деца и семейства да не се разделят, но и ще окрилят децата да разпознават красотата и изяществото в света още от ранна детска възраст – умения, които ще останат с тях през целия им житейски път\", завършват от \"За нашите деца\".", "date": "2018.09.25", "title": "Включват над 70 изящни творби в търга на Арт вечерта на добродетелите на фондация 'За нашите деца'"}
{"url": "https://offnews.bg/112/otkriha-trupa-na-izcheznal-predi-20-dni-mazh-688695.html", "text": "Трупът на 77-годишен мъж от кирковското село Първица, който е изчезнал преди около 20 дни и е бил обявен за общодържавно издирване. Не са открити следи от насилствена смърт, съобщават от регионалния пресцентър на МВР.Тялото е било открит в землището на село Тихомир тази събота от жена, която търсила кравата си.Образувано е досъдебно производство.", "date": "2018.09.25", "title": "Откриха трупа на изчезнал преди 20 дни мъж"}
{"url": "https://offnews.bg/zimni/biorndalen-otkazal-da-se-sastezava-za-belarus-688702.html", "text": "44-годишният прославен норвежки биатлонист Оле-Ейнар Бьорндален е отказал да се състезава за родината на съпругата си Дария Домрачова на олимпиадата в ПьонгЧанг.Припомняме, най-титулованият състезател в атрактивния зимен спорт не успя да попадне в отбора на Норвегия, но присъства в Южна Корея като част от делегацията на Беларус. От МОК са били готови да му позволят да се състезава за Беларус, но той е отказал.\"Теоретично беше възможно. Благодарих и отказах. Мисля, че постъпих правилно. Аз съм норвежец. Нямаше да се чувствам добре с екип на Беларус. Нямаше да съм аз.Не искам да навлизам в подробности колко близо беше това решение, но в крайна сметка мисля, че постъпих както трябва. Карал съм толкова много за Норвегия, че просто не можех да се състезавам за друга държава\", коментира Бьорндален.Той има осем олимпийски и 20 световни титли. В кариерата си Бьорндален е участвал в шест олимпиада между 1994 и 2014 година. Съпругата му Дария спечели злато и сребро в ПьонгЧанг.", "date": "2018.09.25", "title": "Бьорндален отказал да се състезава за Беларус"}
{"url": "https://offnews.bg/zimni/proslaveni-hokeistki-skliuchiha-brak-688697.html", "text": "Две прославени хокеистки сключиха брак през уикенда и вече са семейство. Това са капитанът на дамския тим на САЩ Мегън Дъгън и 34-годишната й партньорка и съперничка на леда от Канада Джилиън Епс.Церемонията се състоя в щата Мейн в САЩ, откъдето е едната от булките. Любопитен факт, че преди да пламне любовта между двете, те са били големи конкурентки на игралното поле.САЩ и Канада се срещат на два финала на зимни олимпиади през 2010 и 2014 година, като канадките печелят неизменно.Дъгън става за първи път олимпийска шампионка едва в ПьонгЧанг, докато партньорката й има титла и от Торино 2006. Джилън Епс се оттегля от спорта през 2015 година.", "date": "2018.09.25", "title": "Прославени хокеистки сключиха брак"}
{"url": "https://offnews.bg/obshtestvo/studentskiat-savet-iska-dve-ostavki-v-su-zaradi-gafovete-s-nastaniavan-688696.html", "text": "Председателят на Студентския съвет на Софийския университет Георги Гълъбов ще поиска две оставки заради : на директора на поделение \"Социално-битово обслужване\" (ПСБО) инж. Росен Костов и на главния инспектор в поделението Евелина Ликова, научи OFFNews.Очаква се въпросът да бъде разгледан на заседанието на Академичния съвет утре.Тази година до личните данни на кандидатстващите студенти бяха допуснати хора, които по правилник нямат право на това. По предложение на инж. Костов, одобрено с ректорска заповед, в Комисията по настаняване бяха включени администратори от СУ в разрез с изискването нейните членове да са само студенти, назначени след конкурс и ограничени от мандат. Един от тях е Евелина Ликова.Информацията кой студент в кой блок и коя стая е настанен беше публикувана свободно в интернет, след което списъкът с тези данни беше разпечатан и залепен в бл. 42 в Студентски град.Проверка показа също, че неоторизиран студент е получил достъп до имената, ЕГН, адресите, номерата на личните карти на студентите в общежитията на СУ.Отгоре на всичко студентите трябваше да чакат с часове на опашки, за да се запишат.Писмените оплаквания във връзка с тазгодишната настанителна кампания достигнаха 800, а сред тях имаше и такива за неправомерни откази за настаняване. OFFNews получи и клип, от който е видно какво е отношението на член на Комисията по настаняване към човек, отишъл да попита защо има отказ при положение, че според правилата трябва да бъде настанен. Той пита дали дамата, с която разговаря (Евелина Ликова), има правото да бъде част от комисията. Ето какво се случва:В отговор на всички нередности днес , в което се казва:", "date": "2018.09.25", "title": "Студентският съвет иска две оставки в СУ заради гафовете с настаняването в общежитията"}
{"url": "https://offnews.bg/ikonomika/po-malki-taksi-v-smetkite-za-voda-na-korektnite-plattci-688683.html", "text": "Нова наредба за отчитане на водата е предоставена за обществено обсъждане от Регионалното министерство (МРРБ).Целта е тя да замести сега действащата, която е от 2004 година, многократно е променяна и съдържа противоречиви текстове.С новата наредба се въвеждат няколко съществени елемента, обясни рпед БНТ зам.-министърът на регионалното развитие Малина Крумова. Това са ясно разграничаване на отговорностите на ВИК операторите и собствениците на имоти и сгради, както и промяна в начина на разпределение на т. нар. общо потребление, така че добросъвестният потребител да плаща това, което е потребил.Целта е да се премахне начисляването на високи суми за общо потребление на входа.\"Обикновено общото потребление не би трябвало да надвишава 10% и то, според новата наредба, ще бъде разпределяно поравно между всички апартаменти, ако са добросъвестни потребители. Съвсем различен е случаят, ако не се осигурява достъп за отчитане на водомерите или има апартаменти без такива, или има водомери за подмяна. В тези случаи считаме, че тези потребители са недобросъвестни и цялото потребление, което се различава от измереното по индивидуалните водомери на коректните потребители, се разпределя по равно на некоректните\", обясни Малина Крумова.Предлага се и монтиране на водомери с дистанционно отчитане, за да не се налага гражданите да осигуряват достъп на инкасатора до жилището. След приемането на наредбата при подмяна на водомер новият ще е задължително с дистанционно отчитане, поясни Крумова. Няма да има срок за подмяната. Тя ще става постепенно с амортизацията на сегашните аналогови устройства.", "date": "2018.09.25", "title": "По-малки такси в сметките за вода на коректните платци"}
{"url": "https://offnews.bg/ikonomika/17-tajni-na-onlajn-reklamata-688701.html", "text": "Миналата година в рамките на  топ експерти в областта на онлайн рекламата създадоха лист с конкретни и малко познати начини за увеличаване на ефективността на онлайн маркетинг активностите.За стимулиране на онлайн продажбите намаляваме цената на доставката и подтикваме максимално потребителя към плащане онлайн.Спринт подход – когато имаме ясна и точна представа какво правим и за колко време трябва да сме готови. Метод за управление на хора и процеси, спомагащ да планираме и да предвиждаме в по-конкретни срокове.Бързина на сайтовете – технически начини за тяхното създаване – АМР версия.Статичен сайт – много повече предимства пред останалите. Всички системи си имат история и често има проблеми, при статичните обаче такива не съществуват.Подходът \"Тук и сега\" - усет за действие в конкретна ситуация. Взимаме дадена идея, за да достигнем до съзнанието на хората и да се позиционираме. Хващаме тренда още в основата му – имейл бюлетин, смяна на профилната снимка и др.Ремаркетинг на база имейл маркетинг според поведението на потребителите. Динамичен имейл маркетинг. Пуш на потребителя преди извършването на покупка.При висока конкуренция е добре да не се залага на промоция, ако не сме сигурни, че имаме най-добрата възможна цена.Автоматичен tool, които изпраща поздравления на всички клиенти за рождени дни, имени дни и празници. Персонализирани съобщения, може и с включена отстъпка за същия ден.Social selling със социална платформа CRM. Употреба на Tracker, Nimble, NinjaOutreach.Активна употреба на Messenger ботовете, с цел да свържем всяко едно действие на потребителя. Това важи и за Telegram ботовете.Бизнес целите и маркетинговото изпълнение трябва да действат в синхрон.Използване на campaign translate за превод на кампаниите при влизане на нови пазари.Стимулиране на потребителите да се логват, за да можем да имаме ясна аналитика, тагване с user id.Взимане на title от Adwords кампании, за да не губим време.VideoPal – видео pop up.HTS protocol – hstspreload.org“В началото да вземем предвид края” или 7-те навика на високоефективните хора. Техника, при която каквото и да правим, трябва да знаем къде и какъв е края и още в началото трябва да сме подготвени, за да няма изненади.Създаване на цели и планове.Повече участнициПовече лекториПовече практическа информацияПовече нетуъркинг3 направления — SEO, PPC и eCommerce само с един билет!Не пропускайте шанса да получите нови знания, да оптимизирате бизнеса си и да научите за най-важното от света на SEO, PPC и електронната търговия.В момента билетите са на цена от 220 и 260 лв. Използвайте промо код Offnews_E и спестете 5%.", "date": "2018.09.25", "title": "17 тайни на онлайн рекламата"}
{"url": "https://offnews.bg/politika/andrej-rajchev-rabotata-e-na-prikliuchvane-borisov-pak-niama-da-izka-688684.html", "text": "Планът на коалицията да оцелее до 2021 година не ми се вижда реалистичен, едва ли ще оцелее след 2019 г., когато ни чакат два вида избори. Това прогнозира социологът Андрей Райчев в сутрешния блок на бТВ.Обективно нищо не говори за предсрочни избори, но субективно има едно чувство, че работата е към приключване, уточни социологът.Той прогнозира още, че в сблъсъка между президента Румен Радев и премиера Бойко Борисов победител ще е Радев, както винаги преди това се е случвало. С всяко удряне по Радев Борисов се приближава до своя политически край – до предсрочни избори, смята Райчев.Българските президенти правят две неща - събарят премиера и после си правят партия, която не успява, коментира социологът.Той определи като пълни глупости твърденията, че срещата между Ахмед Доган и американския посланик Ерик Рубин е, за да се сваля Борисов. Според Андрей Райчев САЩ са притеснени от случващото се в Турция и имат нужда от стабилност в България и присъствие, а без ДПС стабилност не може да има.", "date": "2018.09.25", "title": "Андрей Райчев: Работата е на приключване. Борисов пак няма да изкара мандата"}
{"url": "https://offnews.bg/obshtestvo/sistemata-ni-ubiva-majkite-na-detca-s-uvrezhdania-zapochvat-novi-mas-688681.html", "text": "Майките на деца с увреждания започват серия от масови протести в цялата страна. Те са под наслов \"Системата ни УБИВА - Системата е блокирала\".Първите протести са насрочени за следващия вторник, 2-ри октомври. Освен в столицата са предвидени акции във Враца, Пазарджик, Силистра и Стара Загора.Майките на децата с увреждания настояват за спешни реформи в социалната система, здравеопазването, образованието и съдебната власт.Ето и информацията за събитието във фейсбук страницата на организаторите: ", "date": "2018.09.25", "title": "Системата ни убива - майките на деца с увреждания започват нови масови протести"}
{"url": "https://offnews.bg/ikonomika/demokratichna-balgaria-hliabat-poskapva-zaradi-strahlivata-politika-n-688687.html", "text": "Поскъпването на газа, а оттам на хляба и редица потребителски стоки беше предотвратимо, ако не беше неадекватната и страхлива политика на премиера Бойко Борисов. Това се казва в позиция на Демократична България, разпространена днес - деня, в който Комисията за енергийно и водно регулиране (КЕВР) обсъжда 14-процентно увеличение на стойността на синьото гориво.Според извънпарламентарното обединение в наказателната процедурата на ЕК срещу „Газпром“ се е създала възможност, България да поиска възстановяване на надплатени суми за минал период, които да се превърнат в основание за значително намаляване цената на природния газ в бъдеще.Служебното правителство на Румен Радев и третият кабинет на Борисов страхливо избягаха от темата, и въпреки настояването на Европейската комисия, не посмяха да заявят искане от страна на България за компенсация на надплатени сметки за стотици милиони, посочват от Демократична България.Според десните вместо да инициира разговори с руската страна за намаляване на цените, българското правителство продължи със страхливата позиция и не се възползва от постигнатата възможност от ЕК за по-добри условия. От Демократична България призовават правителството в най-кратки срокове да инициира преговори с „Газпром“ за намаляване на цените, така че българските потребители и индустрия да бъдат компенсирани едновременно за непазарните практики в миналото и за надплатените суми.Ето и цялата позиция на ДСБ, Да България и Зелените:", "date": "2018.09.25", "title": "Демократична България: Хлябът поскъпва заради страхливата политика на Борисов"}
{"url": "https://offnews.bg/obshtestvo/aleksandar-jordanov-makedontcite-shte-izberat-novoto-ime-es-i-nato-688674.html", "text": "„Референдумът в Македония е избор между Европа и изолация. Той обаче дава възможност да се промени и името на страната според договора от Преспа. Въпросът на референдумът съчетава тези веща, затова е като айсберг – има доста невидими неща”, коментира пред бТВ бившият ни посланик в Скопие Александър Йорданов.Приемането на Договора от Преспа означава, че Македония ще си смени името, уточни Йорданов и посочи, че това обаче ще стане в парламента.Две неща са важни според него в дните преди гласуването – призивът на президента Георге Иванов от САЩ да се бойкотира референдума, както и на бившият премиер и лидер на ВМРО, който призовава към същото.Преспанският договор най-напред отряза претенциите на македонците към античното минало на Гърция, посочи още Александър Йорданов.По думите му гърците дават правото на македонците да се определят след античността както искат и да си изберат, която история искат.", "date": "2018.09.25", "title": "Александър Йорданов: Македонците ще изберат новото име, ЕС и НАТО"}
{"url": "https://offnews.bg/offtopic/bebeto-na-premiera-na-nova-zelandia-e-hitat-na-sreshtata-na-oon-v-niu-688673.html", "text": "Министър-председателят на Нова Зеландия и нейното бебе се превърнаха в истински хит на Общото събрание на ООН в Ню Йорк.Новозеландската премиерка Джасинда Ардърн, която през юни стана втората правителствена ръководителка, родила бебе, докато е на власт, се появи с 3- месечната си дъщеря на срещата на върха. В нея участват представители на 130 държави.Докато произнасяше речта си, тя остави бебето в ръцете на партньора си. Междувременно, той качи в Twitter снимка с баджа, предоставен от ООН на бебето, на който пише „първото бебе на Нова Зеландия”, съобщи Нова телевизия.", "date": "2018.09.25", "title": "Бебето на премиера на Нова Зеландия е хитът на срещата на ООН в Ню Йорк"}
{"url": "https://offnews.bg/112/dvama-ribari-sa-se-udavili-snoshti-kraj-nos-emine-688715.html", "text": "Рибар е открит мъртъв, а друг е изчезнал след инцидент с лодка в морето между курортното селище Елените и нос Емине. Към 21.00 часа снощи е получен сигнал на номер 112 за лодка, на която е спрял двигателят в морето между курортното селище Елените и нос Емине, съобщиха от пресцентъра на МВР.На място е пристигнал катер, където е намерена лодката, обърната.Рибарите са били трима, от които единият е изчезнал, другият е намерен мъртъв, а третият е бил спасен.По информация на БТА и вторият мъжът, който се издирва, също се е удавил. Мъжете са влезли в морето с дървена лодка, за да извадят мрежи с риба в района.Кметът на Св. Влас Иван Николов съобщи, че инцидентът е станал около 20.30 ч., тогава е имало силен вятър и морето е било изключително бурно.Лодката се е напълнила с вода и е била потопена. В нея е имало още един рибар, който е успял да се спаси, другите двама обаче не са могли да реагират и са се удавили.Загиналите са от Св. Влас. Те са съответно на 65 и 55 г.", "date": "2018.09.25", "title": "Двама рибари са се удавили снощи край нос Емине"}
{"url": "https://offnews.bg/dw/25-te-naj-liubopitni-fakta-za-oktoberfest-688685.html", "text": "1. Октоберфест е най-големият не само бирен, но и народен фестивал в света. Мнозина го обичат, мнозина го презират, трети пък нямат никакво отношение.2. За две седмици през бирените шатри в Мюнхен се извървяват над 6 милиона посетители. Рекорд беше поставен през 1985 година с повече от седем милиона любители на бирата и на фолклорния кич.3. Баварското народно празненство възниква през 1810 година, като повод му дава сватбата на престолонаследника Лудвиг I с принцеса Тереза.4. Още на следващата година бащата на младоженеца, баварският крал Максимилиан I постановява съответната ливада да бъде наречена на името на булката „Терезина ливада“, а в бъдеще празненството да се повтаря всяка година.5. През 1918 г. за забавление на публиката за пръв път се появява въртележка. Днес на Октоберфест можете да посетите над 170 различни атракции.6. За повече от два века народното празненство е било отменяно или ограничавано 24 пъти. От Октоберфест мюнхенчани са се лишавали през 1813 заради Наполеоновата окупация, през 1873 година заради холерата, през 1923 заради хиперинфлацията. И през двете световни войни.7. Празникът се открива с шествие през града, в което участват групи в народни носии и конски впрягове, натоварени с бъчонки бира.8. Днес бъчонките са заменени с металически цистерни, а за сигурния приток на изстудена бира до шатрите се грижи и един 250-метров подземен тръбопровод.9. По време на този – да го наречем така – „народен събор“ на „Терезина ливада“ се разполагат поне 15 големи шатри и повече от двайсет отделни павилиона. Общата вместимост на шатрите е за 120 хиляди души.10. Празникът е баварски, публиката е главно от вътрешността на страната, но всяка година идват и много чуждестранни гости – от САЩ, Великобритания, Австрия, Швейцария. Миналата година имаше любители на бирата от 65 държави.11. Един милиард евро. Горе-долу толкова харчат за две седмици посетителите на Октоберфест: за бира, печени пилета, наденички, за такси, обществен транспорт, сувенири, развлечения и за какво ли не още.12. Цените на хотелските стаи в Мюнхен по време на Феста се увеличават почти двойно. Средно за стая се плащат 280 евро на нощувка.13. На територията на народния събор са забранени всякакви реклами и лобистка дейност.14. Рекордно количество бира на Октоберфеста изпиха гостите през 2014 година – 7,7 милиона литра.15. През 2018 година една литрова халба струва от 10,70 до 11,50 евро. През 2002 година цената още беше 6,30-6,80 евро, а в далечната 1971 г. – под три западногермански марки (1,5 евро).16. Мнозина помнят и до днес неадекватното изказване на бившия баварски премиер Гюнтер Бекщайн, който през 2008 година съвсем сериозно заяви, че ако изпиеш два литра бира в рамките на 6-8 часа, спокойно можеш да се прибереш у дома със собствения си автомобил.17. На Октоберфест работят около 13 хиляди души – келнери, бармани, готвачи, охранители, оператори на атракциите и т.н. За една смяна всеки келнер навърта около 10 километра, а за двете седмици изкарва около 5500 евро – заедно с бакшишите.18. Обикновено келнерите носят на поднос 10-12 халби с обща тежест 23-27 килограма. Шампион по натоварване е Оливер Щрюмпфелд, който през 2017 успя да понесе поднос с 29 пълни халби, тежък над 70 килограма. Вярно, две от халбите се катурнаха…19. Както се сещате, бираджиите имат нужда да задоволяват и други нужди… На територията на народния събор са инсталирани общо 900 писоара и над 1000 кабинкови тоалетни. Ако решите обаче да се облекчавате сред природата – грози Ви глоба от 100 до 1000 евро.20. За две седмици на Октоберфест се изяждат около 120 бика и 60 телета, приготвени на шиш, плюс близо милион печени пилета, наденички и колбаси.21. На последния събор бяха изгубени, намерени и върнати на родителите им пет малки дечица и 14 подрастващи. Напоследък обаче тези случаи намаляват, защото децата имат мобилни телефони.22. През 2017 в бюрото за загубени вещи бяха предадени над 4000 предмета, сред които 1300 документа, 620 дрехи, 520 мобилни телефона, плюс връзки ключове, чадъри, чанти, фотоапарати и какво ли не. Около 1000 от тези предмети се върнаха при собствениците си. Сред най-необичайните изгубени веща са две гребни весла, детско столче за автомобил, два уреда за измерване на кръвна захар, две сватбени халки и един автомобилен номер.23. Далеч не всички жители на баварската столица изпадат във възторг от Октоберфест. Мнозина го критикуват като пошло и дори вулгарно народно веселие, а 27 хиляди мюнхенци всяка година си взимат отпуска по това време, за да избягат надалеч.24. На „Терезина ливада“ няма достатъчно място за повече шатри, а това качва цената. Лицензът за една шатра струва два милиона евро, но нов лиценз се получава само, ако някой се откаже. Обикновено за лиценз се чака 20 години.25. Помните ли, че започнахме с Алберт Айнщайн? През 1896 година 17-годишният бъдещ нобелист участва в подготовката на Октоберфест. Младият Айнщайн завинтва електрически крушки, доставени от баща му Херман Айнщайн, един от пионерите на електрическото осветление в Германия.", "date": "2018.09.25", "title": "25-те най-любопитни факта за Октоберфест"}
{"url": "https://offnews.bg/knigi/peroto-vrachva-godishnite-si-nagradi-v-denia-na-buditelite-688677.html", "text": "За четвърта поредна година Литературен клуб „Перото” ще връчи годишните си награди. Събитието ще се състои в Деня на будителите - 1 ноември.От 2015-та година насам наградите, организирани от НДК, Национален център за книгата и Литературен клуб „Перото“, се превърнаха в едно от най-авторитетните признания за писатели, поети и преводачи у нас. Наградата „Перото“ представлява статуетка, изработена от големия български скулптор Емил Попов.По традиция награда „Перото“ ще получат творци с принос към българския литературен контекст, избрани сред номинираните в пет категории: „Детска литература“, „Поезия“, „Проза“, „Превод от български на чужд език“ и „Дебют“. Ще бъде връчена и Награда за цялостен принос.Журито, което тази година има трудната задача да направи селекцията и да посочи номинираните и победителите, е в състав: проф. д-р Амелия Личева, проф. Милена Кирова, доц. Дария Карапеткова, доц. Дарин Тенев и д-р Митко Новков.Селектираните заглавия са издадени в периода 1 юли 2017 г. – 30 юни 2018 г.Според регламента на Наградите „Перото“ първоначално журито излъчва по шест автори и преводачи в категориите, сред които избира трима номинирани, а на церемонията на 1 ноември излъчва финалния победител.Съгласно този регламент публикуваме първоначалната селекция от шестима номинирани във всяка от категориите, като след 15 октомври 2018 г. журито ще излъчи трима от тях за финалните номинации. Наградата за цялостен принос ще бъде обявена по време на церемонията на 1 ноември.Категория „Проза“:Кристин Димитрова, „Като пристигнеш, обади се”, изд. „Обсидиан”;Захари Карабашлиев, „Хавра”, изд. „Сиела”; Емилия Дворянова, „Мир вам”, изд. „Обсидиан”;Деян Енев, „Дърводелецът”, изд. „Рива”;Йорданка Белева, „Кедер”, изд. „Жанет 45”;Рене Карабаш, „Остайница”, изд. „Жанет 45”.Категория „Поезия“:Елин Рахнев, „Зелда”, изд. „ICU”;Златозар Петров, „Топло животно”, изд. „Да”;Мирела Иванова, „Седем стихотворения (с) биографии”, изд. „Хермес”;Александър Шурбанов, „ДЕНДРАРИУМ”, изд. „Скалино”;Катерина Стойкова, „Втора кожа”, изд. „ICU”;Владимир Левчев, „Марс”, изд. „Да”.Категория „Детска литература“:Сотир Гелев, „Как Лора се научи да брои до десет”, изд. „Ентусиаст”;Елена Алексиева, „Приказките на господин Кабода”, изд. „Факел експрес”;Иван Раденков, „Котаракът Франт и загадъчният остров”, изд. „Ентусиаст”;Елена Павлова, „Камен и пиратите от 5г”, изд. „Софтпрес”;Виктор Самуилов, „Нъцки”, изд. „Жанет 45”;Мая Дългачева, „Топлото човече”, изд. „Жанет 45”.Категория „Превод от български на чужд език“:Иво Панов – превод на персийски на „История славянобългарская“ от Паисий Хилендарски; Мари Врина – превод на френски на „Бай Ганьо” на Алеко Константинов, „Бай Ганьо”;Хайри Хамдан – превод на арабски на 60 съвременни разказа на 46 автори в антология „В началото бе епилогът\";Александра Йоаниду – превод на гръцки на „Физика на тъгата” на Георги Господинов; Изидора Анжел – превод на английски на „Една и съща нощ” от Христо Карастоянов; Петър Кръстев – превод на унгарски на „Внезапни улици” на Иванка Могилска.Категория „Дебют“:Николай Терзийски, „Отлъчване”, изд. „Жанет 45”;Иван С. Вълев, „Завой”, изд. „Жанет 45”;Наталия Делева, „Невидими”, изд. „Жанет 45”;Лилия Йовнева, „Моментът преди порасване”, изд. „Жанет 45”;", "date": "2018.09.25", "title": "Перото връчва годишните си награди в Деня на будителите"}
{"url": "https://offnews.bg/sviat/zastreliaha-sapruga-na-mis-balgaria-natalia-gurkova-v-iuar-688698.html", "text": "Съпругът на Мис България 1998 Наталия Гуркова - Джордже Михалевич - е бил застрелян в Южноафриканската република, съобщават местни медии.Години наред двойката живее в ЮАР. Трагедията е станала в град Белфордвю на 24 септември.Михалевич е шофирал и спрял на светофар, когато към него се приближили двама мъже на мотор. Стреляли и го улучили смъртоносно. Местни журналисти описват 43-годишния Михалевич като известен бизнесмен с връзки с подземния свят. Заради светските му изяви го наричали \"Джордже Холивуд\" (Hollywood George). Притежател е на компании за търговия с диаманти и злато - Sandton Gold and Diamond Exchange и Salon Prive.По информация на \"24 часа\" Наталия Гуркова е научила трагичната вест у нас, където е в момента.Полицейски инспектор от местната служба посочва, че Михалевич обядвал в ресторант, а след това потеглил с автомобил Порше, когато бил настигнат от похитителите. Те стреляли през отворения прозорец на автомобила. Мъжът успял да се придвижи още стотина метра напред, излязъл от колата и паднал.Към този момент мотивът за престъплението не е изяснен.", "date": "2018.09.25", "title": "Застреляха съпруга на Мис България Наталия Гуркова в ЮАР"}
{"url": "https://offnews.bg/obshtestvo/pozharat-v-tetc-sliven-e-ovladian-no-shte-gori-oshte-sedmitca-688675.html", "text": "Пожарът, който избухна тази нощ в двора на ТЕЦ-Сливен, вече е овладян и локализиран.Стихията се развихри заради възпламенили се бали със слама в двора на дружеството, използвани за изгаряне на отпадъци. Причината за бедствието все още се установява.Балите горят и сутринта, но няма опасност за сградите, работата на ТЕЦ-а не е спирала.Пожарът е локализиран благодарение на усилията на екипи на пожарната и служители на горските стопанства. Включили са се огнеборци от Сливен, Ямбол и Нова Загора.Запалили сa се около 14 тона бали. Силният вятър допълнително е допринесъл за разрастването на огъня.По същото време е избухнал и втори пожар – в складовете на завод „Динамо”.„Не се гаси, защото сламата няма как да бъде гасена с нализване на вода в нея, след време тя пак се възпламенява – трябва да бъде разпръсната, но няма икономическа изгода това да се прави, защото наблизо няма нещо, които може да се запали. Има наблюдение”, уточни той.Той прогнозира, че огънят няма да спре поне седмица.По думите му опасност за населението на Сливен няма, градът е разположен в посока обратна на вятъра.", "date": "2018.09.25", "title": "Пожарът в ТЕЦ Сливен е овладян, но ще гори още седмица"}
{"url": "https://offnews.bg/obshtestvo/maia-manolova-svikva-obshtestvena-diskusia-za-smetkite-za-voda-688676.html", "text": "По повод множеството жалби от потребители на ВиК услуги Омбудсманът Мая Манолова свиква широка обществена дискусия по проблемите на гражданите, свързани с начисляването на разход вода „общо потребление“ в сгради-етажна собственост, съобщиха от ведомството ѝ. Събитието ще е днес в институцията на омбудсмана – гр. София, ул. „Георг Вашингтон“ № 22.На форума ще бъдат разгледани и обсъдени проблемите, които произтичат от Наредба № 4 от 14 септември 2004 г. на МРРБ за условията и реда за присъединяване на потребителите и за ползване на водоснабдителните и канализационните системи.В конференцията са поканени да участват всички отговорни и заинтересовани страни - Министерство на регионалното развитие и благоустройството, Комисия за водно и енергийно регулиране, Държавна агенция за метрологичен и технически надзор, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, Български потребителски център, Българска асоциация по водите, Съюз на ВиК операторите в Република България, персонално до всички ВиК оператори в страната, десетки граждани.", "date": "2018.09.25", "title": "Мая Манолова свиква обществена дискусия за сметките за вода"}
{"url": "https://offnews.bg/sviat/es-othvarli-britanskia-plan-za-brekzita-no-dali-novoto-predlozhenie-n-688680.html", "text": "Британският министър-председател Тереза Мей не може да остане на същите позиции след като на срещата в Залцбург ЕС отхвърли нейния план за Брекзита. Тя обаче не може и да се откаже от него, толкова трудно беше приемането му отвъд Ламанша, пише френският в. \"Еко\", цитиран от БТА.Планът от Чекърс не само беше отхвърлен от ЕС, а може и да привлече критиките на твърдите привърженици на Брекзита на конференцията в Бирмингам, която започва този уикенд.В същото време твърдите поддръжници на Брекзита в Консервативната партия подкрепиха план, предложен като алтернатива на плана от Чекърс. Новият документ предвижда да се постигне с ЕС споразумение за свободна търговия - по модела на това, което ЕС подписа с Канада, както и започването на паралелни дискусии за търговски споразумения със САЩ, Индия или Китай.Въпреки че през 2016 г. 37 на сто от избирателите ѝ гласуваха за оставане в ЕС, Лейбъристката партия не предвижда организирането на нов референдум за Брекзита. Ако такъв бъде организиран, той ще се отнася само до начина на напускане на ЕС, отбелязва в. \"Еко\".Твърдите британски защитници на Брекзита и техните печатни органи се опитват за пореден път да заблудят общественото мнение в страната за напускането на ЕС, пише британският в. \"Гардиън\" в редакционна статия. Предишната от многото лъжи: че напускането на ЕС ще означава големи инвестиции в британското здравеопазване. Новата лъжа: че Великобритания вече има само два избора - между никакво споразумение с ЕС и споразумение за свободна търговия, подобно на това с Канада, сключено в последния момент. Истината обаче е различна: Лондон разполага с време, за да направи това, което реши, както и с множество варианти, от никакво споразумение, до оставане в ЕС. Време е да се мисли по-трезво.В нито един момент от дебата обаче твърдите поддръжници на напускането на ЕС не казаха какво искат да представлява Брекзита - всичко, което те предложиха, бяха лъжливи лозунги и цинични обиди, подчертава в. \"Гардиън\".Едва вчера това се промени малко, след като предложението за споразумение за свободна търговия беше описано в повече детайли. То обаче съдържа списък от области, в които се подразбира, или директно се казва, че предстои да бъде ограничен държавния контрол. Документът предвижда една Великобритания, в която заплатите, сигурността на работните места, данъците и обществените разходи ще бъдат намалени като начин за конкуренция с ЕС, предупреждава в. \"Гардиън\", отбелязвайки, че промените може да засегнат правата на работниците, стандартите за производство на храни, защитата на околната среда и на личните данни. Платеният отпуск може да стане част от миналото, а националната система за здравеопазване не само няма да получи допълнителни средства, а може и да прекрати съществуването си.Подобен план няма подкрепата на Камарата на общините. Единственият план, който има потенциално мнозинство, е за споразумение за свободна търговия с ЕС по модела на Норвегия, отбелязва в. \"Гардиън\", подчертавайки, че то зависи от решимостта на консервативните депутати, подкрепящи оставането в ЕС.Твърдолинейните предложения, направени през последната седмица, са само подготовка за войната за Брекзита, която предстои на конференцията на Консервативната партия. Хардлайнерите се опитват да принудят правителството на премиера Тереза Мей да се откаже от плана от Чекърс и всичко, базирано на него. Те не се интересуват какво ще се случи в Ирландия, на трудовия пазар или със защитата на околната среда. Дори по слабите стандарти на Брекзита, това е демонстрация на доктринална политика, подчертава в. \"Гардиън\". Консервативната партия изглежда се е отказала от здравия разум по отношение на Брекзита, но Великобритания може да направи нещо по-добро.Извън военно време Лейбъристката партия рядко е получавала по-добра възможност да говори от името на страната в критичен момент, подчертава изданието.Вчера британското правителство одобри новата имиграционна стратегия, към която ще се придържа след напускането на ЕС, пише в. \"Файненшъл таймс\". Документът не предвижда гражданите на ЕС да получат приоритетно право за влизане на британска територия. Това обаче може да се промени, ако Лондон и Брюксел постигнат напредък в преговорите за условията на предстоящото разделяне. Освен това висококвалифицираните имигранти ще имат преимущество при получаването на британски визи. Секторите, които имат нужда от евтина работна ръка, ще запазят правото да я наемат зад граница, предвижда още новият документ. Режимът ще влезе в сила най-рано през 2021 г., след приключване на преходния период след Брекзита, отбелязва в. \"Файненшъл таймс\".", "date": "2018.09.25", "title": "ЕС отхвърли британския план за Брекзита, но дали новото предложение на Консервативната партия е по-добро?"}
{"url": "https://offnews.bg/obshtestvo/mechtaete-da-uchite-ili-da-ste-dobrovoltci-v-es-vizhte-kak-687824.html", "text": "Знаете ли, че като европейски граждани можете да се образовате, обучавате и практикувате навсякъде в ЕС?Ако мечтаете за обучение в страна от ЕС, но разходите ви притесняват, във ваша подкрепа е създадена програмата „Еразъм+“. Тя осигурява стипендии както на студенти, така и на хора в процес на професионално обучение. А в допълнителната програма „ЕразъмПро“ може да финансира провеждането на практика в чужбина за период от 6 до 12 месеца. Програмата \"Еразъм+\" позволява да следвате, да преминете обучение, да станете доброволец или да участвате в младежки обмен в 33 държави във и извън Европа.Научете повече за възможностите, които ЕС дава на младите хора, на страницата на кампанията .", "date": "2018.09.25", "title": "Мечтаете да учите или да сте доброволци в ЕС? Вижте как"}
{"url": "https://offnews.bg/izvan-terena/grigor-dimitrov-se-raztantcuva-sled-triumfa-na-laver-cup-video-688699.html", "text": "Най-добрият ни тенисист Григор Димитров демонстрира типично български стил на танцуване. Хасковлията и Александър Зверев разпуснаха в нощен клуб в САЩ веднага след демонстративния турнир Laver Cup.Отборът на Европа спечели и второто издание на надпреварата. Европейците се наложиха с 13:8 точки над световната селекция в Чикаго.Димитров и Зверев бяха във вихъра си след победата, като българинът се отличи с изпълнение на стандартните поклащания на торса, съчетани с ритмично пляскане с ръце на фона на хип-хоп песен.Двамата нямат много време за празненства, тъй като от новата седмица ще участват заедно на АТР 500 състезание в Пекин. Единствено Хуан Мартин дел Потро ще бъде пред тях сред поставените.През 2017 година Димитров победи Дел Потро на China Open, а след това отстъпи в три сета в полуфиналите пред бъдещия шампион Рафаел Надал. Сега испанецът няма да участва. През 2016 Григор загуби и финал от Анди Мъри.", "date": "2018.09.25", "title": "Григор Димитров се разтанцува след триумфа на Laver Cup (видео)"}
{"url": "https://offnews.bg/obshtestvo/vremeto-dnes-slagajte-paltata-688669.html", "text": "Днес сутрешните температури, в по-голямата част от страната, ще бъдат между 7 и 12 градуса, по морския бряг - малко по-високи, а в София - около 6 градуса, показва прогнозата на НИМХ.През деня вятърът ще отслабне, но ще остане умерен от северозапад. В сутрешните часове на места в източните райони от страната все още ще превалява, но дъждът бързо ще спре, а облачността над цялата страна ще намалее до слънчево.Максималните температури ще са между 15 и 20 градуса, за София - около 15 градуса.Атмосферното налягане ще бъде по-високо от средното за септември и през деня ще продължи да се повишава.В планините ще духа силен северозападен вятър. Ще бъде предимно слънчево с повече облаци преди обяд. През деня температура ще се понижава и след обяд ще бъдат: на 1200 м - около 5 градуса, на 2000 м - минус 1-2 градуса.", "date": "2018.09.25", "title": "Времето днес: Слагайте палтата"}
{"url": "https://offnews.bg/112/ogromen-pozhar-bushuva-tazi-nosht-v-tetc-sliven-video-688671.html", "text": "Огромен пожар бушува тази нощ в района на ТЕЦ - Сливен.Според говорителя на Областната дирекция на МВР, в района на топлоцентралата са се запалили бали със слама. На мястото на пожара пристигнаха три екипа на пожарната, но огънят продължи да се разгаря заради силния вятър, който духа в града. Пожарникарите са локализирали огъня в двора на ТЕЦ-а и се опитват да не стигне до сградите.Районът на централата е отцепен. Няма информация за пострадали хора.Топлоцентралата се намира в промишлената зона на града. В района има бензиностанции и предприятия. Силният пушек се разнесе из целия Сливен.Няколко часа по-късно се запалват складовете на два та близки завода до електроцентралата - Динамо и ЗММ - Сливен. На помощ на огнеборците от Сливен са пристигнали екипи от Ямбол, Гурково и Нова Загора. Пожарите в ЗММ и Динамо са ликвидирани, остава да гори пожара в ТЕЦ-а, съобщи БГНЕС.", "date": "2018.09.25", "title": "Огромен пожар бушува тази нощ в ТЕЦ Сливен (видео)"}
{"url": "https://offnews.bg/politika/vmro-poiska-da-se-vavede-maksimalna-nadtcenka-za-vsichki-osnovni-hrani-688678.html", "text": "Лидерът на ВМРО и вицепремиер Красимир Каракачанов обяви във фейсбук мерките, които неговата партия ще предложи във връзка с поскъпването на хляба и други основни хранителни продукти.Според него за основните хранителни продукти (хляб, кисело мляко, прясно мляко, краве сирене, краве масло, кашкавал тип „Витоша\", пилешко и свинско месо, яйца, брашно и олио от български производители) трябва да бъде фиксирана ставка на печалба както на производителите, така и на търговците.Каракачанов е категоричен, че не може производителите на хляб да го продават с печалба от 5 стотинки, а при търговците тя да е 30 ст. за брой. Ето какво написа Красимир Каракачанов в социалната мрежа:", "date": "2018.09.25", "title": "ВМРО поиска да се въведе максимална надценка за всички основни храни"}
{"url": "https://offnews.bg/futbol/uefa-podnoviava-razsledvaneto-sreshtu-pszh-688693.html", "text": "УЕФА ще поднови разследването на френския шампион ПСЖ за неспазване на финансовия феърплей. През юни обвиненията към клуба бяха свалени, припомня БГНЕС.От Съюза на европейските футболни асоциации обаче обявиха, че ще разгледат случая повторно. Разследването на парижани започна през септември 2017 година, когато в отбора пристигна бразилската звезда Неймар за умопомрачителната сума от 200 млн. паунда.Няколко седмици по-късно пристигна и Килиан Мбапе под наем до края на сезона с опция за постоянно закупуване на стойност 166 млн. паунда. Според правилника на УЕФА клубовете нямат право да харчат повече, отколкото печелят от трансферни сделки през всеки един сезон и дефицитите са лимитирани до 30 млн. евро в рамките на три сезона.Случаят на ПСЖ е по-усложнен заради катарската собственост на клуба. Ако френският състав бъде признат за виновен в нарушаване на финансовия феърплей, той рискува да бъде отстранен от европейските турнири за един или повече сезона.", "date": "2018.09.25", "title": "УЕФА подновява разследването срещу ПСЖ"}
{"url": "https://offnews.bg/politika/simeon-predtcite-mi-vnasiaha-s-milioni-koito-sega-drugi-iznasiat-ot-688672.html", "text": "Книга с избрани статии на Симеон Сакскобургготски със заглавие \"Една цел - България\" бе представена в присъствието на бившия премиер, съобщи БГНЕС.Изданието е изготвено от Алианса на либералите и демократите в Европа и съдържа статии, публикувани в периода 2010-2018. Текстовете представляват послания и изказвания по значими поводи, които призовават към единение и избягване на конфронтацията.В официалната си реч пред публиката Симеон Сакскобургготски заяви, че е доволен, тъй като негови речи и днес звучат актуално. Бившият премиер подчерта също, че е огорчен от последните новини на съда около царските имоти и двореца \"Врана\". Сакскобургготски определя ситуацията около имотите като тягостна, а чашата на търпението му започва да се препълва.Той подчерта още, че дворецът „Врана“, който държавата иска да си вземе, когато го е получил е бил руина. Със собствени средства е направена цялата реставрация, отбеляза той. Представената в понеделник вечер книга съдържа два предговора. Единият е на почетният председател на ДПС Ахмед Доган, а вторият на журналистката Красина Кръстева. Предговорът на Доган е под заглавието „Трудно се гради демокрация без демократи\". В него ясно се подчертава, че политическият елит у нас не се е справил с предизвикателствата на времето след приемането ни в ЕС и НАТО и не се е възползвал от личността на цар Симеон като исторически бонус за постигането на значими национални цели.Предговорът Доган завършва с думите, че Симеон остава \"национален капитал с европейско политическо измерение\".Изказвания пред публиката направиха още Зинаида Златанова, Станимир Илчев и лидерът на ДПС Мустафа Карадайъ, които подчертаха съществената роля на Симеон Сакскобургготски по пътя за присъединяването на страната в ЕС и НАТО.", "date": "2018.09.25", "title": "Симеон: Предците ми внасяха с милиони, които сега други изнасят от България"}
{"url": "https://offnews.bg/politika/bsp-svali-bencho-benchev-ot-zam-shefskoto-miasto-v-obshtinskia-savet-688692.html", "text": "БСП свали Бенчо Бенчев от поста зам.-председател на Общинския съвет в Бургас. Докладната за отстраняването на Бенчев бе приета от общинския съвет днес с 29 гласа за, 2 – против и 3 – въздържали се, съобщи БГНЕС.От днес бизнесменът, който бе задържан в хотел в Турция с издирвания наркобос Димитър Желязков – Очите остава независим общински съветник.Политическото доверие към Бенчев бе снижено, а общинският съвет не дочака изхода от наказателното производство, което стартира срещу него след скандалния арест.Преди по-малко от месец Бенчо Бенчев се е оттеглил и от охранителната фирма „Аркус”, свързвана с Димитър Желязков. Собствеността от акции в компанията той е прехвърлил на доскорошния си съдружник Георги Дросев, станал известен с притежанието на автокъща в морския град.Бенчо Бенчев не присъства на заседанието.", "date": "2018.09.25", "title": "БСП свали Бенчо Бенчев от зам. шефското място в Общинския съвет в Бургас"}
{"url": "https://offnews.bg/obshtestvo/niama-da-ima-voda-v-chasti-ot-ovcha-kupel-vrazhdebna-ivaniane-i-loze-688633.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Изграждане на сградно водопроводно отклонение на ул. „Любляна“, кв. „Овча купел“, налага спиране на водоподаването от 09:30 до 18:00 часа по ул. „Любляна“ от ул. „Народен герой“ до бул. „Никола Петков“. Във връзка с изграждане на ново сградно водопроводно отклонение на ул. „Иванянско шосе“, вилна зона „Иваняне“, се налага спиране на водоподаването от 10:00 до 22:00 часа по ул. „Иванянско шосе“ от ул. „София“ до ул. „Стефан Стамболов“, по ул. „Стефан Стамболов“ от жп прелеза до Завод за минерална вода „Банкя“. Подмяна на сградно водопроводно отклонение на ул. „2-ра“, кв. „Враждебна“, налага спиране на водоподаването от 09:00 до 16:00 часа на ул. 1, ул. 2, ул. 60, ул. 26. Монтаж на пожарен хидрант на ул. „Половраг“, с. Лозен, налага спиране на водоподаването от 09:00 до 19:00 часа по ул. „Половраг“ от ул. „Блазна“ от №17 до №27, ул. „Караджин“ от ул. „Половраг“ до №74. ", "date": "2018.09.25", "title": "Няма да има вода в части от Овча купел, Враждебна, Иваняне и Лозен"}
{"url": "https://offnews.bg/ikonomika/balgaria-mezhdu-uganda-i-mongolia-po-ikonomicheska-svoboda-688690.html", "text": "България се нарежда между Уганда и Монголия по икономическа свобода. С оценката си 7,41 от максимална 10 страната ни е №46 сред 162 държави в света, показва „”, изготвен от канадския институт „Фрейзър” и разпространен за България от Института за пазарна икономика.Докладът представя картината през 2016-а – последната година, за която има официални данни за всички страни.На първите две позиции остават Хонконг (8.97) и Сингапур (8.84). Топ 5 допълват Нова Зеландия (8.49), Швейцария (8.39) и Ирландия (8.07). В челната десетка влизат още САЩ, Грузия, Мавриций, Великобритания, Австралия и Канада.Изследването измерва икономическата свобода (свободния избор, конкурентните пазари, защитата на собствеността, върховенството на правото и т.н.), анализирайки политиките и институциите в 162-те държави. Представянето им се изразява в резултат от 0 до 10 т., като 10 точки съответстват на максимална икономическа свобода.Докладът емпирично доказва, че по-високата икономическа свобода води до: По-високи доходи на човек от населението; По-голям дял на доходите на най-бедните 10% от населението; По-малък дял на хората в бедност; По-дълга продължителност на живота; По-добра защита на гражданските свободи; По-бърз икономически растеж.Къде е БългарияРезултатът на България в тазгодишното изследване е 7,41 т. при 7,40 т. в миналогодишното, с което страната запазва 46-тото място. Тоест за една година икономическата свобода в България е нараснала с едва 0,01 т., което трудно може да се интерпретира като чувствителен напредък, коментират от ИПИ.Съседна Румъния, например, е далеч пред нас - заедно с Германия тя дели 2-ата позиция. Изпреварват ни още Литва, Естония, Дания, Малта, Кипър, Холандия, Финландия, Латвия, Люксембург, Панама, Норвегия, Армения, Панама, Чехия, Албания, Португалия, ОАЕ, Израел, Руанда, Катар, Япония, Йордания, Швеция, Ботсвана, Перу.Мястото на България е обусловено от оценката на икономическата свобода по няколко показателя:• Размер на правителството (7,02 т.) – тук България получава максимални точки за плоския данък, но общият резултат е намален заради размера на правителствените разходи и на държавните трансфери и субсидии.• Съдебна система и право на собственост (4,83 т.) - България продължава да получава най-ниска оценка именно за тази група показатели, като по-лошото е, че тя отново се влошава. Основните причини за това са ниските оценки за независимостта и безпристрастността на съда, както и за доверието в полицията. От всички 42 индикатора в индекса най-ниските оценки за поредна година са именно за независимостта и безпристрастността на съда – с по 3,33 т. от максималните 10 т. в тазгодишното издание.• Достъп до сигурни и стабилни пари (9,44 т.) – в тази категория България от години получава най-високата си оценка. Валутният борд продължава да гарантира стабилни пари, а инфлацията остава сравнително ниска (към 2016 г.). Страната отново получава максималния брой точки за възможността за свободно поддържане на банкови сметки в чуждестранна валута.• Свобода на международната търговия (8,12 т.) – резултатът отразява ниските мита в международната търговия, но и отрицателното влияние на регулаторните пречки.• Регулиране на кредита, труда и бизнеса (7,61 т.) – резултатът е следствие от относително слабото регулиране на кредитните пазари и същевременно - от тежките регулации за труда и бизнеса. Оценките отразяват сериозните регулации при наемането и освобождаването на работници, тежката и скъпа бюрокрация, множеството административни изисквания към бизнеса, както и високото ниво на корупция.Развитие на БългарияРезултатите на България от включването ѝ в индекса до момента отразяват развитието и проблемите на страната.През 1990 г. резултатът на България е по-нисък основно заради големия размер на правителството, тежкото регулиране на икономиката и пречките пред международната търговия. Стойностите на тези компоненти се подобряват значително през годините на прехода, благодарение най-вече на членството на страната в ЕС, отварянето на пазарите и установяването на пазарна икономика.Но докато през 1990 г. по компонента „Съдебна система и право на собственост” България получава най-високия си резултат от 7,25 т., стойността му рязко започва на намалява и през 2005 г. вече е под 5 точки, превръщайки се в най-проблемната област за страната.Над десет години по-късно, през 2016 г., няма никакъв напредък в съдебната реформа и ефективната защита на правото на собственост.", "date": "2018.09.25", "title": "България между Уганда и Монголия по икономическа свобода"}
{"url": "https://offnews.bg/sviat/da-se-varna-v-turtcia-li-nikoga-688668.html", "text": "Адем Коркут е следвал за учител по турски език и литература. След дипломирането си е завършил курс по английски. Преди да бъде назначен на работа като учител обаче, в Турция започва ловът на вещици и Адем е сред потърпевшите, разказва Той е предаден лично от баща му на властите и лежи в затвора осемнайсет месеца.След като излиза от затвора, в собствената си родина той е обречен на самота и изолация от семейството и най-близкото си обкръжение. Това го кара да вземе решение за напускане на Турция. Първо отива в Атина, а после – в Родос и оттам заминава за Холандия, която сега е втората му родина.Адем Коркут описва живота си в Турция, който е бил принуден да зареже в разцвета на своята младост, с думите:Понастоящем се намира в бежанският център Вагенинген, Холандия.„Съдът ме осъди, защото лично баща ми ме предаде“Адем Коркут заявява, че причината да лежи в затвора е донос на собствения му баща.По думите му, след опита за преврат в Турция раздорите заразили и семейните отношения.„Зави ми се свят когато ми сложиха белезниците“Разказвайки за дните си в ареста и затвора, Адем Коркут сякаш отново преживява онзи ужас.„В затвора планираш заниманията си така, че времето да минава по-бързо“В затвора интересът на Адем Коркут към изкуството се въплътило в истински творби. Той разказва за усилията си в тази посока със следните думи:„Никой не ме посрещна, когато излязох от затвора“След осемнайсет месеца в затвора без да има вина Адем Коркут бил освободен надвечер. Никой не дошъл да го посрещне.„Успех в новия ви живот!“Моментът на преминаването си в Гърция Адем Коркут определя като сън:„В Атина започнах да свиря на флейта в един подлез“Адем Коркут разказва с особено вълнение за живота си в Атина, където е направил първите си крачки към свободата:„Отлетях за Амстердам с евтин билет без да имам виза“В Родос Адем Коркут помагал на мнозина бежанци, които искали да заминат за Европа, било при настаняване в пансион, било като преводач. По настояване на неговите приятели и той си купил билет за Холандия, с което свършило гръцкото му приключение.Адем Коркут, който е от два месеца в холандски бежански център, разказва за живота си там с думите:„Картините ми бяха оценени в бежанския център“На въпрос как минават дните му в бежанския център Адем Коркут отговаря:В края на разговора ни питаме Адем Коркут за бъдещите му планове, на което той ни отговаря следното:", "date": "2018.09.25", "title": "Да се върна в Турция ли? Никога!"}
{"url": "https://offnews.bg/obshtestvo/obshtinariat-karlos-kontrera-za-intcidenta-v-metroto-ne-vi-li-se-e-sl-688686.html", "text": "Столичният общински съветник от ВМРО Карлос Контрера определи като манипулация твърдението, че е нападнал възрастна жена в подлеза на метростанция \"Сердика\".За случая се разбра преди повече от седмица. Тогава очевидци разказаха пред Нова тв, че общинарят .Контрера е категоричен, че до багажа не е имало човек, затова не може да се говори за нападение. „В публикацията в социалната мрежа, която даде повод за тази злостна атака, се казва, че багажът е бил изоставен. Никъде до него няма човек\", посочи той.Общинският съветник от ВМРО каза, че слизал по стълбите на метростанцията в 20:30 ч., когато видял изоставен багаж до рампата за количките:Контрета посочи още, че в този момент двете момичета му \"скочили\" и започнали да му крещят и да го бутат. \"Аз осъзнавам, че моментално трябваше да потърся съдействието на полицията. Но такива истории могат да откажат хората да съдействат на полицията и да сигнализират\", заяви той.Според него всеки може да стане жертва на фалшива новина. \"На Вас не ви ли се е случвало да ритнете нещо\", попита риторично Контрера.", "date": "2018.09.25", "title": "Общинарят Карлос Контрера за инцидента в метрото: Не ви ли се е случвало да ритнете нещо?"}
{"url": "https://offnews.bg/tehnologii/osnovatelite-na-instagram-napuskat-688679.html", "text": "Съоснователите на социалната мрежа Инстаграм, която е притежавана от Фейсбук, обявиха, че подават оставки и че са готови да започнат нова глава в живота си, предаде БТА.Причините за оттеглянето на Кевин Систром и на Майк Крийгър остават неизвестни. В изявление Систром казва, че той и Крийгър ще напуснат в идните няколко седмици. Систром беше главен управляващ на мрежата, а Крийгър - главен технически директор. Двамата работеха заедно от 2010 г. Фейсбук засега не е коментирал новината.Инстаграм има приблизително 1 милиард месечни потребители и 2 милиона рекламодатели.", "date": "2018.09.25", "title": "Основателите на Инстаграм напускат"}
