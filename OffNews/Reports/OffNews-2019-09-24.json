{"url": "https://offnews.bg/zdrave/prof-dobrin-konstantinov-v-daritelskite-kampanii-ima-malko-po-svobod-711835.html", "text": "Проф. Константинов, в презентацията си казахте, че терапията, която е била създадена през 50-60-те години на миналия век е най-ефективна и в момента...Не сте ме разбрали много точно. Става дума за това, че лекарствата са много стари, но се намери оптималният начин да бъдат използвани. Чудо не е постигнато по отношение на свръхнови лекарства. Надяваме се свръхновите лекарства, които идват, да променят дори някои от начините на лечение. Но те имат повече място при тези пациенти, на които не можем да помогнем със стандартното лечение.Ние сме оптимизирали стандартното лечение и сега се отваря \"вратата\" за индивидуалните методи, за таргетна и персонализирана терапия. През годините терапията с наличните лекарства и начинът на гледане на пациента значително се подобриха и направиха възможни стабилните високи резултати. За тези пациенти, на които не можем да повлияем с тях, надеждата е в най-новите открития.В последните месеци беше направена стъпка максимално да бъде облекчен достъпът на малките пациенти до лекарства. Това ли е всъщност решението на основните проблеми, които имахте до момента?Ние гледаме прагматично на нещата. За нас решението на този етап е да няма пречки, да няма проблеми при снабдяването и осигуряването на всяко българско дете, което има нужда от стандартно лечение и затова работихме толкова в тази посока, включихме и родителите. Стремим се да постигнем и облекчаване на процедурите с касата. Ако успеем там, ще имаме възможно най-добрите резултати за всеки българин, защото всеки минава през този тип лечение. А ако има проблеми, тогава ще гоним и най-новите възможни методи за лечение.Разполага ли българският специалист медикаментите, от които се нуждае, за да провежда съвременно лечение?Всяко ново лекарство много бавно идва при децата. Дори да е ефективно. Просто защото регулацията изисква продължителна, тежка дейност по доказването му.Проучванията обикновено започват при възрастните, трябва да излязат клиничните резултати за безопасност и ефективност и след това започва експеримент при юношите, после при децата и т. н. Това е направено неслучайно, направено е за защита на децата, защото рискът е голям.Това означава, че регулацията ги защитава, но същевременно забавя малко въвеждането на най-новите лекарства. Говорим за деца. Трябва да намерим баланса, за да можем, за отделни случаи, поне да опитаме да дадем шанс.Напоследък има ръст на кампании за набиране на средства за трансплантиране на стволови клетки на деца с онкохематологични заболявания. Споменахте, че това е вариант, когато всички други методи са изчерпани?Това може да е планов вариант, но при определени медицински показания. Обикновено се следва тоя път. Ние имаме решение дали можем да трансплантираме тук или в чужбина. Това е сравнително гладък процес, защото държавата осигурява средствата, когато те са аргументирани от наши специалисти.Ние не лишаваме пациентите, когато това се налага по медицински показания. В кампаниите, които се появяват по медиите, има малко по-свободно тълкуване на необходимостта. То е емоционално и понякога доста далеч от реалните нужди и показания. Аз не твърдя, че това трябва да се забрани, но трябва да има някакъв контрол. Свръхвнимание се обръща на ситуации, които може би въобще не трябва да бъдат обсъждани по тоя начин.Как си обяснявате, че дете, на което тук не е предложен вариант за трансплантиране на стволови клетки, защото нашите специалисти са преценили, че това не е необходимо, отива в Германия и там извършват въпросната трансплантация. Защо се получава така?В Германия това много рядко ще се случи. Да не говорим, че ние прилагаме принципи, които са същите в Германия, Франция и където и да е. Това е предимството да следваме професионалния път, ние се допитваме до колегите си там. Имаме много лесна директна връзка с тях. Тогава става съвсем безпроблемно прехвърлянето, ако се налага, от един център в друг.Когато се тръгне на частна инициатива се минава на пазарен принцип. Отива се в някаква болница, задава се въпрос \"можете ли да направите трансплантация на стволови клетки\" например. Много често хората не контактуват с лекари, а с администрацията на болницата, която им дава ценоразпис на здравната услуга и така тръгва кампания, че са нужни еди-колко си средства. Това не значи, че непременно ще бъде извършена тази манипулация, защото когато се стигне до реализацията вече лекарите трябва да кажат. Така че има малко разминаване.", "date": "2019.09.24", "title": "Проф. Добрин Константинов: В дарителските кампании има малко по-свободно тълкуване на необходимостта от трансплантация на стволови клетки"}
{"url": "https://offnews.bg/kultura/elina-garancha-i-sofijskata-filharmonia-iznesoha-kontcert-kojto-dalgo-711836.html", "text": "         Най-доброто мецосопрано в света Елина Гаранча изнесе първия си концерт в България на сцената на зала 1 на НДК снощи (23 септември). Очакванията на публиката за изпълненията ѝ бяха високи, но това което оперната дива показа  категорично ги надмина – богат и красив тембър, лекота и съвършенство в изпълненията, обаяние и не на последно място емоция. Гостите на концерта коментираха, че дори най-перфектият звукозапис на Гаранча не може да се се доближи до изпълненията ѝ на живо, съчетани със силното ѝ сценично присъствие.            Елина Гаранча гостува у нас по покана на директора на Софийска филхармония маестро Найден Тодоров. Диригент на концерта беше Карел Марк Чичон, с когото примата споделя сцената и живота си. Химията между тях беше уловима от публиката и определено правеше концерта по-необикновен. Музикантите  от националния ни филхармоничен  оркестър също дадоха най-доброто от себе си и определено бяха повод за гордост.            Концертът  беше разделен в две части – в първата част красивата Елина изпълни арии на класически композитори, а във втората преобладаваха произведения на испански автори. Вечерта завърши с три биса, тъй като публиката отказа да се раздели с любимата си певица толкова бързо. Финалът настъпи с емблематичната “Habanera” от операта “Кармен” на Бизе.            След концерта  световната звезда с усмивка раздаде автографи на стотиците  си почитатели, а през това време най-често задавания въпрос беше “Кога ще Ви видим отново в България?”.  Същото запитване може да бъде отправено и към Софийската филхармония, която не спира да ни изненадва с гостувания на актуални звезди  от класическата сцена. Имиджът, който националния ни филхармоничен оркестър изгради през последните години, несъмнено е една от причините да гледаме в България най-големите в света на класическата музика и то в разцвета на славата им.", "date": "2019.09.24", "title": "Елина Гаранча и Софийската филхармония изнесоха концерт, който дълго ще се помни"}
{"url": "https://offnews.bg/obshtestvo/obshtestveni-organizatcii-nastoiaha-za-nov-medien-zakon-711839.html", "text": "Сдружение „Инициатива Единение“, Международна организация за реална алтернатива и Асоциация „Национална Сигурност“ излязоха с декларация за ситуацията в националното радио.Те настояват медийната парламентарна комисия да проведе обществена дискусия за ролята на обществените медии БНР и БНТ, въз основа на която да се изготви нов медиен закон. Една от целите му трябва да е независим бюджет за обществените радио и телевизия по аналог с бюджета на съдебната власт, посочват авторите на декларацията. Друга тяхна идея е да се предложи нов начин за сформиране на Съвета за електронни медии с участието на представители на обществеността.Трите обществени организации настояват още, ако медийната комисия не свърши това, президентът да свика Консултативен съвет за национална сигурност по тази тема най-късно до края на ноември. Надяваме се политически отговорните фактори да осъзнаят, че имат последен шанс да прекратят агонията в обществените медии и в медийния регулатор, преди задаващата се медийна анархия да погълне и медиите, и регулатора и самите тях, завършва декларацията.", "date": "2019.09.24", "title": "Обществени организации настояха за нов медиен закон"}
{"url": "https://offnews.bg/temida/tragva-deloto-na-banevi-711847.html", "text": "Съдебното следствие срещу Николай, Евгения и Мария Баневи тръгва по същество на 21 октомври с разпити на свидетели, реши Специализираният наказателен съд на заседанието си днес. Съдебният състав не е установил съществени нарушения на процесуалните правила, които да накърняват правата на обвиняемите и техните защитници. Потвърди и наложените им мерки за неотклонение.Съдът отхвърли искането на задържания под стража Николай Банев за определяне на по-лека мярка, както и искането на Мария Банева за отмяна на наложената й забрана да напуска страната. Мария Банева остава с мярка за неотклонение „Парична гаранция“, а Евгения Банева - с „Подписка“. Специализираната пракуратура отмени първоначалната й мярка „Задържане под стража“ заради влошеното й здравословно състояние.Семейство Баневи се яви в съда с повече от 10 защитници. Николай Банев се възмути от условията в ареста, от думите на адвокатите и на Евгения Банева стана ясно, че не разбират обвиненията срещу тях.", "date": "2019.09.24", "title": "Тръгва делото на Баневи"}
{"url": "https://offnews.bg/ikonomika/zapochvat-tristranni-pregovori-po-paketa-makron-711843.html", "text": "Транспортната комисия на Европейския парламент даде зелена светлина за преговори по пакет \"Мобилност\" със Съвета на ЕС и Европейската комисия.След днешното гласуване евродепутатът от групата на Прогресивния алианс на социалистите и демократите Петър Витанов, който е и постоянен член на транспортната комисия, заяви, че това не е било неочаквано предвид вота от миналата седмица.Според него оттук нататък предстои междуинституционален дебат, като основната амбиция остава да бъде намерен компромисен вариант.Евродепутатът от Европейската народна партия (ГЕРБ) Андрей Новаков изрази мнение, че категорично трябва да отпаднат клаузите за връщането на водача и на превозното средство в страната отправна точка. По останалите спорни текстове според него трябва да се намери компромис до степен, в която бизнесът да продължи да работи добре и да се развива.Преди седмица транспортната комисия отхвърли българското предложение пакет \"Мобилност\" да бъде изтеглен от Еврокомисията.По-късно министърът на транспорта Росен Желязков заяви, че ще се бори за отпадането на клаузата за връщането на камионите в страната отправна точка всеки месец.Пакетът \"Мобилност\" влезе в дневния ред на пленарната сесия на ЕП на 27 март 2019 г. по предложение на председателя на Алианса на либерали и демократи за Европа (АЛДЕ) Ги Верхофстат.", "date": "2019.09.24", "title": "Започват тристранни преговори по пакета Макрон"}
{"url": "https://offnews.bg/bojni/pochinaliat-boris-stanchov-e-izpil-ampula-s-neiasno-sadarzhanie-predi-711846.html", "text": "Починалият боксьор Борис Станчов е изпил ампула с неизвестно съдържание преди фаталния си мач си в Албания, разказа пред колегите от \"Хоризонт\" неговият съотборник Руслан Николов.В Осмо РПУ в София се провеждат разпити по случая. Съотборникът на Станчов не знае какво е било съдържанието на ампулата, но обясни, че според него починалият боксьор не за първи път пие подобни медикаменти.\"Треньорът му даде нещо като една ампулка, искаше да му бие инжекция и това да му даде повече агресия и мотивация на ринга.Той не поиска изобщо да го пие, обаче треньорът му каза: \"Айде, бе, женчо\", и му го сипа във водата и той изпи половината вода. Не искам да лъжа. Просто това, което знам, мога да ви кажа\", сподели Руслан.Тоя обясни как се е стигнало до подмяната на личните карти. Станчов е излязъл на ринга със самоличността на Исус Величков, като стана ясно, че двамата са братовчеди.\"Треньорът му е казал, че не може да се бие с неговата лична карта и с неговото истинско име, при положение че не може да му изкара лиценз.Ние се познаваме с Боби от една година, от една година го познавам много добре. Много добър човек. Реално на мен ми го изкараха този лиценз за три дни\", добави Николов.Интересното е, че близките на починалия български боксьор обвиняват треньора му за трагедията на ринга в Шкодра, където Станчов припадна по време на състезание, а по-късно издъхна в болница.Трагедията разтърси боксовите среди. Треньорът му твърди, че не е знаел, че починалият боксьор ползва лиценза на братовчед си Исус, въпреки че се е обръщал към него с името Боби Джи.Роднините подозират, че схемата с фалшифициране на данните и използването на чужд лиценз е направена със знанието на треньора, който е печелил големи суми на гърба на Борис.", "date": "2019.09.24", "title": "Починалият Борис Станчов е изпил ампула с неясно съдържание преди фаталната среща"}
{"url": "https://offnews.bg/kultura/izlozhbata-pritegatelni-i-obichajni-predstavia-zhenata-v-tvorchestvo-711841.html", "text": "Националната галерия представя изложбата \"Притегателни и обичайни\", чието откриване ще бъде на 27 септември, петък, 18.00 часа, Квадрат 500 (Пл. „Св. Александър Невски“, ул. „19-ти февруари“ № 1).В края на XIX век няколко поколения художници по нов начин и с нови средства се насочват към темата за жената. Времето създава предпоставки за повратно претворяване на женската същност в изкуството. Появяват се творби, предизвикващи усещането, че наблюдаваме „частни“ сцени, които би трябвало да останат скрити за външния поглед. Други автори работят по обичайните и за предишни периоди начини, но характерът на епохата оставя очевидна следа и при тях.Изложбата от чуждестранната графична колекцията на Националната галерия представя забележителни майстори като Франсиско Гоя, Йожен Кариер, Огюст Роден, Анри Фантен-Латур, Огюст Реноар, Анри дьо Тулуз-Лотрек, Жак Вийон, Пиер Бонар, Леонар Фужита, Моис Кислинг, Кристиан Кайар, Георги Верейски, Пабло Пикасо, Анри Матис, Марк Шагал, Андре Дерен, Раул Дюфи, Фернан Леже, Жорж Руо, Марсел Громер, Марино Марини, Фаусто Пирандело и др. Техните произведения бележат многообразието в пресъздаването на сюжети или форми, без значение колко странно или дори скандално е изглеждало това на много от съвременниците им... Което ги прави интересни и днес.Немалка част от включените в настоящата изложба творби са непознати на публиката. Любопитен факт е, че при подбирането, проучването и реставрирането им, се натъкнахме на две неизвестни изображения на Жул Паскин, които не само за късмет се вписват в темата „Притегателни и обичайни“, но и допълват представата ни за артистизма и светоусещането на големия майстор.Изложбата е отворена за посещения от 27 септември 2019 г. до 5 януари 2020 г. ", "date": "2019.09.24", "title": "Изложбата 'Притегателни и обичайни' представя жената в творчеството на европейски графици от XIX и XX век"}
{"url": "https://offnews.bg/bojni/prezidentat-na-harvatia-trenira-s-shampion-v-ufc-711852.html", "text": "Президентът на Хърватия Колинда Грабар - Китарович се включи в тренировка на шампиона на UFC в тежката категория Стипе Миочич.Американският боец има хърватски произход и беше навестен от атрактивната президентка на Хърватия в Кливлънд по време на визитата й в САЩ.Тя веднага се включи в негово занимание, като беше облечена с фланелка на националния отбор по футбол, а боецът я похвали за силния удар с лявата ръка.\"Каква чест! Благодаря на всички в Хърватия, че ме подкрепяте. Обичам ви!\", написа развълнуваният Миочич в Туитър.", "date": "2019.09.24", "title": "Президентът на Хърватия тренира с шампион в UFC"}
{"url": "https://offnews.bg/112/balgarin-nameri-smartta-si-v-kitajskoto-posolstvo-v-briuksel-711838.html", "text": "Мъж от Русе почина при мистериозни обстоятелства в Брюксел, съобщи Нова тв.Дни наред майката на 36-годишния Искрен Йорданов търси истината за смъртта на сина си, но единственото, което близките знаят е, че младият мъж се е самоубил и че тялото му е намерено в гаража на посолството на Китай в Брюксел.Искрен живеел от години в Германия и работел като строител. На 13 септември казал на майка си, че заминава при приятелка в Брюксел. Последното обаждане било два дни по-късно.“Каза, че има някакви проблеми, спомена за някакви пакистанци и търсеше помощ”, сподели майката на Искрен Елена Дочева.Тогава телефонът замлъква, майката няма връзка със сина си и през социалните мрежи. Търси приятелката му, с която е бил в Брюксел.„Казва, че последно го оставила на гарата, на някаква северна гара и е имало 7 часа до автобуса му, с който да се прибере в Германия”, обясни Елена Дочева.На 20 септември от русенската полиция се свързали с брата на Искрен, за да го уведомят за самоубийството. От дирекцията на полицията нямали повече информация по случая. Трябвало само да уведомят роднините за трагичната кончина. Близките на Искрен са се обаждали в посолствата ни в Белгия и в Германия, но повече информация за случая не получили.„Особеността на случая, е че се развива в 4 държави това действие. Става въпрос за България, Белгия, Германия и за Китай, заради това,че е намерен на китайска територия”, коментира Илияна Йорданова, снаха на починалия мъж.Близките са категорични, че няма са спрат да търсят отговори за смъртта на своя син и брат.Недоумяват как Искрен е попаднал в гаража на китайското посолство в Брюксел. Не вярват и че се е самоубил.„Няма начин да не е убийство, не може, той не се е самоубил, аз съм на 100 процента сигурна, на 100”, настоя майката на Искрен.От Външното ни министерство са съобщили за Нова тв, че посолството ни в Белгия работи по случая още от момента, в който е бил получен сигнала. Установен е контакт с местните власти, отправено е запитване към белгийската полиция за получаване на повече информация и изясняване на обстоятелствата около смъртта.", "date": "2019.09.24", "title": "Българин намери смъртта си в китайското посолство в Брюксел"}
{"url": "https://offnews.bg/drugi/dizela-i-grigorova-s-treti-mesta-na-pirin-ultra-711848.html", "text": "От 20 до 23 септември в гр. Банско и Пирин планина се проведе четвъртото издание на ултрамаратона “Пирин Ултра”. Тази година състезанието предложи на участниците 3 трасета - 160 км, 66 км и новото – 38 км.Дистанцията от 66 км, с лимит за преминаване 17 часа, за втора поредна година бе част от Световните серии по Скайрънинг в дисциплината Sky Extra, а новото трасе с дължина 38 км и денивелация от 2650 м, отведе състезателите до първенеца на Пирин планина – вр. Вихрен. Третата дистанция – коронните 160 км, отново се оказаха сериозно предизвикателство за бегачите, като от близо 90 стартирали, до финала стигнаха едва 30 състезателя.Надпреварата по Трасе Б 66 км бе силно вълнуваща и емоционална. Андер Иняра от Испания, Бенят Мармисоле от Франция, Борха Фернандез от Испания, Андре Джонсън от Швеция и българският представител Кирил Николов-Дизела се надпреварваха за победата до последните секунди на състезанието.Първото място накрая бе спечелено от французина Бенят Мармисоле (07:39:06), чиято емоционална победа ще остане в историята на състезанието. През 2018г. той завърши участието си в “Пирин Ултра” на второ място.“Тази победа е сбъдната мечта.. Миналата година много харесах състезанието, защото това е едно силно предизвикателно трасе сред красив Национален парк… Пейзажите са прекрасни и имам такъв хубав спомен от миналата година, че исках да се върна и отново да бягам по това трасе“, заяви Мармисоле.Втори, само няколко минути след него, пресече финала Андер Иняра (07:41:52), а трети се нареди представителят на България Кирил Николов-Дизела (07:42:11).“Да се състезавам на родна земя, сред всички приятели, които ме окуражават и подкрепят, винаги е специално и хубаво усещане“, сподели след финала Кирил.На трето и четвърто място останаха съответно Борха Фернандез, с време 07:42:45 и Марк Касал Мир - 07:44:24.При дамите надпреварата бе спечелена от Световната шампионка Рагна Дебатс (09:08:45). През 2018г. на същото трасе, победител при мъжете бе съпругът на Дебатс - Пере Аурел.„Тази победа значи много за мен, особено след успеха на Пере тук миналата година.. Българските планини ме изненадаха. Трасето бе по-красиво от това, което очаквах, с технични спускания“, коментира Рагна.Втора при жените стана Марсела Васинова от Чехия, с време (09:40:01). Трета пресече финала българката Антония Григорова (09:46:29), почти 38 минути след Дебатс. Четвърто и пето място заеха съответно Сесилия Педрони с време 10:17:41 и Вирджиния Перез-Месонеро с време 10:22:05.Новата дистанция за 2019г., с дължина 38 км, бе спечелена от Константинос Парадейсопулоз от Гърция, който избяга разстоянието за 04:47:00. Втори се нареди македонецът Александар Стойкоски, с време 04:52:31, а трети премина финала сънародникът му Деян Тодевски - 05:11:42.При дамите победителка стана италианката Стефани Бастрента, която премина финала с време 06:11:52. Втора се нареди българката Радостина Балова, 06:31:52. Третото място отново бе за българска представителка – Камелия Георгиева, която избяга дистанцията за 07:15:11 часа.Най-предизвикателното трасе, с дължина 160 км, бе спечелено от Владимир Милушев, който пребори километрите за време 32:13:48. Втори се класира Иван Геров (33:45:38), а третото място остана за Патрик Хротек (33:47:26).Сред дамите имаше само две финалистки, като първото място спечели Мая Танева, с време 43:10:56, а втора премина финала мексиканката Синтия Еспиноса-Валдез (45:53:08).Тази година общият награден фонд на състезанието бе в размер на 13 000 евро, осигурен от Генералния спонсор на събитието – верига магазини за планинска екипировка Basecamp.", "date": "2019.09.24", "title": "Дизела и Григорова с трети места на Пирин Ултра"}
{"url": "https://offnews.bg/obshtestvo/bezplatni-konsultatcii-i-seminari-provezhda-fondatcia-za-nashite-detc-711851.html", "text": "Фондация „За Нашите Деца“ се включва в Националните информационни седмици на осиновяването, които стартират днес и ще продължат да 12 октомври. Вече шеста поредна година фондацията е партньор на Българска асоциация „Осиновени и осиновители“ - инициатор и организатор на информационните дни.Тази година фокусът на информационната кампания е насочен към предизвикателствата и трудностите при отглеждането на осиновените деца, подготовката на родителите им за тази важна житейска роля и подкрепата на социалния сектор към осиновителните семейства. Като всичко това се случва в най-добрия интерес на децата и защита на техните права.Днес, по време на форума „Гласът на осиновеното дете“, който постави началото на информационната кампания, опита и практиката на фондацията за подбор и подкрепа на кандидат - осиновители представи семейният консултант в ЦОП “Св. София” Петя Яначкова. На форума бяха обсъдени предизвикателствата и трудностите при оценката, обучението и следосиновителното наблюдение, съпътстващи процеса на осиновяване.От днес до 12 октомври експертите в двата центъра за обществена подкрепа на фондацията в София ще бъдат на разположение за безплатни консултации на родителите, по въпроси свързани с развитието на децата от 0 до 7 години.Фондация „За Нашите Деца“ организира и два безплатни целодневни семинара - на 27 септември - петък, за социални работници и специалисти по темата за националното осиновяване в България, и на 4 октомври - петък - за специалисти, работещи в детски градини и училища на тема „Осиновеното дете и неговото интегриране в средата на връстниците“. В рамките на Националните информационни дни на осиновяването фондацията организира и три уъркшопа със свободен достъп.Темата на първия, който ще се състои на 1 октомври /вторник/ от 18.00 до 20.00 часа, е „Осиновяването – стъпка по стъпка“. Вторият уъркшоп с тема „Осиновените деца и животът им преди семейството“ е на 7 октомври /понеделник/ от 18.00 до 20.00 часа, а третият уъркшоп на 9 октомври /сряда/ е посветен на темата „Как да говорим с децата за осиновяването“.Можете да заявите час за консултация, участие в семинар или уъркшоп на телефон 02/822 35 10.", "date": "2019.09.24", "title": "Безплатни консултации и семинари провежда Фондация 'За Нашите Деца' по време на Националните седмици на осиновяването"}
{"url": "https://offnews.bg/temida/inspektoratat-na-vss-zapochva-proverka-sled-osvobozhdavaneto-na-polfr-711844.html", "text": "Съдийската колегия на ВСС даде за проверка на Инспектората решението за предсрочното освобождаване на Джок Полфрийман на съдебния състав с председател Калин Калпакчиев. Колегията излезе със своя позиция във връзка с постъпил сигнал от \"Национален младежки комитет на ВМРО-БНД,  изказвания на представители на политически партии, академичната общност, граждани и медийни публикации, относими към условното предсрочно освобождаване на австралийския гражданин Джок Полфрийман\". В текста се казва: Съдийската колегия на Висшия съдебен съвет изразява своето безпокойство от ескалиращото обществено напрежение през последните дни, по повод съдебния акт, постановен от въззивен състав на Апелативен съд – София, за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта. Правомощията и функциите на Висшия съдебен съвет обаче са прогласени в Конституцията на Република България и в Закона за съдебната власт. В съответствие с разпоредбата на чл. 16 от ЗСВ, Висшият съдебен съвет е административен орган, който не се намесва в правораздавателната дейност и не може да обсъжда, контролира или ревизира съдебни актове. Съгласно чл. 119 от Конституцията на Република България правораздаването се осъществява от Върховния касационен съд, Върховния административен съд, апелативни, окръжни, военни и районни съдилища, като при противоречива или неправилна практика по тълкуването и прилагането на закона се приема тълкувателно решение от Върховния касационен съд, който упражнява върховен надзор за точното и еднакво приложение на законите от всички съдилища.", "date": "2019.09.24", "title": "Инспекторатът на ВСС започва проверка след освобождаването на  Полфрийман"}
{"url": "https://offnews.bg/temida/tcatcarov-iska-polfrijman%c2%a0da-bade-varnat-v-zatvora-711850.html", "text": "Главният прокурор Сотир Цацаров поиска Върховният касационен съд да възобнови производството по условно предсрочно освобождаване на Джок Полфрийман и да отмени съдебния акт на Софийски апелативен съд.Днес до главния прокурор е постъпила молба от Аксения и Христо Монови – родители на убития Андрей Монов, за внасяне на искане до Върховния касационен съд за възобновяване на производството.\"Изложени са съображения за наличие на правна възможност съдебният акт на Апелативен съд София да бъде проверен по реда на възобновяването, независимо от това, че е озаглавен „определение“, а не „решение“, както и този акт е постановен от незаконен състав. Приложено е копие от преводно нареждане от 12.06.2012г. за заплатена държавна такса от „Български хелзинкски комитет“ за регистрация на сдружение с нестопанска цел в полза на Джок Полфрийман\" - съобщават от пресцентъра на държавното обвинение.Председателят на състава двукратно е бил награждаван от БХК като \"Човек на годината\" в организираната от тази неправителствена организация класация. Съдията - докладчик - съдия Иванова, е била съавтор в годишния доклад за 2016 г. на БХК. Тези лични отношения е трябвало да бъдат заявени от съдиите, трябвало е да се самоотведат, доколкото те по този начин са показвали и съпричастност към идеята на неправителствената организация. Фактът, че не са предприели необходимите действия поставя под съмнение законността на съдебния акт, защото всички граждани имат право да получат безпристрастно правосъдие, заяви на брифинг Румяна Арнаудова - говорител на главния прокурор Сотир Цацаров. ", "date": "2019.09.24", "title": "Цацаров иска Полфрийман да бъде върнат в затвора"}
{"url": "https://offnews.bg/politika/volen-otvrashta-na-udara-sreshtu-rusofili-sas-sad-za-kalpakchiev-sn-711810.html", "text": "Председателят на Апелативния съд-София Калин Калпакчиев да бъде съден за държавна измяна, както прокуратурата подведе лидера на движение \"Русофили\" Николай Малиновие заради шпионския скандал, на всеки ъгъл да се разлепят плакати с лика на Калпакчиев, за да го видят всички, ревизия на съдебния състав, който даде предрочно свободата на австралиеца Джок Полфрийман. Тези послания отправи лидерът на \"Атака\" Волен Сидеров на митинг пред Съдебната палата в София. Другата новина, предназначена специално за репортерите, бе, че днес Волен ще се кандидатира официално за кмет на столицата.Стотита привърженици за лидера с плакати, формат А4, на които е изписано \"Оставка на Калпакчиев - убиеца в затвора\", толкова любопитни граждани и дори група туристи станаха свидетели на посланията на \"Атака\". Плакатите раздава здравеняк в анцунг, а протестиращите са се наредили в права линия на стъпалата на Съдебната палата. Сред тях са \"постоянното присъствие\" Денислав Чуколов и Павел Шопов. В множеството се щура и Йоло Денев - неизменният протестиращ за всичко \"политик\". Площадът се озвучава от химна на партията, който се върти непрекъснато във възхвала на Волен и призив да се сложи край на произвола. Щом се появява лидерът на \"Атака\" музиката спира. Никой обаче не може да заглуши скърцането на трамваите. Привържениците се гневят, че не чуват Волен, но отскачат от релсите.Сидеров зове за протести до дупка, докато Калпакчиев не остане с отнети права. Не е ясно защо, но призовава и да се спре прерверзията. В употреба е пусната и друга любима тема - за Българския хелзинкски комитет, който се помъчи да направи Джок Полфрийман \"Мъж на годината\". Не са пощадени политици и съдии, имали неблагоразумието да идат в чужбина за сметка на фондации. \"После те се връщат в България и стават заложници на чужди интереси\", вълнува се Волен. Множеството не е много наясно за какво иде реч и предпочита да си мълчи.Гражданите са известени и за кандидатурата на Сидеров за кмет на София. Под ударите на гневните му слова попада гейпарадът, който развращава нацията. \"Моето дете вече знае, че е момче и отхвърля играчките за момиченца\", откровеничи Волен и заклеймява всички, които говорят за трети пол. Дупките по улиците и далаверите на общината не се споменават. В таргета на програмата му са крайните квартали и премахването на синята и зелената зона, за да \"спре тормозът над хората\".Колкото за екипа на Волен Сидеров - там попадали \"учени, дейци на културата, спортисти и пр.\".Лидерът на \"Атака говори повече от половин час. Любопитните се разотиват. Дори туристи вече няма.       ", "date": "2019.09.24", "title": "Волен отвръща на удара срещу 'Русофили' със съд за Калпакчиев (снимки)"}
{"url": "https://offnews.bg/sviat/tramp-pred-oon-badeshteto-e-na-patriotite-a-ne-na-globalistite-711854.html", "text": "В речта си пред Общото събрание на ООН президентът на САЩ Доналд Тръмп обяви, че \"бъдещето е на патриотите, а не на глобалистите\".Ако искате свобода, гордейте се със страната си. Ако искате демокрация, пазете суверенитета си. Ако искате мир, обичайте страната си. Всяка страна има свое наследство, което я прави специална и уникална, каза Тръмп.Опитните водачи винаги поставят доброто на страната си на първо място. Свободният свят трябва да прегърне националните си основи. Той не бива да се опитва да ги заличи или да ги замени, смята президентът на САЩ.Същевременно той подчерта, че администрацията му не иска война с нито една държава по света, но САЩ ще защитят националните си интереси, ако се наложи:\"САЩ са най-могъщата държава в света. Да се надяваме, че никога няма да им се наложи да използват това могъщество.\"", "date": "2019.09.24", "title": "Тръмп пред ООН: Бъдещето е на патриотите, а не на глобалистите"}
{"url": "https://offnews.bg/112/shofior-na-tir-zagina-na-miasto-pri-katastrofa-na-magistrala-trakia-711853.html", "text": "ТИР е катастрофирал при 158-ия километър на магистрала Тракия.Сигнал за катастрофата е получен в полицията малко преди 18 часа.Шофьорът на ТИР-а е загинал на място.Временно се ограничава движението по АМ Тракия в посока София.Обходният маршрут е следният: п.в. „Плодовитово“ – Плодовитово – Поповица – Пловдив – Войводиново – п.в. „Пловдив-изток“.", "date": "2019.09.24", "title": "Шофьор на ТИР загина на място при катастрофа на магистрала Тракия"}
{"url": "https://offnews.bg/medii/gerb-vazlozhi-na-smetnata-palata-proverka-na-bnr-711845.html", "text": "Парламентарната група на ГЕРБ внесе проекторешение, с което възлага на Сметната палата да извърши финансова проверка на Българското национално радио за периода от 1-ви януари 2017 година до 30-и септември 2019 г.Проектът ще бъде обсъден този четвъртък в парламентарната комисия по културата и медиите.В проекта е записано извършването на проверката да започне от 1-ви октомври, а Сметната палата ще има време до края на следващата година да внесе доклада от извършения одит в Народното събрание, съобщава БНР.За финансовия одит настоя преди дни премиерът и лидер на ГЕРБ Бойко Борисов.", "date": "2019.09.24", "title": "ГЕРБ възложи на Сметната палата проверка на БНР"}
{"url": "https://offnews.bg/evropa/varhovniat-sad-na-velikobritania-obiavi-za-nezakonno-zatvarianeto-na-p-711819.html", "text": "Британският Върховен съд обяви суспендирането на работата на парламента за незаконно, съобщи извънредно Би Би Си.Историческото съдебно решение е по повод искането на премиера Борис Джонсън от по-рано този месец за прекратяване на работата на парламента за пет седмици. Мотивът, в който бе замразена работата на народните представители бе, че предстои реч на кралицата за нови насоки в държавната политика.Според съда решението за спиране на парламентарната дейност в навечерието на Брекзит (31 октомври 2019 г.) не е оправдано.Председателят на Върховния съд Лейди Хейл коментира, че това действие е имало \"екстремен ефект върху основите на демокрацията ни\".\"Решението да се посъветва Нейно Величество да суспендира работата на парламента бе незаконно, защото ефектът бе на разочарование или на възпрепятстване възможността парламентът да изпълни конституционните си функции без разумна обосновка\", добавя председателят.Британският премиер Борис Джонсън заяви по повод решението на съда, че не е съгласен с него, но увери, че ще го спази, предаде Франс прес.\"Длъжен съм да кажа, че изобщо не съм съгласен с това, което постановиха съдиите. Не смятам, че то е правилно, но ние вървим напред и парламентът, разбира се, ще поднови работа\", заяви министър-председателят пред британски медии в Ню Йорк, където се намира, за да участва в Общото събрание на ООН.", "date": "2019.09.24", "title": "Върховният съд на Великобритания обяви за незаконно затварянето на парламента"}
{"url": "https://offnews.bg/medii/aezh-da-dadem-signal-zhiva-veriga-ot-radioto-do-televizionnata-kula-711820.html", "text": "Да направим жива верига в защита на свободата на словото, призова Асоциацията на европейските журналисти (АЕЖ) по повод кризата в управлението на БНР.Събитието е планирано за 26 септември, четвъртък, и е под мотото \"Да дадем сигнал!\". Символично, живата верига ще бъде от сградата на Радиото на \"Драган Цанков\" до Телевизионната кула - по \"маршрута\" на спрения сигнал на БНР на 13 септември.\"Изправени сме пред безпрецедентна ситуация. Цензура в Българското национално радио и повсеместен натиск върху журналистите в България. Въпреки многобройните свидетелства за натиск върху ръководството на БНР, институциите в България отказват да предприемат действия\", пишат инициаторите от АЕЖ.\"Прокуратурата разследва единствено техническата страна на въпроса и ясно установи - нямало е техническа причина излъчването на Програма \"Хоризонт\" да прекъсне. Щом не е техническа, очевидно е, че причината е друга. Каква? Прокуратурата отказва да провери. Съветът за електронни медии изглежда безпомощен и объркан и не смее да приложи закона, който му дава право да уволни генералния директор на радиото. Депутатите са арогантни и бягат от отговорност, все едно не те изпратиха в СЕМ хора, нямащи нищо общо с журналистиката\", допълват от АЕЖ. Затова асоциацията кани журналисти и граждани на протеста. \"Нека заедно пренесем сигнала от радиото до кулата, а от там към цяла България и Европа\", призовават организаторите.", "date": "2019.09.24", "title": "АЕЖ: Да дадем сигнал - жива верига от Радиото до Телевизионната кула"}
{"url": "https://offnews.bg/gimnastika/gratcia-ot-ansambala-ni-ograbiha-ni-no-shte-im-go-varnem-v-tokio-711823.html", "text": "Една от състезателките ни в ансамбъла по художествена гимнастика Стефани Кирякова не скри огорчението си от съдийството на Световното първенство в азербайджанската столица Баку.Въпреки блестящото представяне на грациите ни и в трите дни от надпреварата, момичетата на Весела Димитрова завоюваха само бронз в многобоя и сребро на пет топки.\"\".", "date": "2019.09.24", "title": "Грация от ансамбъла ни: Ограбиха ни, но ще им го върнем в Токио"}
{"url": "https://offnews.bg/bojni/avstralietc-e-veroiatniat-sledvasht-sapernik-na-kubrat-pulev-711817.html", "text": "Звездата ни в профибокса Кубрат Пулев, който е задължителен претендент за световната титла на IBF в тежка категория ще се изправи срещу нов съперник преди реванша между Анди Руис младши и Антъни Джошуа.Мегасблъсъкът между двамата е на 7 декември в Судитска Арабия. Според медийния гигант \"ESPN\" Пулев по всяка вероятност ще се изправи срещу австралиеца Марк де Мори. Това ще се случи на 9 ноември в подгряваща битка преди двубоя между Джеймъл Херинг и Ламонт Роуч младши.Де Мори беше първият противник на Дейвид Хей при неговото завръщане на ринга през 2016 г. Австралиецът изкара по-малко от рунд, преди да бъде нокаутиран.Сега, живеещ в Хърватия, той прекара времето си, нокаутирайки седем здрави противници в различни европейски държави.Пулев (27-1, 14 КО), който ще проведе първия си двубой след като през ноември нокаутира Богдан Дину, определено не иска да рискува, докато чака да получи своя шанс да се бие с Руис или Джошуа.Поради тази причина от щаба на българина му търсят сериозен, но преодолим съперник, за да се поддържа игровата форма на Кобрата.Именно такъв е 37-годишният Де Мори - боксьор със сериозна визитка от победи, макар и постигнати срещу по-слаби противници, който има минимални шансове за успех срещу Пулев.", "date": "2019.09.24", "title": "Австралиец е вероятният следващ съперник на Кубрат Пулев"}
{"url": "https://offnews.bg/sviat/ostankite-na-ispanskia-diktator-franko-shte-badat-premesteni-ot-mavzol-711824.html", "text": "Испанският Върховен съд разреши ексхумирането на останките на бившия диктатор ген. Франсиско Франко, съобщи БТА.Шестима съдии се събраха днес да вземат решение във връзка с внесена от роднини на Франко жалба срещу плана на правителството да премести тялото от мавзолея, който той е построил в покрайнините на Мадрид, в друго гробище.Леви партии и семействата на много жертви от Испанската гражданска война от години искат тялото на Франко да бъде преместено от мавзолея, който е голяма туристическа атракция.Премиерът на страната Педро Санчес приветства решението на съда и го определи като \"голяма победа за демокрацията\".", "date": "2019.09.24", "title": "Останките на испанския диктатор Франко ще бъдат преместени от мавзолея му"}
{"url": "https://offnews.bg/lajfstajl/divi-sashtestva-s-dominik-monahan-se-zavrashtat-po-viasat-nature-711638.html", "text": "Актьорът и любител на дивата природа Доминик Монахан повежда зрителите на  на вълнуващо приключение до най-отдалечените кътчета на земното кълбо в търсене на най-невероятните, неуловими и екзотични животни на планетата.Всеки епизод на \"Диви същества с Доминик Монахан\" е интимно, изпълнено с екшън приключение, което го изпраща до най-екстремните места, за да проследи или да опознае отблизо някои от най-редките и опасни животни на планетата.Решен да сподели страстта си към страховити и често неразбрани насекоми, влечуги и животни, водещият разчита на помощ от местните жители и ескпертите, за да открие всичко за тях. Доминик е научил още в детството си как да се грижи и да уважава дивите същества и обширните му познания, съчетани със заразителен ентусиазъм, правят поредицата изключително интересна.Втори сезон на \"Диви същества с Доминик Монахан\" е по  всеки делничен ден в 22:00 часа.", "date": "2019.09.24", "title": "Диви същества с Доминик Монахан се завръщат по Viasat Nature"}
{"url": "https://offnews.bg/sviat/sasht-otkazaha-vizi-na-chast-ot-ruskata-delegatcia-za-sesiata-na-oon-711826.html", "text": "Нов дипломатически скандал между САЩ и Русия разтърси Кремъл, темата е водещо заглавие в руските медии.Американското посолство в Москва не издаде визи на 10 от членовете на руската делегация, която трябваше да придружава външния министър Сергей Лавров до Ню Йорк за участието в сесията на ООН. От Кремъл са категорични, че ситуацията изисква рязка реакция от Москва и ООН.Заместникът на американския посланик е извикан в руското дипломатическо ведомство, връчена му е протестна нота, а Кремъл заплашва с равностоен отговор.Лишен от шанса да пътува за САЩ е един от най-високопоставените политици Константин Косачев, член на Съвета на Федерацията, който преди време говори особено остро за шпионския скандал с русофилите в България.„Американската страна не оформи в срок визите на редица членове на официалната делегация, в това число и моята, а беше планирано да излетим за Ню Йорк за участие в работата на 74-ата сесия на ООН. Това е нарушение на ангажимента пред международната общност. Това е възмутителна акция, която няма обяснения и оправдание“, казва Косачев пред агенция Интерфакс.От април 2018 г. Косачев е под наложени санкции от страна на САЩ.Визи са отказани и на колегата му от парламента Леонид Слуцкий и на всички служители във външното министерство на Русия, в това число на главния преводач и на ръководителя на генералния секретариат на дипломатическото ведомство Сергей Бутин.Според Косачев обаче няма официален отказ за визите, а просто паспортите не са върнати на членовете на делегацията в срок и документите все още са в посолството.„Ситуацията е скандална. Разбира се, ще има твърди стъпки по линия на външното министерство. Доколко те ще добият характера на равнозначен отговор, тепърва ще обсъдим. Но фактът, че аз и колегите ми сме лишени от възможността да участваме в работата на официалната делегация, е още един много тежък дразнител в двустранните ни отношения. Това е крайно деструктивна инициатива на американската страна, която с тези практически сюжети праща отношенията ни към безизходица. Американците нарушават по радикален начин задълженията си като страна, на територията на която се намира ООН и като постоянен член на Съвета за сигурност на ООН, който носи особена отговорност за гарантирането на работата на цялата организация“, коментира Константин Косачев пред „Коммерсантъ“.Първият зам.-шеф на комитета по международните въпроси при Съвета на Руската федерация Владимир Джабаров предложи да бъде обсъден вариантът за преместването на щаб-квартирата на ООН от САЩ в друга държава. „Например, в Швейцария, с която подобни проблеми никога не е имало“, казва той в интервю пред тв „Россия 24“.„Разбира се, ответната ни реакция следва да бъде твърда, доколкото американците, от една страна, говорят за готовност да нормализират отношенията, а ето сега как ни извиват ръцете“, отбелязва сенаторът.Според говорителката на руското Външно Мария Захарова „поредният акт на пренебрежение на правата на суверенните държави и международните организации, и неспособността прилично да изпълняват собствените си международно-правни ангажименти ще бъде централна тема в разговора на Лавров и Помпео в Ню Йорк“.", "date": "2019.09.24", "title": "САЩ отказаха визи на част от руската делегация за сесията на ООН"}
{"url": "https://offnews.bg/politika/dimitar-ganev-gerb-i-bsp-v-sofia-sa-pochti-ravni-a-balotazhat-iasen-711818.html", "text": "Предстои изключително оспорвана битка за София между Мая Манолова и сегашния кмет на столицата Йорданка Фандъкова. Схватката ще бъде трудна, тежка и мръсна. Това е мнението на Димитър Ганев от изследователски център Тренд, изразено в интервю за агенция БГНЕС.Според него тонът вече е бил зададен с публикуването на вулгарните снимки на приятелката на арх. Борислав Игнатов, кандидатът за градоначалник на Демократична България.Според него резултатите от Европейските избори са показали, че двете най-силни партии в София са ГЕРБ и БСП.Ганев подчертава, че и на Фандъкова, и на Манолова няма да им стигнат привържениците на ГЕРБ или на БСП, за да спечелят тези избори.Според него е важно и как ще реагират симпатизантите на ВМРО.Според изчисленията на Димитър Ганев при около 1 млн. избиратели в София може да се очаква висока избирателна активност на първи тур – 55-60%, което е 550 000 – 600 000 гласа.Според Ганев колкото и да е мажоритарен този сблъсък, зад двете дами стоят огромни партии, които винаги са били основното. Той уточнява и че на първи тур ще са необходими над 100 000 гласа на даден кандидат, за да достигне до втория тур на изборите в София.Според Ганев със сигурност в следващия СОС всяко едно решение ще минава много по-трудно, отколкото през отиващия си мандат и това предполага тежка политическата търговия в местния парламент.", "date": "2019.09.24", "title": "Димитър Ганев: ГЕРБ и БСП в София са почти равни, а балотажът ясен - Манолова срещу Фандъкова"}
{"url": "https://offnews.bg/gimnastika/iliana-raeva-tolkova-sasipana-i-slaba-ne-sam-se-chuvstvala-nikoga-711791.html", "text": "Президентът на федерацията по художествена гимнастика Илиана Раева отправи тежки думи по адрес на съдийството след завръщането от световното първенство в Баку (Азербайджан). Там българският ансамбъл спечели бронз в многобоя и сребро за съчетанието си с пет топки. Раева не спести суперлативите си за грациите, но изрази дълбокото си разочарованиет от съдийството на шампионата. Раева заяви, че е омерзена и афектирана, но вярва, че проблемът ще се реши и отборът ни ще получи това, което заслужава.\"Мисля, че трябва да сме успешни в очите на всички. Безкрайно горда съм с всичките ни състезателки, треньори и силата и класата, която показа България. Но съм омерзена до дъното на душата си от това състезание. Не искам да коментирам, не искам да говоря, защото първо съм наистина страшно уморена, второ съм страшно афектирана. Усещането, което изцяло чувствам в момента е много страшно. Два пъти в живота си съм се чувствала омерзена, сега е вторият.Единственото, което мога да кажа е, че познавам цялата история на художествената гимнастика. Такъв отбор не е имало в света. Такава гимнастика никой не е играл в света. Така не се е състезавал никой в света. Четири състезания по четири изигравания - 16 цели съчетания не само без грешка, а с абсолютно всичко, което изисква правилникът\", заяви председателят на БФХГ.\"Няма човек, който да не е възмутен. Случваха се много неща. Няма как да ги говоря, не мога да ги говоря. Не само ние сме в това състояние. Много са държавите, които са почти в шок от тази ситуация, от нещата, които се случват. Мен лично ме интересува българският отбор - аз съм председател на тази федерация и трябва да си защитя труда на треньорите и състезателите. Вярвам, че този проблем ще бъде решен. Вярвам, че този отбор ще получи това, което заслужава\".\"Невероятна игра на Боряна Калейн. И там имаше безумия с нейните оценки. Възкръсване на Катрин Тасева за многобоя, спечелени две квоти. Една изключително силна България! Трябва да ги обичаме и подкрепяме тези деца, треньорите си, да ги пазим, да ги съхраняваме и да продължаваме по същия начин. Това е пътят! Няма лесно, такъв ни е спортът...\"\"Аз съм толкова съсипана и слаба колкото не съм била никога в живота си. Ще правя каквото трябва да прави един президент на една от най-силните федерации в света - топ 3, пък дали ще успея само един Бог знае\", завърши Раева, цитирана от bTV.", "date": "2019.09.24", "title": "Илиана Раева: Толкова съсипана и слаба не съм се чувствала никога"}
{"url": "https://offnews.bg/zdrave/shte-ni-informirat-dali-sme-nositeli-na-hepatit-s-ili-v-pri-kravodaria-711822.html", "text": "Кръводарителите ще бъдат гарантирано информирани при установена инфекция хепатит В или хепатит С още при установяване на инфекцията, без да се изчакват действия на други субекти – РЗИ или личен лекар, което ще им даде възможност за започване на лечение в максимално ранна фаза. Това гласи промяната, предложена от МЗ в Наредбата за условията и реда за извършване на диагностика, преработка и съхранение на кръв и кръвни съставки и качеството на кръвта от внос. „Изменението е важно и за системата на здравеопазването и здравното осигуряване. Осведомяването за инфекциите на по-ранен етап и по-рано започналото лечение водят в общия случай до по-ниски разходи за лечение, което намалява финансовата тежест върху НЗОК и републиканския бюджет за скъпоструващо лечение“, пише в мотивите на министъра.По думите му единствените преки разходи, които се очаква да последват от промяната, са разходите на Националния и районните центрове по трансфузионна хематология по уведомяване на кръводарителите в рамките на финансовата и организационна структура на центровете.„Същевременно, оповестяването на кръводарителите за положителните им резултати по отношение на маркерите на хепатит В и хепатит С на възможно най-ранен етап, ще спести на бюджета и на НЗОК многократно по-високи разходи по лечението на инфекциите и свързаните с тях заболявания, които системата понася при уведомяването на дарителите на по-късен етап, при напреднала в развитието си и нетретирана до този момент инфекция“, уточнява министърът.Пълния текст на проекта е публикуван на страницата на здравното министерство за обществено обсъждане.", "date": "2019.09.24", "title": "Ще ни информират дали сме носители на хепатит С или В при кръводаряване"}
{"url": "https://offnews.bg/obshtestvo/bez-voda-v-chast-ot-krastova-vada-dnes-711794.html", "text": "„Софийска вода” временно ще прекъсне водоснабдяването в част от кв. „Кръстова вада“ днес, съобщиха от дружеството. Причината е подмяня на спирателен кран на ул. „Никола Крушкин-Чолака“ в кв. „Кръстова вада“, вода няма да има от 10:00 до 18:30 часа на ул. „Асен Найденов“, ул. „Никола Крушкин – Чолака“, ул. „Манфред Вьорнер“, ул. „Мичман Тодор Саев“ и ул. „Данаил Етрополски“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мичман Тодор Саев“ на ъгъла с ул. „Никола Крушкин - Чолака“. ", "date": "2019.09.24", "title": "Без вода в част от Кръстова вада днес"}
{"url": "https://offnews.bg/futbol/mesi-otbornite-nagradi-sa-po-vazhni-ot-individualnite-711815.html", "text": "Суперзвездата на Барселона и аржентинския национален отбор Лионел Меси сподели, че за него индивидуалните награди са от второстепенно значение.Снощи нападателят спечели наградата за най-добър играч на ФИФА за годината. Той получи приза на официална церемония в Милано, която не беше уважена с присъствие от Кристиано Роналдо, който заедно с Вирджил ван Дайк от Ливърпул беше номиниран за отличието.\"Да ги имам тук, да виждам как се наслаждават на вечерта, да виждам как обичат футбола - това е най-важното. За мен индивидуалните награди имат второстепенно значение.По-важни са отборните. Но този ден е специален за мен. Тук са моята съпруга и децата ми. Идват за първи път всички без Чиро, доволен съм\", каза Меси.", "date": "2019.09.24", "title": "Меси: Отборните награди са по-важни от индивидуалните"}
{"url": "https://offnews.bg/evropa/chetirima-sa-arestuvani-zaradi-balgarskite-robi-vav-frantcia-711796.html", "text": "Трима българи и един французин са задържани във френския град Лион, след разкриването на мрежа за експлоатация на работна ръка, съобщи Нова телевизия.167 наши сънародници - жертви на съвременно робство, са били наети да берат грозде за четирима производители в Бургундия. Едновременно с операцията на френската полиция са били извършени обиски и разпити в България, в присъствие на разследващи от страната, съобщават местни медии.Работниците били наети чрез законно действаща агенция за работа у нас. Обещани им били по 60 евро на ден, като разходите за транспорт и жилище били покрити. Българите обаче били настанени в къмпинг, като разходите за храна им се приспадали от заплатите.След края на договорите повечето от работниците нямали достатъчно средства да се завърнат по домовете си. Разследването започнало още в края на 2018 г, когато сезонните работници се оплакали от лошите условия на труд след като се прибрали в България. По разкриването на мрежата за експлоатация са работили повече от 80 разследващи, включително служители на Европол.", "date": "2019.09.24", "title": "Четирима са арестувани заради българските роби във Франция"}
{"url": "https://offnews.bg/obshtestvo/sv-tekla-bila-postoianna-spatnitca-na-ap-pavel-tia-e-parvata-machen-711795.html", "text": "Църквата почита днес Св. първомъченица и равноапостолна Текла.Тя била наследница на знатен и богат род. Като християнка станала постоянна спътница на апостол Павел.Управителят на град Антиохия Александър залюбил Текла и пожелал да се ожени за нея. Отказът го разгневил и той заповядал да я хвърлят на зверовете - тя останала невредима. Изплашен от силата на мъченицата, Александър й върнал свободата.Така тя прекарала много години още в молитва и добри дела. Починала в дълбока старост.Света Текла била първата мъченица от жените християнки. Поради това св. Църква я нарекла \"първомъченица\". Заради нейната апостолска дейност я нарекла и \"равноапостолна\".", "date": "2019.09.24", "title": "Св. Текла била постоянна спътница на ап. Павел, тя е първата мъченица за вярата"}
{"url": "https://offnews.bg/bojni/novi-razkritia-isus-izobshto-ne-bil-boksior-plashtali-na-pochinalia-711797.html", "text": "Зад трагедията с починалият на ринга в Албания български боксьор Борис Станчов освен измама със самоличности вероятно стои и схема с чисто финансови интереси.Исус Величков, за когото се е представял Станчов, твърди, че на Боби му плащали, за да пада на ринга и че той самият никога не е бил боксьор, а тренирал футбол навремето.Близките на починалия български боксьор обвиняват треньора му за трагедията на ринга в Шкодра, където Борис Станчов припадна по време на състезание, а по-късно издъхна в болница.Трагедията разтърси боксовите среди. Треньорът му твърди, че не е знаел, че починалият боксьор ползва лиценза на братовчед си Исус, въпреки че се е обръщал към него с името Боби Джи.Роднините подозират, че схемата с фалшифициране на данните и използването на чужд лиценз е направена със знанието на треньора, който е печелил големи суми на гърба на Борис.Той обясни, че не е боксьор, но преди е тренирал футбол. Не знае как има лиценз за участие в боксови турнири.В момента той е притеснен, защото е предупреден, че може да бъде осъден заради измамата с лични данни.Наставникът обаче отрича.Сестрата на Борис Станчов – Лиляна твърди, че не е знаела, че брат й се състезава под чуждо име, само предполагала. Близките на боксьора показаха клип, в който твърдят, че Борис казва на треньора си Венцислав Георгиев, че не е добре.Твърди, че брат й не се е биел за пари, а от любов към спорта. Пари обаче печелел мениджърът му, твърдят близки на починалия Борис.Близките на Борис твърдят, че той е бил здрав и не вярват, че е получил инфаркт.По думите му българските боксьори играят за малки суми. „Те са слаби, играят, за да загубят”. Той обаче е категоричен, че никой от нашите боксьори, нито пък треньорите им могат да изкарат от това 50-60 хил. лева.От федерацията се оправдават.Той обаче е категоричен, че от Съюза не са знаели, че е с подменена самоличност.Той не може да си обясни, защо Борис е сменял самоличността си. „Ситуацията е страшно неприятна. Ние сме подведени”.", "date": "2019.09.24", "title": "Нови разкрития: Исус изобщо не бил боксьор, плащали на починалия Боби да пада"}
{"url": "https://offnews.bg/politika/db-i-badeshte-za-selo-trud-izdigna-kandidat-za-kmet-na-obshtina-maritc-711821.html", "text": "Демократична България - Обединение и Сдружение “Бъдеще за село Труд” обявиха своя кандидат за кмет на община Марица и оповестиха листата за общински съветници и кметове на населени места. Кметът на Перущица Ради Минчев, който е и областен координатор на ДСБ, представи кандидатурата за кмет на Община Марица и водач на листата за общински съветници Галина Тошева. Тя е председател на сдружение “Бъдеще за село Труд” и едно от лицата на десетки граждански инициативи осъществени в община Марица.Акцентите в нейната програма ще бъдат асфалт, канализация и достойна жизнена среда в 19-те села в общината.Експертен екип, разумно и прозрачно разходване на публичните средства, вслушване в обществеността и бизнеса са част от методите, с които Тошева ще изпълнява своята програма. А самата програма ще бъде публично комуникирана с жителите на населените места в хода на кампанията, в която кандидатката ще заложи на срещи-дискусии с жителите на всяко населено място в Община Марица. Близкият контакт с гражданите и познаването на техните проблеми е в основата на демократичното самоуправление, към което всички ние се стремим и е време да осъзнаем, че местното самуправление е на местните хора. Грешно е вярването, че представителите на местното самуправление, които са близки до централната власт ще могат да направят повече за добруването на гражданите. Всички примери от последните години показват точно обратното - единственият шанс за промяна носят надпартийни и далечни от централната власт хора, които нямат зависимости и могат да управляват на светло, без някой да им диктува какви решения да вземат, сподели кандидатката.Галина Тошева посочи мерките за справяне с финансовите проблеми: съставянето на прецизен и работещ в интерес на потребностите на населените места Подробен устройствен план, който да детайлизира възможностите за индустриализация и да регламентира зоните подходящи за извършване на индустриална дейност. Изготвянето на такъв план ще пресече всички възможни механизми за рекет на бизнеса и ще привлече повече качествени инвеститори в община Марица, които ще бъдат поставени в благоприятни регламентирани и устойчиви условия,за да развиват своя бизнес, да осигуряват работна ръка и дават своя икономически принос в общината. Това действие, ще има пряко отношение и към взаимоотношенията между бизнеса и живущите в населените места граждани, защото няма да се допускат индустриални обекти в жилищни зони и жилищно строителство в индустриални зони. Другата мярка за справяне с финансовия проблем на общината е прецизното и прозрачно разпределение на всяка стотинка от бюджета, като ще бъдат прекъснати всички корупционни практики и ситуации,в които изтичат публични средства. Усилията й ще бъдат насочени към експертно справяне с финансовия проблем, без това пряко да се отразява на жителите на община Марица. Тошева залага и на силна подкрепа от кметовете на населени места и съветници, част от листата на Демократична България - Обединение и сдружение Бъдеще за село Труд. Тя представи кандидатурата на Сдружението за кмет на село Труд - Станимир Тончев, който е негов съпредседател и защитава десетки каузи за село Труд вече няколко години.Тончев се шегува, че сдружение Бъдеще за село Труд скоро завършва първия си мандат в управлението на с. Труд с висок кредит на доверие от страна на обществеността и познавайки проблемите, които предстои да бъдат решени. За село Труд Тончев ще работи в посока на краткосрочно решаване на тежките за селото проблеми, като ще залага на мерки за контрол, публичност и отчетност, а всички решения за селото ще бъдат съгласувани с жителите и консултирани с експерти. Село Труд за първи път ще има кмет, който се отчита пред своите избиратели за свършената работа. ", "date": "2019.09.24", "title": "ДБ и Бъдеще за село Труд издигна кандидат за кмет на община Марица"}
{"url": "https://offnews.bg/zdrave/ekspertite-niama-mehanizmi-za-grizha-za-psihichnoto-zdrave-u-nas-711800.html", "text": "Обществото не създава механизми за грижа за психичното здраве на хората. Те са оставени на близките си след лечения в клиники. Около тази теза се обединиха д-р Цветеслава Гълъбова, директор на Психиатричната болница в Нови Искър и криминалният психолог проф. Калин Гайдаров, в сутрешния блок на bTV.Те коментираха случая с барикадиралия се в \"Овча купел\" мъж и извеждането му като поясниха, че тепърва ще се изясни дали той е с тежко психологическо заболяване. Има предположения, че до ситуацията от вчера се е стигнало след отказа на 57- годишния мъж работа.Според д-р Гълъбова мъжът може да е имал моментен психологически проблем, което е различно от заболяване. Освен това тя поясни, че психично заболяване не значи, че е невменяем, затова се изготвя всеки път психиатрична експертиза.\"Работи се по създаване на национална стратегия по психично здраве с план за действие, имаме и финансови параметри\", поясни д-р Гълъбова. Тя беше категорична, че не бива да се оставят хората с психични проблеми само на близките си, понеже те нямат капацитет да се справят сами.Всеки трети българин е с влошено психично здраве, това показват данните от Националната стратегия за активен живот на възрастните за 2019-2030 г., публикувани в началото на тази година. Дялът на хората над 55 г. с такива проблеми у нас е с 11% над средния за ЕС. През 2060 г. всеки трети българин ще е над 65 г.47,4% от българите над 55 г. не са в добро психично здраве. Средният за ЕС дял на хората с такива проблеми е 36,1 на сто. ", "date": "2019.09.24", "title": "Експертите: Няма механизми за грижа за психичното здраве у нас"}
{"url": "https://offnews.bg/politika/nastimir-ananiev-i-izbirateli-na-gerb-shte-podkrepiat-manolova-v-sofi-711813.html", "text": "Когато беше избрана за омбудсман, Мая Манолова беше подкрепена от депутати на ГЕРБ, независимо от партийната воля да не се гласува за нея. Смятам, че и на местните избори избиратели на ГЕРБ ще подкрепят Манолова в София, заяви Настимир Ананиев, лидер на Волт при гостуването си на Героги Кортитаров по телевизия Европа.Ако Манолова се позиционира равноотдалечено от всички партии, тя ще успее да завземе центъра и да разгърне потенциала си и вляво център, и вдясно център, допълни Ананиев.Друг приоритет бил гражданското участие, столичани да участват във вземането на решенията в общината.Според него общинските дружества като Топлофикация, Центъра за градска мобилност и други трябвало да бъдат подложени на пълна ревизия за начина на харчене на публичните средства, които получават.", "date": "2019.09.24", "title": "Настимир Ананиев: И избиратели на ГЕРБ ще подкрепят Манолова в София"}
{"url": "https://offnews.bg/112/pozhar-izpepeli-lecheben-tcentar-v-parvomaj-tazi-nosht-711801.html", "text": "Голям пожар е избухнал в лечебен център в Първомай тази нощ. Изгорели са вторият етаж и покривът на сградата. Няма ранени.Огнената стихия се е разразила около 1.40 часа през нощта.По първоначални данни пожарът е възникнал в микробус, паркиран до лечебния център, след което се прехвърлил върху сградата.Четири пожарни екипа са се включили в гасенето – два от Пловдив и два от Първомай. Огънят е потушен около 3 часа. ", "date": "2019.09.24", "title": "Пожар изпепели лечебен център в Първомай тази нощ"}
{"url": "https://offnews.bg/obshtestvo/eto-koga-sotcialnite-izvezhdat-detca-ot-semejstvata-711802.html", "text": "Сигнал за 3 деца, отглеждани в лоши условия в бивш хранителен магазин в София, предизвика проверка от Дирекция \"Социално подпомагане\" и отдел \"Закрила на детето\" – Връбница, съобщиха от Министерството на труда и социалната политика. Децата са изведени от \"жилището\". С майката и бабата се работи, за да бъдат върнати.На 30.08.2019 г. в отдел „Закрила на детето“ към Дирекция „Социално подпомагане“ Връбница е постъпила информация за три деца, които се отглеждат в лоши хигиенни условия в бивш хранителен магазин. При посещението си на адреса социалните работници установяват, че навсякъде из помещението има разхвърляни дрехи, по масата се забелязват съдове с мухлясала храна. Земята е отрупана с отпадъци и угарки от цигари. Шишетата за хранене на едно от децата са били мръсни, със засъхнало кисело мляко по тях. Непосредствено до леглото на децата е оставен нож.През зимния сезон семейството се отоплява с печка с твърдо гориво, която е в непосредствена близост до едното легло. Създават се предпоставки за пожар. На въпросната маса са разпръснати и лекарства, които децата могат да погълнат.Майката на две от децата е консултирана от социалните работници, че е необходимо да подобри хигиената в помещението, което обитава семейството, както и да осигури подходящ здравословен хранителен режим за децата.На 4.09.2019 г. служителите посещават отново адреса, на който живеят децата. Забелязва се, че хигиенно-битовите условия все още са под критичния минимум за отглеждане на дете. Със семейството се работи от 2013 г. На майката на едно от децата, която е баба на другите две деца, е предлагано два пъти да ползва социална услуга за повишаване на родителския капацитет, но е отказала да я ползва.Социалните работници няколко пъти са консултирали семейството за възможностите да ползва помощи, които се гарантират от законодателството в областта на закрила на детето, но семейството не е подало необходимите документи за получаването им.Личният лекар на децата е разказала, че децата се водят при нея в нехигиеничен външен вид, че се налага тя да се обажда и търси семейството, за да доведат децата на преглед и че се хранят главно с кисело мляко. Въпреки консултациите й децата да бъдат захранени според възрастта, тяхната баба не е пожелала да се съобрази с дадените препоръки.На 13.09.2019 г. е бил свикан Координационен механизъм за взаимодействие при работа в случай на деца, жертви на насилие или в риск от насилие и за взаимодействие при кризисна интервенция. Потърсена е възможност за настаняване на децата при близки и роднини, но тази мярка не се е реализирала поради липса на желаещи да се грижат за децата. Поради това е взето решение с цел опазване на живота и здравето на децата две от тях да бъдат настанени в приемни семейства, а третото в Център за настаняване от семеен тип.Социалните работници продължават работата с майката и бабата на децата с цел да се подобрят хигиенно-битовите условия и децата да бъдат върнати в семейството, съобщават от социалното министерство.", "date": "2019.09.24", "title": "Ето кога социалните извеждат деца от семействата"}
{"url": "https://offnews.bg/obshtestvo/rodninite-na-ubitia-student-vnasiat-zhalba-sreshtu-osvobozhdavaneto-na-711804.html", "text": "Семейството на убития през 2007 г. студент Андрей Монов ще внесе в прокуратурата жалба срещу предсрочното освобождаване на убиеца му Джок Полфрийман, съобщи бащата на момчето Христо Монов пред бТВ. Двама от съдийския състав се покриха с позор за цял живот. Техните действия са срам за българското самочувствие и в нарушение на закона, смята бащата. Според него е погазен чл. 32 от НПК, затова съдиите са кристили присъдата си \"определение\". Магистратите са нарушили закона с отварянето на деловодството на главната прокуратура и това е причината съпругата на Монов да внесе жалбата до прокуратурата.Роднините смятат, че така определението ще бъде спряно и Полфрийман ще бъде върнат зад решетките. Христо Монов определи австралиеца за социопат, който не подлежи на промяна.\"Хора като Калин Калпакчиев и Весислава Иванова нямат място в този съд. Вярвам в българския закон, който бе тотално погазен\", коментира Христо Монов.Освобождаването на Джок Полфрийман предизвика вълна от недоволство. На 26 септември от 18 часа на столичния пл. \"България\" ще се проведе митинг срещу решението на съда.  Междувременно ВМРО настоява за проверка на съдебния състав, който освободи предсрочно на свобода Джок Полфрийман. Тази сутрин младежката организация на партията внесе искане във Висшия съдебен съвет за дисциплинарно производство срещу съдиите, тъй като се съмняват в тяхната безпристрастност и независимост.„Решението е взето под натиск, както от български организации, така и от международни. Очевидно това решение противоречи и на морала, и на справедливостта. Внасяме искане за дисциплинарно производство, за проверка на съдиите относно тяхната безпристрастност и независимост, също така и при откриване на процесуални нарушения, да бъде върнато за преразглеждане на друг състав на съда“, обясни Михаил Петров от младежката организация на ВМРО.", "date": "2019.09.24", "title": "Роднините на убития студент внасят жалба срещу освобождаването на Полфрийман"}
{"url": "https://offnews.bg/futbol/menidzharat-na-iunajted-ne-e-zaplashen-ot-uvolnenie-711808.html", "text": "Ръководството на Манчестър Юнайтед все още има вяра в мениджъра на \"червените дяволи\" Оле Гунар Солскяер, въпреки серията от неубедителни представяния, пише британският \"Daily Mail\".В неделя тимът загуби от Уест Хям, което бе 10-о поражение в последните си 19 срещи във всички турнири, което увеличи натиска върху норвежеца.Шефовете на Юнайтед обаче назначи Солскяер с идеята да изгради нов и успешен отбор и поради тази причина приема, че ще му трябва време подобно нещо да се случи.От ръководството са готови да дадат на специалиста още средства през зимата, за да подсили състава, след като през лятото той похарчи около 150 милиона паунда за Хари Магуайър, Аарън Уан-Бисака и Даниел Джеймс.Изглежда, че усилията ще бъдат насочени към привличането на нападател, след като Маркъс Рашфорд се контузи срещу Уес Хям, а Антони Марсиал и Мейсън Грийнууд също не бяха на разположение.", "date": "2019.09.24", "title": "Мениджърът на Юнайтед не е заплашен от уволнение"}
{"url": "https://offnews.bg/bojni/krasen-kralev-za-sluchaia-s-pochinalia-boksior-tova-e-prestaplenie-711809.html", "text": "Министърът на младежта и спорта Красен Кралев коментира пред \"НОВА\", че скандала с починалия боксьор Борис Станчов в Албания е чисто престъпление. Както вече стана известно, българинът се е състезавал със самоличността на братовчед си Исус Величков. Според Кралев трябва да се изясни здравословното състояние на Станчов, както и каква е била причината за смъртта му.\"За мен това си е чисто престъпление – криминална проява, крадене на чужда самоличност и явяване с нея. Това е извършено от починалия боксьор.Тук има няколко въпроса, които сериозно трябва да се разгледат. Те не могат да се коментират в детайли преди да е приключено разследването в Албания. Другият въпрос е кой е бил преглеждан? Исус или другия състезател. Ние ще извършим проверка.Трябва да се види дали има криминално минало. Има много работа, която разследващите трябва да свършат. При всички случаи имаме неприятен прецедент\", коментира Кралев.", "date": "2019.09.24", "title": "Красен Кралев за случая с починалия боксьор: Това е престъпление"}
{"url": "https://offnews.bg/politika/chetirima-ot-ik-na-maia-manolova-v-listata-na-podkrepiashtite-ia-desni-711803.html", "text": "\"Движение България на гражданите\", Земеделски народен съюз, НДСВ и \"Път на младите\" регистрираха в Общинската избирателна комисия в София обща листа в пълен състав. И четирите организации подкрепиха Мая Манолова, която беше издигната от инициативен комитет за кметския пост. Водач на листата ще бъде лидерът на ДБГ Димитър Делчев, на второ място като гражданска квота е общинският съветник Воислав Тодоров, а след него е Ана Вилфан от \"Път на младите\". Председателят на ЗНС Румен Йончев е начетвърта позиция, а водачът на младежите на ДБГ Андрей Петков е пети, следван от Лъчезар Ценков от НДСВ.В листата влизат четирима членове на инициативния комитет, издигнал Мая Манолова за кмет - финансистът Бисер Манолов, Ана Вилфан, кардиологът д-р Мирослав Ангелов, и Воислав Тодоров, като първите двама представихапрограмата на кандидатката за кмет. Притеснява ни нечестността на битката в София. Столичният кмет Йорданка Фандъкова все още не е излязла в отпуск от кметския пост, откакто си обяви кандидатурата на 2 септември, тя активно се ползва от ресурсите на община за предизборна кампания на ГЕРБ, каза след регистрирането на листата Димитър Делчев. Не е морално да рекламираш себе си и своята листа, докато посещаваш обекти, изградени или ремонтирани с парите навсички нас данъкоплатците. Това е форма на злоупотреба с власт.И този път, както и на Европейските избори, премиерът Бойко Борисов опитва да вземе кампанията на ръчно управление, като посещава всякакви държавни обекти, през които прави кампания за ГЕРБ, коментира той и добави, че целият ресурс на държавата е впрегнат в това заграбването на София да продължи.Делчев заяви, че коалиция Движение България на гражданите регистрира пълна листа от 61 души и ще се бори за максимален брой общински съветници, които да бъдат гарант за изпълнението на мерките, подписани миналата седмица с Мая Манолова. Като ключова мярка Делчев посочи пълната реконструкция на тротоарите в София, чието разбито състояние причинява травми на хората и създава неприятности на минаващите по тях бебешки и инвалидни колички. Той смята, че Столична община трябва да получи част от данък общ доход на софиянци, за да има достатъчно средства градът да стане умна и подредена Европейска столица. Основна цел на дясно-центристкото обединение е ликвидиране на корупционния модел на управление на ГЕРБ в София.ЛИСТА ЗА ОБЩИНСКИ СЪВЕТНИЦИ 1 Димитър Андреев Делчев2 Войслав Георгиев Тодоров3 Ана Иван Вилфан4 Румен Маринов Йончев5 Андрей Борисов Петков6 Лъчезар Цветанов Ценков7 Динко Танев Мандов8 Красимира Радкова Мартинова9 Бисер Стоянов Манолов10 Денислав Желев Генчев11 Радослав Мариянов Боновски12 Мариела Стоянова Стоянова13 Верка Валентинова Манчева14 Мирослав Ангелов Ангелов15 Вержиния Венциславова Куле16 Емануела Чавдарова Николова17 Румяна Христова Тодорова18 Маргарита Стефанова Илчева19 Валери Димитров Димитров20 Емил Панталеев Василев21 Силвия Божидарова Петрова22 Георги Стоянов Владов23 Стоян Станев Стоянов24 Боряна Олимпиева Кътева25 Милен Бончев Стоев26 Илиян Запрянов Славов27 Велислава Александрова Тодорова28 Мария Светославова Симеонова29 Валентин Кирилов Стамов30 Галина Миткова Гойчева31 Йордан Йорданов Топалов32 Георги Бойчев Димитров33 Валентин Лъчезаров Божилов34 Гергана Александрова Рашкова35 Райко Бонев Райков36 Румяна Цанкова Станоева37 Георги Петров Мъндев38 Александър Иванов Пройнов39 Параскева Георгиева Георгиева40 Мартин Петров Милев41 Милена Бисерова Маркова42 Константин Недков Тодоров43 Румяна Славчева Соколова44 Магдалина Малинова Иванова45 Мария Илийчова Георгиева46 Радой Светославов Кръстев47 Валентин Валентинов Кръстев48 Васил Асенов Христов49 Весела Спасова Цветанова50 Олга Стойчева Милчалиева51 Станислав Милков Станков52 Силвия Мартинова Мартинова53 Стефани Миленова Цанова54 Кристиян Веселинов Достинов55 Пенка Георгиева Джампалска56 Атанас Лъчезаров Стоилов57 Иван Петров Иванов58 Илко Илиев Йорданов59 Георги Атанасов Петков60 Магдалина Стефанова Стоилова61 Владислав Владимиров Владимиров", "date": "2019.09.24", "title": "Четирима от ИК на Мая Манолова в листата на подкрепящите я десни партии"}
{"url": "https://offnews.bg/ikonomika/izpalnitelniat-savet-na-mvf-izslushva-kristalina-georgieva-dnes-711799.html", "text": "Очаква се днес изпълнителният съвет на Международния валутен фонд (МВФ) в пълен състав да направи интервю с Кристалина Георгиева, която е единственият кандидат за поста управляващ директор. Това стана известно при редовната пресконференция на говорителя на Фонда Джери Райс.Интервюто бе предшествано от индивидуални събеседвания на Георгиева с представители на органа, определящ политиката на фонда.До 4 октомври трябва да бъде избран новият шеф на финансовата институция като предпочитаният модел за вземане на решението е да се постигне консенсус.След като ЕС подкрепи кандидатурата на Кристалина Георгиева на 2 август, МВФ промени устава си, за да отпадне възрастовото ограничение за заемането на поста. Преди това бе невъзможно определянето на кандидат на възраст 65 години или повече за този пост и не допускаше титулярът на поста да изпълнява функциите си след навършването на 70 години. В същото време българката навърши навърши 66 години на 13 август т. г.", "date": "2019.09.24", "title": "Изпълнителният съвет на МВФ изслушва Кристалина Георгиева днес"}
{"url": "https://offnews.bg/112/granichari-razbiha-kanal-za-migranti-kam-zapadna-evropa-711828.html", "text": "Гранични полицаи от Смолян разкриха канал за нелегални мигранти от Гърция през България за Западна Европа. Акцията се провежда съвместно с полицаи от Хасково. Желаещите да пътуват за страните от Стария континент, настанени в три автомобила, са били хванати на 17 септември в местността \"Колибаря\". Колите не са спрели на сигнала на граничарите. Хванати са били петима българи между 24 и 36 г., както и 16 чужденци без документи за самоличност, които са се представяли за граждани на Афганистан. Задържан е и организаторът на канала 25-годишен афганистанец. Срещу българите са повдигнати три бързи производства, а срещу представящите се за афганистанци - осем. ", "date": "2019.09.24", "title": "Граничари разбиха канал за мигранти към Западна Европа"}
{"url": "https://offnews.bg/turizam/turizmat-ni-gubi-100-miliona-ot-falita-na-tomas-kuk-711805.html", "text": "Общо сумарно около 100 млн. лв. ще бъде загубата за българския туризъм след фалита на туроператора \"Томас Кук\", заяви в сутрешния блок на БНТ Румен Драганов, директор на Института за анализ и оценка в туризма.Според Драганов обаче сумарно загубите, които ще претърпим, ще са по-големи, тъй като няма да пристигнат туристи, които се очакваха в програмата на туроператора до 8-ми октомври.Драганов подчерта, че \"такова нещо не се е случвало в историята на туризма поне откакто съществува туризъм\".", "date": "2019.09.24", "title": "Туризмът ни губи 100 милиона от фалита на Томас Кук"}
{"url": "https://offnews.bg/politika/demokratichna-balgaria-obiavi-listata-si-v-sofia-palen-spisak-711830.html", "text": "Демократична България регистрира листата си за София в ОИК, водач е Методи Лалов, който успя да напусне съдебната система и да се включи в политиката. Втори е кандидатът за кмет Борислав Игнатов. Трети в списъка за кандидати в СОС е актьорът Веселин Калановски, познат на тв зрителите и от сериала \"Скъпи наследници\". Досегашната общинска съветничка Марта Георгиева е четвърта в листата. Следва я съпредседателят на \"Зелено движение\", един от партньорите в ДБ, Владислав Панев. Шести е сегашният съветник Иво Божков. В листата са още Тома Белев и Васил Гюров.  Листата на Демократична България: 1 Методи Орлинов Лалов2 Борислав Александров Игнатов3 Веселин Йорданов Калановски - актьор4 Марта Руменова Георгиева5 Владислав Панчев Панев - съпредседателят на Зелено движение6 Иво Николаев Божков7 Михаил Детелинов Паргов8 Тома Георгиев Белев9 Симеон Борисов Ставрев10 Любомир Петров Георгиев11 Яна Веселинова Тодоранова12 Грети Иванова Стефанова13 Пеню Витанов Пенев14 Борис Силвестриев Милчев15 Бойко Георгиев Димитров16 Васил Костадинов Гюров17 Бонка Сергеева Василева18 Иван Бориславов Лалев19 Константин Петров Павлов - Комитата20 Виктор Лъчезаров Чаушев21 Христо Вълчанов Вълчанов22 Елена Георгиева Спасова23 Венцислав Весков Бенов24 Петър Ясенов Маринов25 Иван Георгиев Велов26 Аделина Аркадиева Бенакиева-Иванова27 Виктория Викторова Десова28 Мария Любомирова Кавлакова - актриса29 Александра Красимирова Стеркова30 Калоян Василев Луканов31 Виктор Генчев Минчев32 Николай Толчев Толчев33 Надежда Димитрова Бачева34 Христо Христов Петков35 Златина Пламенова Станкова36 Мария Стойкова Ландова37 Венелина Ангелова Николова38 Ангел Иванов Диков39 Георги Георгиев Чичков40 Юлияна Миткова Искренова41 Антон Ангелов Ангелов42 Любен Стоянов Лачански43 Мустафа Мустафа Емин44 Тодор Василев Йорданов45 Деница Петрова Кандиларова46 Божидар Бранимиров Ибришимов47 Стефан Ивов Манчев48 Васил Василев Кънев49 Георги Стефанов Кралев50 Катя Константинова Аспарухова-Радева51 Димитър Валентинов Лазаров52 Васил Наумов Бошнаков53 Велислава Петрова Паскалева54 Искрен Цветославов Арабаджиев55 Борислав Иванов Пелов56 Добрияна Пламенова Скенарова57 Маргарита Кирилова Игнатова58 Велин Ангелов Пеев59 Цветан Георгиев Георгиев60 Тодор Иванов Топалов61 Любомир Валериев ИлчовскиВитоша Христо Вълчанов ВълчановИзгрев Филип Димитров СимеоновКрасно село Росина Георгиева СтаниславоваЛозенец Константин Петров ПавловМладост Светозар Иванов МаджовСтудентски Петко Горанов ГорановТриадица Димитър Петров БожиловВъзраждане Васил Василев КъневИскър Калоян Василев ЛукановОборище Николай Борисов АлександровПодуяне Атанас Стоименов ГоровСердика Цветан Георгиев ГеоргиевСлатина Георги Пламенов ИлиевСредец Трайчо ТрайковВръбница Румен Кирилов КалчевИлинден Венцислав Василев КръстевКрасна поляна Полина Аракел КуюмджиянЛюлин Йордан Николаев ЯнковНадежда Стефан Ивов МанчевОвча купел Ангел Георгиев СтефановНови искър Бончо Василев НиковПанчарево Мариан Руменов ХристовБанкя Десислава Филипова Николовас.Герман Маргаритка Иванова Станковас.Владая Кристияна Колева Колевас.Лозен Юлиан Йорданов Донковс.Железница Мариана Василева Георгиевас.Бистрица Виктория Георгиева Илиева", "date": "2019.09.24", "title": "Демократична България обяви листата си в София (пълен списък)"}
{"url": "https://offnews.bg/kultura/molybaron-se-prisaediniavat-kam-kontcerta-na-a-pale-horse-named-dea-711833.html", "text": "BGTSC представя: 'Molybaron'. Френско-ирландската група са специалните гости на турнето на 'A Pale Horse Named Death'. С включването на тази прекрасна банда е добавен и последния щрих към това събитие.Както знаете, концертът ще се състои на 20 октомври от 19:00 часа в столичния клуб Микстейп 5 и е част от турнето „Season Of The Dead Tour 2019”, представящо най-доброто от творчеството на бруклинските легенди.Не пропускайте най-близката среща с бившите членове на 'Type O Negative' събрани в една от най-очакваните дарк метъл групи за първи път у нас, както и специалните им гости 'Molybaron' и 'Flying Detachment'.Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.*Клубът не работи с резервации**Политика за достъп на непълнолетни:  ***Гардероб - пътване за употреба:  Предстои обявяването на допълнителна информация.", "date": "2019.09.24", "title": "'Molybaron' се присъединяват към концерта на 'A Pale Horse Named Death'"}
{"url": "https://offnews.bg/temida/deloto-za-tcarskite-koniushni-tragva-prez-oktomvri-711827.html", "text": "Съдебният процес по делото за Царските конюшни срещу областния управител на Софийска област Веселин Пенев и лицензирания оценител на държавните имоти Юлия Цекова стартира на 3 октомври. Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления не положил достатъчно грижи за ръководенето, управлението, стопанисването и запазването на повереното му имущество. Става дума за бюджетни средства на Софийска област и на държавата в размер на общо 118 439,20 лева, както и за държавен имот, в резултат на което са настъпили значителни вреди.Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на държавата. Чрез транслация на притежаваната от държавата част от собствеността на Царските конюшни в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989 000. От действията му са произлезли вреди за държавата в размер на 10 330 130 лв. Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост,възложени й от областния управител на област София. От това произтекла щета за Българската държава в размер на 10 330 130 лв. ", "date": "2019.09.24", "title": "Делото за Царските конюшни тръгва през октомври"}
{"url": "https://offnews.bg/obshtestvo/afrikanskata-chuma-po-svinete-udari-i-izgoriala-ferma-kraj-kardzhali-711834.html", "text": "Първично огнище на болестта Африканска чума по свинете е възникнало в Момчилград в изгорялата преди седмица малка частна ферма с 10 животни.Пет от прасетата, станали жертва на пожара, са дали положителна проба за АЧС. Днес Областната епизоотична комисия в Кърджали се събра на заседание, за да набележи мерки за превенция и контрол, съобщиха от областната администрация.Определена е 3-километрова предпазна зона около огнището, в която влизат Момчилград и селата Багрянка, Седлари, Соколино и Върхари, както и 10-километров периметър за наблюдение, който обхваща около 50 населени места в три общини – Кърджали, Момчилград и Джебел.Всички домашни прасета в Момчилград са евтаназирани след установяване на огнището, докладваха от Областната дирекция на БАБХ. При ловните дружинки няма отстреляни диви свине, заловени в капани или намерени трупове. Областното пътно управление дезинфекцира редовно местата за отдих и кошовете за смет, както и основните пътни артерии от републиканската мрежа. Екипите на Регионалната дирекция по горите претърсват горските масиви.Епизоотичната комисия реши да бъде извършено ново преброяване на свинете в личните дворове на територията на област Кърджали. При предишното преброяване животните бяха 210. Забранява се търговията и транспортирането на домашни свине. Службите на БАБХ ще организират редовни клинични прегледи в личните стопанства с цел превенция на АЧС.", "date": "2019.09.24", "title": "Африканската чума по свинете удари и изгоряла ферма край Кърджали"}
{"url": "https://offnews.bg/futbol/levski-plashta-nad-55-000-leva-globa-sled-derbito-sas-slavia-711832.html", "text": "Както се очакваше, дербито между Левски и Славия през уикенда ще излезе сурово на 26-кратните шампиони. Те ще трябва да платят около 55 000 лева глоба.Това стана ясно, след като Дисциплинарната комисия към Българския футболен съюз обяви наказанията след срещите от 10-ия кръг на Ефбет Лига.Най-старото столично дерби създаде най-много главоболия, тъй като \"сините\" фенове изпочупиха Сектор В на стадион \"Славия\".\"Белите\" път са глобени с общо 3300 лева заради провинения на привържениците. Левски пък е санкциониран с 5300 лева.Освен това ДК задължава сините да възстановят щетите на стадион \"Славия\", които, по предварителна оценка, възлизат на около 50 000 лева.За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва ПФК \"ЦСКА-София\" гр. София с имуществена санкция в размер на 300 лева.За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва ПФК \"Славия\" гр. София с имуществена санкция в размер на 300 лева.За хвърлени предмети, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Славия\" гр. София с имуществена санкция в размер на 1000 лева.За нерегламентирано използване на бомбичка, на основание чл.37, ал.1, т.22.2, б. Б от ДП /2019/2020/ – ДК наказва ПФК \"Славия\" гр. София с имуществена санкция в размер на 1000 лева.За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Славия\" гр. София с имуществена санкция в размер на 1000 лева.За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва ПФК \"Левски\" гр. София с имуществена санкция в размер на 300 лева.За хвърлени многобройни предмети, на основание чл.37, ал.1, т.4, б. А, предложение 2 от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.За увреждане на материална база, на основание чл. 37, ал.1, т. 6, б. А от ДП /2019-2020/ ДК наказва ПФК \"Левски\" гр. София с имуществена санкция в размер на 2000 лева.За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София с имуществена санкция в размер на 1000 лева.ДК задължава ПФК „Левски” София да възстанови щетите на стадион „Славия” гр. София съгласно чл.38, ал.1.За нерегламентирано използване на факли, на основание чл.37, ал.1, т.22.2, б. А от ДП /2019/2020/ – ДК наказва ПФК \"Берое\" гр. Стара Загора с имуществена санкция в размер на 300 лева.За хвърлени факли на пистата, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Берое\" гр. Стара Загора с имуществена санкция в размер на 1000 лева.За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ФК \"Арда\" гр. Кърджали с имуществена санкция в размер на 1000 лева.ДК призовава гл. съдия, ас.съдията и делегата от срещата ФК „Етър” Велико Търново – ФК „Витоша” Бистрица и Емил Гъргоров – състезател на ФК „Витоша” на следващо свое заседание, което ще се проведе на 27.09.2019 г. от 12:00 часа, БФС - ул. “Цар Иван Асен II” № 26.", "date": "2019.09.24", "title": "Левски плаща над 55 000 лева глоба след дербито със Славия"}
{"url": "https://offnews.bg/sviat/gartcia-skovana-ot-obshta-stachka-ne-rabotiat-transport-bolnitci-i-u-711798.html", "text": "Гърция е парализирана от обща стачка. Туристи чакат по пристанищата. Шофьорите на тирове са блокирани по портовете, предаде .Законопроектът, срещу който се вдигна цялата страна, е за приватизация на транспорта и промени в трудовото законодателство. Готвят се промени в някои правила за обявяване на стачка, което позволява да не се прилагат колективни трудови договори при определени условия, както и създаване на регистър за профсъюзите - което според последните ще наложи контрол върху дейността им.Заради стачката са закрити гръцките пристанища за отплаващи и за пристигащи плавателни съдове. Моряци и пристанищни служители блокират напълно морския транспорт. На котва остават фериботите и всички товарни кораби.За 24 часа са спрени градските автобуси, а хората отиват на работа с лични автомобили, което предизвика задръстване в градовете. Железничарите също  съобщават, че ще протестират също за 24 часа, но в четвъртък, 26-и септември, за да не блокират напълно транспорта в страната, допълва БНР.Не се движи първият лъч на метрото в Атина. Другите пътуват само за няколко часа. Тролеите и градската железница са с почасови протести.В стачката се включиха лекарите от държавните болници, които приемат само спешни случаи. Затворени са училища, съдилища и всички общински служби. Стачкуват и учителите, медицинският персонал, а банковите служители и журналистите протестират частично.Стачката продължава до 6 часа на 25 септември.От МВнР препоръчват на българите, които пътуват за Гърция, да се информират предварително за разписанията на обществения и морски транспорт. За стачките информация могат да прочетат на сайта apergia.gr, който е наличен само на гръцки език.При необходимост от съдействие българските граждани могат да се свържат с посолството ни в Атина или с генералното ни консулство в Солун.", "date": "2019.09.24", "title": "Гърция скована от обща стачка: не работят транспорт, болници и училища"}
{"url": "https://offnews.bg/zdrave/65-ot-balgarite-viarvat-che-zlokachestvenite-zaboliavania-na-kravta-711825.html", "text": "65% от българите вярват, че злокачествените заболявания на кръвта са смъртоносни, това показва проучване на агенция ЕСТАТ на тема „Злокачествените заболявания на кръвта – разпространение, нагласи и информираност на населението“. Резултатите от проучването и кампанията „Животът със злокачествени заболявания на кръвта е възможен“, бяха представени на пресконференция с участието на водещи специалисти в лечението на онкохематологичните заболявания.Друга констатация на проучването е, че едва 16% от хората са убедени, че има напредък в лечението на злокачествените заболявания на кръвта, само 40% от запитаните знаят, че специалистът, към когото трябва да се обърнат при подобен здравословен проблем, е хематологът.В същото време 16% от рецепиентите потвърждават, че през последната година имат близък с раково заболяване. По-малко от половината запитани посочват, че в населеното място, в което живеят, няма специалист към когото биха могли да се обърнат.„Злокачествените заболявания на кръвта не са смъртна присъда“, заяви проф. д-р Жанет Грудева, главен координатор на експертния съвет по клинична хематология. По думите й в последните години преживяемостта на болните с левкемия е 63% (средна 5-годишна преживяемост), при пациентите с Ходжкинов лимфом 89%, Неходжкинов лифом 73%, с миелом – 50%. Лечението на този вид пациенти се заплаща на 100% от НЗОК, заяви специалистът.„Необяснима, честа уморяемост, повтарящи се инфекции, загуба на тегло, лесно кървене, обилно нощно изпотяване, сърбяща кожа, костно-ставни болки – това са най-честите симптоми при злокачествено заболяване на кръвта, посочи проф. Грудева.85% от децата с остра лимфоидна левкемия се повлияват от лечението, а 5-годишната средна преживяемост е достигнала 74,5%, съобщи проф. Добрин Константинов, главен координатор на експертния съвет по детска клинична хематология и онкология и председател на Българското медицинско дружество по детска хематология и онкология, който представи актуалните данни за лечението на онкохематологичните заболявание при децата у нас.За да повишат информираността за злокачествените заболявания на кръвта от Българско сдружение \"Лимфом\" са организирали 8-месечна кампания, която през септември навлиза във финалната си фаза. Видеоклип с название \"Какво изпусна Алекс?\" привлича вниманието на по-младата аудитория към симптомите, които изискват консултация със специалист. Идеята представи председателят на сдружението Пиринка Петрова.За финал на кампанията, на 30 септември, от неправителствената организация предизвикват софиянци, които използват метрото между 15 и 18 часа, да облекат червена дреха в знак на съпричастност с пациентите със злокачествени заболявания на кръвта.", "date": "2019.09.24", "title": "65% от българите вярват, че злокачествените заболявания на кръвта са смъртоносни"}
{"url": "https://offnews.bg/futbol/tcska-gromi-za-kupata-prodalzhava-na-1-8-final-711855.html", "text": "Отборът на ЦСКА спечели с 3:0 гостуването си на втородивизионния Локомотив (Горна Оряховица) и се класира за 1/8-финалите на турнира за Купата на България.Червените излязоха с променен състав, но не оставиха съмнения в превъзходството си. Дебютен гол за ЦСКА отбеляза Денис Давидов, който откри резултата в 20-ата минута. Руснакът уцели и гредата.През втората част с две попадения блесна Тони Уот, който се разписа в началото на втората част и в 62-ата минута. До края домакините можеха да върнат едно попадение, но стражът на ЦСКА Бусато показа стабилна игра.Днес се изиграха още два мача от програмата на 1/16-финалите. Изненадата поднесе тимът на Кариана (Ерден), който отстрани след 3:0 елитния Царско село. \"Царете\" излязоха без основните си играчи, но все пак загубата тежи. Още до почивката резултатът вече бе 2:0, след като точни за домакините бяха Стоян Предев в 6-ата и Ангел Бастунов в 31-ата минута.Класиката беше оформена около четвърт час преди последния съдийски сигнал на рефера Йото Гарабедов, когато се разписа Цветомир Тодоров.Черно море също достигна до 1/8-финалите, след като разгроми с 3:0 като гост аматьорите от Ботев (Ихтиман). Домакините устискаха 0:0 до почивката, но след паузата \"моряците\" дочакаха своя миг и поведоха в 50-ата минута чрез национала Мартин Минчев. В заключителните минути на двубоя пък с попадения се отчетоха Родриго и Патрик Андраде.", "date": "2019.09.24", "title": "ЦСКА громи за Купата, продължава на 1/8-финал"}
{"url": "https://offnews.bg/sviat/ofitcialno-laura-kioveshi-shte-e-glavniat-prokuror-na-es-711857.html", "text": "Лаура Кьовеши ще е главният прокурор на ЕС - за това се споразумяха преговарящите групи на Европейския парламент и на Европейския съвет тази вечер.Новината съобщи преди минути пресслужбата на Европейския парламент.Предстои назначаването на Лаура Кьовеши на новата длъжност да бъде формално одобрено от Европейския съвет и гласувано от Парламента.С избора на г-жа Кьовеши за главен прокурор на ЕС гражданите ще се чувстват по-сигурни и защитени, щом Европейската прокуратура може да започне своята работа. Европейската прокуратура ще има ключова роля в борбата с престъпленията, засягащи финансовите интереси на ЕС - само престъпниците ще бъдат неспокойни след това споразумение, заяви заместник-председателят на Комисията по граждански свободи Майте Пагасауртундуа.Европейската прокуратура, която се очаква да започне работа в края на 2020 г., ще бъде независима структура, отговаряща за разследването, преследването и изправянето пред правосъдието на престъпления срещу бюджета на ЕС: измама, корупция или трансгранични измами с ДДС над 10 милиона евро. Списъкът на престъпленията може да бъде разширен в бъдеще, за да включи например тероризма.Досега 22 държави членки са се присъединили към Европейската прокуратура.Петте страни, които понастоящем не участват - Швеция, Унгария, Полша, Ирландия и Дания - могат да се присъединят по всяко време.Централният офис на Европейската прокуратура ще се намира в Люксембург, заедно с главния прокурор и колегията на прокурорите от всички участващи страни. Те ще бъдат начело на всекидневните наказателни разследвания, извършвани от упълномощените прокурори във всички участващи държави членки.", "date": "2019.09.24", "title": "Официално: Лаура Кьовеши ще е главният прокурор на ЕС"}
{"url": "https://offnews.bg/obshtestvo/vremeto-dnes-oblachno-dazhdovno-i-hladno-711793.html", "text": "Днес ще бъде предимно облачно с превалявания от дъжд, показва прогнозата на НИМХ.Значителни и на повече места ще са валежите в следобедните часове в Западна България. Почти без дъжд ще се задържи времето в югоизточните райони от страната.Ще духа слаб, в Източна България - до умерен вятър от изток-североизток. Минималните температури ще са между 11° и 16°, а дневните ще се понижат и максималните ще са предимно между 19° и 24°. По Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, температурата на морската вода е 21-22°. Вълнението на морето ще бъде 1-2 бала. В планините ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15 градуса.", "date": "2019.09.24", "title": "Времето днес: Облачно, дъждовно и хладно"}
{"url": "https://offnews.bg/temida/fotoreporterat-veselin-borishev-shte-sadi-mvr-i-pik-711859.html", "text": "Известният фоторепортер Веселин Боришев обяви кампания за събиране на волни пожертвувания за съдебни дела, които ще заведе срещу МВР и близкия до управляващите сайт ПИК.Журналистът бе задържан на 13 септември преди протеста срещу единствения кандидат за главен прокурор Иван Гешев и прекара една нощ в ареста на Първо районно управление. На следващия ден съдия в от Софийския районен съд оправда напълно Боришев, който бе задържан на база репресивния комунистически Указ за борба с дребното хулиганство (УДБХ).След като случаят стана медийно достояние, премиерът Бойко Борисов пое ангажимент за отмяна на УБДХ.Боришев обаче е категоричен, че без последваща реакция на гражданското общество това няма да се случи. Освен дело за незаконен арест той е решен да съди и сайта Пик за серия публикации, посветени на персоната му, които счита за обидни.Ето какво написа Веселин Боришев на фейсбук профила си тази вечер:", "date": "2019.09.24", "title": "Фоторепортерът Веселин Боришев ще съди МВР и ПИК"}
{"url": "https://offnews.bg/politika/rokadi-na-varha-v-babh-sled-krizata-s-chumata-po-svinete-damian-iliev-711829.html", "text": "Директорът на Българската агенция по безопасност на храните д-р Дамян Илиев е освободен от длъжност.След кризата в свиневъдството ни заради , задълбочена и от , д-р Илиев напуска поста изпълнителен директор. Мястото му заема проф. Паскал Желязков, който досега беше директор на Националния диагностичен научноизследователски ветеринарномедицински институт \"Проф. д-р Г. Павлов\". За рокадите съобщи пресцентърът на БАБХ.Проф. Желязков е ветеринарен лекар. Завършил е Висшия институт по зоотехника и ветеринарна медицина в Стара Загора.Бил е кандидат за депутат от БСП на парламентарните избори през 2017 г. от район \"Сердика\" в София.В професионалната му биография фигурират постовете началник отдел в Центъра за оценка на риска, директор на Национална научноизследователска станция по ловно стопанство, биология и болести по дивеча и и зам.-генерален директор в Националната ветеринарно-медицинска служба.Владее английски и руски.Агенцията има и нов зам.-изпълнителен директор в лицето на д-р Марияна Шуманова - сега началник отдел в дирекция \"Граничен контрол\", а преди - и.д. директор на Областната дирекция по безопасност на храните в Хасково. Тя поема поста от доц. д-р Тодорка Янковска-Стефанова, която е отстранена заедно с д-р Илиев.Кризата с чумата по свинете това лято бе задълбочена от неоснователни действия от страна на БАБХ. Станахме свидетели на избиването на здрави животни, както и на . Пред хората избиването се представяше като нещо, което страната ни е принудена да направи, но се оказа, че . Експерти призоваха стопаните да съдят държавата.", "date": "2019.09.24", "title": "Рокади на върха в БАБХ след кризата с чумата по свинете: Дамян Илиев е освободен"}
{"url": "https://offnews.bg/sviat/malnia-ubi-balgarin-na-smetishte-v-pelopones-711856.html", "text": "Мълния уби 56-годишен българин в Гърция.Инцидентът е станал на незаконно сметище край селището Алимаки на полуостров Пелопонес.Това е вторият смъртен случай от мълния днес в Гърция. По-рано във вторник загина 35-годишен пакистанец, който се е занимавал със земеделие.", "date": "2019.09.24", "title": "Мълния уби българин на сметище в Пелопонес"}
{"url": "https://offnews.bg/medii/vmesto-da-dade-ostavka-shefat-na-bnr-plashi-sas-sad-711811.html", "text": "Генералният директор на БНР Светослав Костов изпрати до медиите отворено писмо, в което отново коментира кризисната ситуация в Радиото.\"Абсолютно съм убеден в правотата си\", казва Костов и заявява, че ще даде на съд всички, които \"се упражнявали\" върху неговото име, достойнство и професионални качества\". Той не посочва дали говори за отделни хора или медии, нито дали има предвид служители в националното радио.\"Наясно съм, че всяко желание за промяна на статуквото ще среща силна съпротива\", пише още генералният директор.Публикуваме писмото му без редакторска намеса:", "date": "2019.09.24", "title": "Вместо да даде оставка, шефът на БНР плаши със съд"}
