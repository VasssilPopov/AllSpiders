{"url": "https://m.offnews.bg/news/Futbol_18793/Kitajskiiat-futbolen-balon-pred-spukvane_661367.html", "text": "Пред спукване е китайският футболен балон, надут през последните няколко години.Оказва се, че 13 от общо 16-те отбора в елита са пред банкрут и имат задължения към играчите, които привлякоха срещу баснословни суми. Само за сезон 2016/2017 година китайските клубове привлякоха играчи за 542,15 милиона евро.Продуктът им явно не носи добра печалба. Клубовете имат срок до 15 август да платят и да докажат пред федерацията, че са го сторили, за да получат лиценз за новия сезон.Сред закъсалите с дългове клубове е и действащият шампион Гуанджоу Евъргранде, както и Шанхай Шенхуа, където рита аржентинската мегазвезда Карлос Тевес.Представител на държавната агенция по спортните въпроси на Китай разкри, че на три клуба може да бъде забранено да осъществяват трансфери и да се наложи контрол на разходите им.Мерките трябва да ограничат раздаването на бонуси под масата при подписване на договор и други нарушения.В Китай игра и българската звезда Валери Божинов, но си тръгна под предлог, че не му е харесала кухнята - само риба и ориз. Явно хитрата лисица Божинов е усетил задаващата се криза и се е измъкнал невредим, за да заиграе на спокойствие в Швейцария.", "date": "2017.07.25", "title": " Китайският футболен балон пред спукване"}
{"url": "https://m.offnews.bg/news/Lajfstajl_18806/Razkosh-nasred-okeana_661342.html", "text": "На 5 юни 2017 г. от бреговете на Франция на своя първи тур се отправи най-големият в Европа и четвърти в света по водоизместимост пасажерски лайнер MSC Meraviglia, чието построяване възлиза на стойност 1 милиард долара.Своя първи сезон лайнерът ще осъществи в Западното Средиземноморие. На първото му символично пускане на вода присъства френският президент Еманюел Макрон, който разби шампанското в корпуса и пожела попътен вятър. Кръстница на кораба е 82 годишната италианска актриса София Лорен. Стройтелството на лайнера е продължило две години – от 2015 до 2017г. Неговата дължина е 315 метра, широк е 43 метра и е висок 63 метра. MSC Meraviglia развива максимална скорост от 22,7 възела или 42 км/ч. Екипажът наброява 1536 човека, а броят възможни пасажери на борда е 5714 човека. Стойността на круиза започва от 589 долара.Лайнерът разработва френската компания STX France за MSC Criuses – четвъртата в света круизна компания. Тя е създадена през 1970г и към днешна дата нейният флот възлиза на повече от 500 кораба и около 47 000 сътрудници персонал.На най-големия лайнер в Европа туристите могат да избират между доста забавления на кораба, като някой от тях са:* Спортен комплекс с футболно и баскетболно игрище, боулинг, който при необходимост се трансформира в танцов клуб.* Открит басейн с 25 метра дължина и скулптури около него. До басейна има огромен кино екран.* Аквапарк с три водни пързалки, 81 метров въжен мост и басейни с различна дълбочина.* 2244 пасажерски каюти от различен клас – каютите с балкон са 75% от общия брой, каюти клас \"Лукс\", каюти с изглед към океана и вътрешни каюти. Големината на пасажерските помещения варира от 12 до 56 кв.м.* 12 ресторанта и 20 бара в различни точки на кораба. В най-големия ресторант могат едновременно да обядват повече от 1355 пасажера.* Амфитеатър с 985 места в който всяка вечер 24 музиканти изпълняват музика от 11 страни в света.* Спа салони с фризьорски и термални зони.* 96 метрова алея с магазини и ресторанти. Таванът е покрит с уникален LED екран с площ 483 кв.м. Изображението на него имитира съответната част от деня – изгрев, обяд, залез и звездно небе.* 7 детски зони за малчугани до 12г. възраст, създадени в партньорство с компании като Lego и Chicco.*Виртуални гонки с болидите на Формула 1*Театър с 450 места , в който два пъти на ден Цирк дьо Солей има представления.", "date": "2017.07.25", "title": " Разкош насред океана"}
{"url": "https://m.offnews.bg/news/Futbol_18793/Mitov-Ot-nedelia-vsichko-shte-e-razlichno_661341.html", "text": "Треньорът на Левски Николай Митов заяви пред колегите от БТВ, че разбира отправените му от феновете критики, но е уверен, че резултатите в клуба ще се подобрят още при следващия мач от трети кръг на Първа лига срещу Витоша Бистрица в неделя.\"Иска се време. Аз виждам светлина в този отбор. Ще стане! Не може да искаме да се случи за 1-2 седмици. С магическа пръчка не става. Резултатите говорят, но просто се иска време.Това е самата истина и реалност. Имаме 12 футболисти, които не са били в миналия отбор. На 12 май играхме с Локомотив (Пловдив) и загубихме с 1:2. Колко футболисти са играли в този мач? Нула!Не ми е трудно да изправя пред играчите. Няма да се откажа от вижданията и разбиранията ми. Ако исках да се пазя, щях да залагам на добрите футболисти, които имах през пролетта в плейофите, а не да се откажа от тях. В момента футболистите в Левски са качествени, най-добрите в България. Мой избор са всичките. Идват в последния момент, защото така се развиват нещата. Имаше трансфери, които бяха пред подписване на договори, но не се получи. Има го във футбола за съжаление. Всеки един треньор иска на първата си тренировка да има всички футболисти, но не се получи.Мисля, че от неделя резултатите ще ни дадат още по-голяма увереност. Цяла седмица имаше жестока лавина. Не се притеснявам. На футболистите във всеки един момент трябва да им казвам какво да правят на терена. Резултатите сами говорят пред публиката. Хората са прави. Искат резултати.Насъбрало им се е от много години. Това го знам и аз. В момента се прави ново, от нулата, много е различно. По-опитен съм и по-възрастен от предишния ми престой, но нещата са различни. Тогава гонихме титлата с отбор, а сега започваме всичко от нулата. Аз съм спокоен, трябва да питате Боримиров дали е бил уклончив след мача с Локомотив. Дали ще бием Витоша? Ще си говорим след мача\", сподели Митов пред БТВ.", "date": "2017.07.25", "title": " Митов: Oт неделя всичко ще е различно"}
{"url": "https://m.offnews.bg/news/Analizi_289/Mediana-Vseki-shesti-iska-Borisov-da-komandva-sada-i-prokuraturata_661339.html", "text": "86 на сто от българите не знаят какво представлява Съдебната реформа. Призивите за провеждането й са довели само до задълбочаване на недоверието в правосъдната система. Това показва национално изследване на Медиана, проведено от 12 до 18 юли сред 1002 човека в 125 гнезда в страната. В битката за правосъдна реформа няма „добри“ в очите на обществото - има само „лоши“ и още „по-лоши“, коментират социолозите.Опитът да се представи битката за правосъдна реформа като битка на „съд“ срещу „прокуратура“ завършва печално и за двете страни. Най-потърпевш от предлагането на тази схема е съдът. Оценките за неговата работа са по-ниски дори от тези на прокуратурата. Въпреки подчертания негативизъм, правосъдната система все още не е тотално неглижирана. Според 25% от хората правосъдната реформа вече се прави, макар и частично; 20 % вярват, че прекият избор на ВСС може да подобри работата на правосъдната система; 10 % считат, че в последните 1-2 години работата на правосъдната система се е подобрила. Корените на основните проблеми в правосъдната система се виждат от обществото в три основни пункта: Корупция, Политическа и олигархични зависимости и Безконтролност и безнаказаност на магистратите. Финансирането на партии и организации на магистрати от чужбина се приема крайно негативно - под 4% го одобряват. 18 на сто пък приемат за нормално магистратските организации да бъдат финансирани от ЕС. Въвличането на обществото в публичен дебат за „съдебна реформа“ е твърде опасно. Любопитно е, че за „виновни“ априори се приемат и всички магистрати, подобрили материалното си благосъстояние в последните 20 години, коментират от Медиана. Идеята съдът да бъде подчинен и зависим от изпълнителната власт се споделя от 65 % от запитаните Всеки шести пък одобрява идеята съд и прокуратура да минат на пряко подчинение на Бойко Борисов, като едва половината са против тази идея. Рецептата на масовите обществени нагласи за „съдебната реформа“ са оставка на всички, съд за всички, контрол на всички магистрати. ", "date": "2017.07.25", "title": " Медиана: Всеки шести иска Борисов да командва съда и прокуратурата"}
{"url": "https://m.offnews.bg/news/Politika_8/BSP-Politikata-se-prevarna-v-debat-za-dve-torbi-sudzhuk-i-100-kvadrat_661319.html", "text": "Политиката в България се превърна в дебат за две торби суджук и 100 квадратни метра плочки, което е скандално. Миналата седмица имахме дебат и за Бялата книга на Юнкер, като и той мина скандално. Не може това да са акценти на българското председатество. Това, което се случва в държавата ни, е емблема на управлението на ГЕРБ. Това заяви депутатът от БСП и член на комисията за НДК Атанас Костадинов по БТВ. „Звучи абсурдно през 2016 г. четири пъти вицепремиер да иска инвестиционен план от изпълнителен директор на държавно дружество и той да не му бъде предоставен. Освен ако този изпълнителен директор няма такъв чадър, който да го прави неприкосновен”, обясни Костадинов случая с отстраняването на директора на НДК Боршош и последващото му връщане на работа от премиера Борисов. По повод дейстията на вицепремиера в служебния кабинет на Герджиков Деница Златева, която тогава отговаряше за предстоящото ни председатество на ЕС, и в частност НДК, Атанас Костадинов категорично заяви, че нейните стъпки са били абсолютно правилни.", "date": "2017.07.25", "title": " БСП: Политиката се превърна в дебат за две торби суджук и 100 квадрата плочки"}
{"url": "https://m.offnews.bg/news/Futbol_18793/Shef-na-Armiiata-Smeshna-e-spekulatciiata-s-Balakov_661321.html", "text": "Ръководството на ЦСКА-София не е обсъждало смяна на старши треньора Стамен Белчев, след като отборът спечели само точка от шест възможни в първите два кръга.Въпреки равенството 1:1 като гост на Славия и домакинската загуба с 0:1 от шампиона Лудогорец, босовете на \"червените\" застават плътно зад специалиста от Хасково.\"Ръководството на ЦСКА дава пълен кредит на доверие на нашия треньор Стамен Белчев.Смешно е да се спекулира с назначение на друг наставник. Коментираше се името на Красимир Балъков. Ако сме искали да го направим треньор на ЦСКА, това вече щеше да е факт.Балъков е единствено консултант на клуба и помага с каквото може\", коментира пред \"Тема Спорт\" висш ръководен фактор на \"Армията\".В неделя отборът на ЦСКА-София ще се опита да спечели първа победа за сезона, гостувайки на намиращия се чудесна форма тим на Ботев (Пловдив).", "date": "2017.07.25", "title": " Шеф на \"Армията\": Смешна е спекулацията с Балъков"}
{"url": "https://m.offnews.bg/news/Obshtestvo_4/Zatvariat-Trakiia-pri-Ihtiman-utre-demontirat-mosta_661322.html", "text": "Движението в участъка при 42-ри километър на АМ „Тракия“, в района на мотел „Ихтиман“, ще се осъществява през локалните платна вляво и вдясно на съществуващите търговски крайпътни обекти. Участъкът ще е затворен от 21 ч. на 26 юли до 5 ч. на 27 юли. Временната организация на движението е във връзка с демонтаж на пешеходен мост (пасарелка) над АМ „Тракия“.Трафикът в посока Пловдив ще бъде пренасочен през отбивката за бензиностанция „Лукойл“ и мотел „Ихтиман“. В посока София - през отбивката за бензиностанция „Петрол“.Необходимо е шофьорите да карат внимателно и да спазват пътната сигнализация по обходния маршрут, призовават от Агенция \"Пътна инфраструктура\".", "date": "2017.07.25", "title": " Затварят Тракия при Ихтиман утре, демонтират моста"}
{"url": "https://m.offnews.bg/news/Turizam_75/Globiha-nudist-hodil-gol-po-plazhnata-ivitca-na-Delfin_661316.html", "text": "Първата глоба на нудист у нас вече е факт. Туристът Михаил Калчев ходил гол по ивицата на плаж Делфин край Ахтопол и е глобен. „Ние съвсем спокойно и учтиво го помолихме да не се разхожда гол, защото децата плачат и бягат от него”, заяви спасителят Яна Пенева пред бТВ.За първо лято доскорошният нудистки плаж има наемател и конфликтите между туристи със и без бански не спират. Чадърите и шезлонгите, които наемателят е поставил на плажа, могат да се използват безплатно… но само от хора с бански.Наемателят на плажа обаче е уклончив. \"В знак на добрата ми воля за потушаване на напрежението може да обособя в единия край на плажа зона за тези дами и господа да продължат да плажуват по начина, по който са го правили до момента”, каза Йордан Тодоров. Вместо това обаче наемателят започна да изгражда волейболно игрище в свободната за нудисти зона.На плаж Делфин тлее и друг проблем - инициативен комитет сезира прокуратурата за незаконно използване на общински имот.Плажът е в защитена зона НАТУРА 2000 и е част от парк „Странджа”. Дирекцията на парка е открила нарушения, сред които изсечени дървета и растителност. Наемателят не е съгласувал и проекта за стълбата, която остана опасно недовършена.", "date": "2017.07.25", "title": " Глобиха нудист, ходил гол по плажната ивица на Делфин"}
{"url": "https://m.offnews.bg/news/Futbol_18793/TcSKA-Sofiia-pregovaria-s-Ivajlo-Petev_661320.html", "text": "Ивайло Петев е вероятният нов треньор на ЦСКА-София. Това съобщиха пред медията ни мениджъри, които работят с родни клубове.Те са потърсили Петев за свои клиенти. От обкръжението на Петев обаче им било отговорено, че юношата на Литекс чака развитие на ситуацията на стадион \"Българска армия\". Твърде вероятно е още в понеделник там да се разделят със Стамен Белчев.Тимът на Гриша Ганчев тръгна зле в първенството, като взе 1 точка  от \"гостуване\" на Славия в Борисовата градина и домакинство с резервите на Лудогорец. От клуба се кълнат, че Стамен е сигурен на поста си. Но ако ЦСКА-София не победи вдъхновения тим на Ботев в Коматево, никой не дава гаранция.Вярно, тимът не играе в турнирите, но феновете открито недоволстват срещу потресаващата гледка в два поредни мача. Оправданията със съдии, БФС и различни мафии вече не вървят дори сред най-крайните запалянковци.Ганчев и Петев са стари познати. Ивайло беше твърд титуляр в първия шампионски тим на Литекс. След като беше уволнен от Лудогорец, спецът от Баховица отказа няколко пъти да се върне в Ловеч.Сега обаче предизвикателството е по-сериозна. Ивайло има апартамент в София. Плюс това поне няма съмнение, че като малък е бил цесекар. Точно заради това го съблякоха на \"Герена\".Петев работи за последно в Динамо Загреб, но беше уволнен изненадващо преди няколко дни. Явно българинът не успя да се справи със звездите в съблекалнята.", "date": "2017.07.25", "title": " ЦСКА-София преговаря с Ивайло Петев"}
{"url": "https://m.offnews.bg/news/Politika_8/Deputatat-sas-sudzhutcite-zaplashval-svideteli-Natiskal-i-prokuror-da_661318.html", "text": "Депутатът от ГЕРБ Живко Мартинов, който стана известен със суджуците за премиера, е упражнявал натиск върху свидетели срещу него да не говорят пред разследващите органи. Това каза официално в Добрич говорителят на прокуратурата Румяна Арнаудова, цитирана от агенция „Фокус“.Арнаудова, екип прокурори от звено „Антикорупция”, както и бюро „Защита на свидетелите“ са на място в Добрич, откъдето е депутатът и където се е развивала аферата \"Суджукгейт\".Прецедент е Бюрото за защита на свидетелите да излиза извън столицата, каза Арнаудова. При засилени мерки за сигурност в Добрич се провеждат разпитите на свидетелите. До момента обаче нито един от свидетелите по повдигнатите обвинения срещу народния представител не е поискал защита.Досега са разпитани трима свидетели, в момента се разпитват други трима, предстои разпит и на други днес и утре.Окръжният прокурор на Добрич също ще бъде разпитан, но вероятно другата седмица, тъй като в момента е в отпуск.Заплахите към свидетелите били, че ще им се случат „сравнително неблагоприятни неща“ - за лична саморазправа, а на други, че ще им се попречи на бизнеса.Говорителят на прокуратурата обяви още, че Мартинов е оказвал натиск на бивши служители на МВР, които са уволнени по негова заповед, тъй като отказали да прикрият катастрофа на заместник министър с две жертви. Опитвал да окаже натиск и на окръжния прокурор.В частния случай става дума за личност, работила в Министерство на финансите, която заради пътно произшествие през 2012 година има присъда на първа инстанция в Добричкия окръжен съд. Наложено е наказание 4 години лишаване от свобода.Апелативният съд във Варна е намалил наказанието, но го е оставил ефективно – лишаване от свобода за 3 години и 6 месеца. По случая с народния представител Прокуратурата е сезирана през месец май от един жалбоподател. Наблюдаващият прокурор е извършил лична проверка, каза Румяна Арнаудова.„Можем да приемем, че това са престъпления, разкрити от прокурор“, подчерта тя.Освен това по отношение на длъжностно лице е упражнен натиск, за да наруши свои служебни задължения. Става дума за принуда да бъдат манипулирани доказателства, за да се стигне до оневиняване на лице. В друг случай е упражнен натиск да бъде анулиран фиш на шофьора на Живко Мартинов, който е управлявал фирмената му кола.Прокуратурата е разкрила още, че престъплението против реда на управление е било да бъде изпълнено желание на Живко Мартинов и да бъдат притискани чрез проверки и досъдебни производства, включително да бъдат задържани определени лица. Част от тях са били в договорни отношения с Живко Мартинов и той е смятал, че те му дължат пари, каза още Румяна Арнаудова. Било е поръчвано на определени ръководни длъжности от МВР да притискат търговци да заплатят определени суми. Натискът е ставал чрез образуване на дела и задържане. Голяма част от тези длъжностни лица вече не са в системата на МВР, защото не са се поддали на натиска.Прокуратурата има информация, че са започнали масирани проверки на фирмите на някои от свидетелите. Има и случай на затворена пицария със заповед на директора на Областната дирекция на Българската агенция по безопасност на храните в Добрич. Административният съд в града е отменил заповедта като незаконосъобразна, което Прокуратурата определя като индикация за упражняване на натиск. Арнаудова отбеляза, че всичко това е свързано с престъпления, за които е образувано досъдебно производство. Тя припомни, че освен това, което стана публично известно, свързано с изнудване, Прокуратурата разследва престъпление против правосъдието, против реда на държавното управление и против личността.Депутатът Живко Мартинов ще получи призовка в качеството на обвиняем, когато бъдат събрани достатъчно доказателства, каза още Арнаудова.", "date": "2017.07.25", "title": " Депутатът със суджуците заплашвал свидетели. Натискал и прокурор да прикрие катастрофа (обновена)"}
{"url": "https://m.offnews.bg/news/Temida_18762/Advokatat-na-Tcvetan-Vasilev-Ne-go-savetvam-da-se-vrashta-v-Balgariia_661324.html", "text": "„Не съветвам Цветан Василев да се връща в България, защото не очакваме справедлив процес. Ако той се прибере, най-вероятно ще отиде в ареста. А там може да има физически проблеми”, каза в предаването „Здравей, България” , адвокат на Цветан Василев.Адвокатът на бизнесмена добави, че все още не е чел обвинителния акт, тъй като не го е получил. „Това, което беше публикувано на сайта на прокуратурата, не е обвинителен акт, а преразказ по картинка”, каза Симеонов.Защитникът на Василев каза още, че е редно прокуратурата да каже на кой политик какви торбички и сакове с пари са давани. На въпрос защо Василев е финансирал Николай Бареков, Симеонов отговори, че той е адвокат и не се занимава с пикантерии.", "date": "2017.07.25", "title": " Адвокатът на Цветан Василев: Не го съветвам да се връща в България"}
{"url": "https://m.offnews.bg/news/Futbol_18793/Ludogoretc-se-razminava-s-milionite-za-Kafu_661326.html", "text": "Звездата на Лудогорец Джонатан Кафу за пореден път ще се размине с трансфер в чужбина. През последните месеци Кафу бе спряган къде ли не, но в крайна сметка ще продължи да си рита в Разград.Преди дни се заговори за сериозен интерес отново от Лацио, но всичко отново приключи за Кафу, тъй като \"орлите\" от Рим се договориха със Сардар Азмун, който е национал на Иран.Sky Sport Italia съобщи, че от Лацио вече са се договорили с 22-годишния стрелец за личните му условия. Предстои да бъде уточнена и трансферната сума.От Рубин, където Азмун се завърна това лято, искат 20 млн. евро, а “бианкочелестите” предлагат 15 млн. Очаква се обаче двете страни скоро да стигнат до компромис.Цялата професионална кариера на Азмун, известен като Иранския Меси, до момента преминава в Русия.Той игра за Рубин между 2013 и 2015 година, а след това отиде в Ростов и през миналия сезон направи фурор с тима, който елиминира Аякс по пътя към групите на Шампионската лига, а в същинската фаза на турнира записа престижен успех над гранда Байерн (Мюнхен).В руското първенство вкара 7 гола. Наскоро той подписа договор за 3 години с Рубин, като бе привлечен в тима по изричното настояване на легендарния Курбан Бердиев, който му беше треньор и в Ростов.", "date": "2017.07.25", "title": " Лудогорец се разминава с милионите за Кафу"}
{"url": "https://m.offnews.bg/news/112_6/Pozharnikar-prenese-na-grab-10-detca-blokirani-na-reka-Chepinska_661327.html", "text": "Група от 10 деца на възраст между 7 и 10 години заедно с придружителката им се изгубили в Западните Родопи до село Варвара, съобщава БГНЕС. Групата тръгнала към местността Равно боре, но на връщане се смрачило, загубили пътеката и се оказали в дере близо до река Чепинска. От там обаче нямало изход, освен да преминат реката, която в този сезон е пълноводна.Ръководителката подала сигнал на телефона за спешни повиквания 112. Служители от противопожарния участък в Септември и полицаи от местното управление незабавно сформирали екип. В операцията се включили и началниците на двете звена.Пристигайки на мястото, екипите преценили подходящ участък за превеждането на децата. Периметърът бил осветен с прожектори и обезопасен с въжета. Един от служителите на местното противопожарно звено пренесъл на гръб безопасно всичките 10 деца през коритото на реката.Четири часа по-късно всички се прибрали невредими по домовете си.", "date": "2017.07.25", "title": " Пожарникар пренесе на гръб 10 деца, блокирани на река Чепинска"}
{"url": "https://m.offnews.bg/news/Obshtestvo_4/Pravosadie-a-ne-sudzhutci-grazhdansko-prisastvie-pred-parlamenta-v_661329.html", "text": "От 8.30 часа сутринта в сряда ще се проведе гражданско присъствие под наслов „Правосъдие, а не суджуци!“. Инициативата е организирана от \"Правосъдие за всеки\" и ще продължи до обяд.Поводът е приемането на закони \"на тъмно\" от парламента без провеждане на обществено обсъждане и конкретно приемането на промени в Закона за съдебната власт.Предлагат ни суджуци, докато ни отнемат Правосъдието. Готвят на тъмно и на спринт промени в основните закони, които трябва да гарантират правото ни на защита в процеса, готвят ни специален трибунал вместо съд, който да оправдава когото трябва и да осъжда неудобните, готвят ни фарс по процеса за \"Обира на Века\", където основните грабители дори не са споменати в обвинителния акт, готвят разправа с неудобните магистрати чрез промените в Съдебния закон!, се посочва в призива на \"Правосъдие за всеки\".В него се посочва още, че се прави опит държавата да бъде подчинена \"напълно на волята на няколко олигарси и прокуратурата и то още другата седмица\":И ще го направят, ако не реагираме! Продължават другата седмица в сряда в Народното събрание. Длъжни сме, макар и символично и предупредително, да бъдем там, за да не позволим гаврата с Правото и да го опазим от своеволието със Закона, така, както ни го каза Кристиан Таков! НИЕ ЩЕ БЪДЕМ ТАМ, за да ни чуят депутатите, които се очаква да ни го причинят, а вие ще отделите ли час в началото на деня,за да ни подкрепите?", "date": "2017.07.25", "title": " Правосъдие, а не суджуци - гражданско присъствие пред парламента в сряда"}
{"url": "https://m.offnews.bg/news/Obshtestvo_4/Politcaj-ot-Kozloduj-Ne-mi-e-okazvan-natisk-sled-puskaneto-na-zapisa_661323.html", "text": "Никой по никакъв повод не ми е оказвал натиск. Това каза пред Нова тв Кръстьо Кръстев, началник на полицейското управление в Козлодуй.Той твърди, че след случая от февруари, при който бившият вече началник на охраната в Козлодуй Пешко Караджов заплаши полицай с уволнение, не е знаел за съществуването на .Твърденията му идват ден, след като стана ясно, че срещу голяма част от служителите в районното е  след инцидента. „Поведението на Пешко Караджов е възмутително, затова и предприех мерки да уведомя прокуратурата”, заяви Кръстев и добави, че по никакъв начин не се е опитал да прикрие случая.", "date": "2017.07.25", "title": " Полицай от Козлодуй: Не ми е оказван натиск след пускането на записа"}
{"url": "https://m.offnews.bg/news/Futbol_18793/Ronaldo-ostava-v-Real_661328.html", "text": "Суперзвездата на Реал Мадрид Кристиано Роналдо прекрати всякакви спекулации, че ще напусне испанския гранд. Футболистът официално потвърди за решението си да остане в клуба.\"Да печеля трофеи с Реал ми донесе страхотни емоции. Искам пак да го постигна. Трябва да работя здраво всяка година, за да продължа в същия ритъм. Футболът е моят живот и страст\", сподели португалецът пред \"Марка\".За желанието на голаджията да се раздели с \"белите\" се заговори по-рано това лято, след като стана ясно, че той е разследван за укриване на данъци в особено голям размер - около 14 млн. евро.Според информациите тогава Роналдо бил останал разочарован от липсата на подкрепа от страна на клуба.Някои медии дори разкриха как от Реал натискали изданията да не публикуват снимки на Кристиано с екипа на шампионите, докато отразяват новините покрай разследването. Това той приел за крайно обидно.Суперзвездата на Реал Мадрид прави самостоятелно турне по време на своята лятна ваканция. Португалецът ще си почива до 5 август, а тези дни радва хората в Китай.Португалецът направи впечатляващ сезон, като спечели най-престижния европейски клубен турнир, както и Ла Лига. Ако Кристиано триумфира отново с най-престижната индивидуална награда, тя ще бъде негова пета и той ще изравни големия си конкурент Лионел Меси.", "date": "2017.07.25", "title": " Роналдо остава в Реал"}
{"url": "https://m.offnews.bg/news/Obshtestvo_4/Snimki-pokazvat-Bezmalvnite-zatvornitci-na-Ekoravnovesie_661305.html", "text": "28 от кучетата, стопанисвани от Общинско предприятие „Екоравновесие“, показва фотоизложбата „Безмълвните затворници“, организирана от WPX Hosting и фондация „Дана“. Тя ще бъде открита днес от 10:00 часа в столичната градинка \"Кристал\", експозицията ще остане там до 5 август.Целта на снимките е да покажат по особено въздействащ начин кучетата от общинския приют в с. Горни Богров, като освен визуално, те са представени и чрез индивидуалните им житейски истории. Освен възможността за осиновяване на животните от приюта, събитието цели да популяризира и значението на кастрацията на домашните животни, като елемент от социално отговорното поведение на стопаните им.На откриването ще присъства и зам.-кметът по Екология Йоана Христова.", "date": "2017.07.25", "title": " Снимки показват Безмълвните затворници на Екоравновесие"}
{"url": "https://m.offnews.bg/news/Obshtestvo_4/Tcarkvata-pochita-majkata-na-Bogoroditca-sv-Anna-zakrilia-bremennite_661307.html", "text": "Църквата ни отбелязва днес Успение на Света Анна, майката на Св. Богородица. Имен ден празнуват Анна, Анка, Ани, Анани, Яна, Янула, Янина, Блага и Добри. Св. Анна се почита като символ на майчинството и покровител на бременните жени. На този ден бъдещите майки не трябва да вършат никаква домашна работа, за да родят здраво дете. Те се молят в черквата и палят свещи пред иконата на светицата. Вярва се, че света Анна пази децата от треска.Народът ни нарича празника Лятна св. Анна, зимната се чества на 9 декември.", "date": "2017.07.25", "title": " Църквата почита майката на Богородица, св. Анна закриля бременните"}
{"url": "https://m.offnews.bg/news/Obshtestvo_4/Novi-avtobusi-tragvat-v-Sofiia-ot-utre_661306.html", "text": "20 нови автобуса посреща София днес, те тръгват по улиците на столицата от утре. До края на лятото престои да пристигнат още 40 нови газови автобуси, които отговарят на стандарт Евро 6, съобщи Столична община.На представянето на рейсовете на площад \"Св. Александър Невски\" ще присъстват кметът Йорданка Фандъкова и зам.-кметът по транспорта Евгени Крусев, както и министри, зам.министри и много официални лица. ", "date": "2017.07.25", "title": " Нови автобуси тръгват в София от утре"}
{"url": "https://m.offnews.bg/news/Obshtestvo_4/Prez-denia-zhalt-kod-za-zhega-vecherta-dazhd-i-gradushki_661308.html", "text": "Днес преди обед все още ще е слънчево, но следобед започва да се развива купесто-дъждовна облачност. До вечерта ще завали - на места с краткотрайни валежи, на други - интензивни и със значителни количества.През деня е обявен жълт код за високи температури за 15 области в страната: Плевен, Велико Търново, Русе, Разград, Силистра, Шумен, Търговище, Габрово, Ловеч, Сливен, Стара Загора, Пловдив, Ямбол, Хасково и Кърджали. Очаква се температурите през деня да достигнат 35-37 градуса. Вечерта обаче започва разхлаждане, а валежите ще са придружени от гръмотевици, усилване на вятъра и захлаждане. Има условия за градушки.По Черноморието ще бъде предимно слънчево. Привечер по северното крайбрежие ще има временни увеличения на облачността и ще превали. Ще духа слаб до умерен югоизточен вятър. Максималните температури ще са между 28° и 31°. Температурата на морската вода е 23 – 26°. Вълнението на морето ще е 1 – 2 бала.В планините ще се развива купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще духа умерен до силен югозападен вятър, който постепенно ще се ориентира от запад. Ще нахлува хладен въздух и след обяд в масивите от Западна България температурите ще се понижат. Максималната температура на височина 1200 метра ще е около 25°, на 2000 метра – около 18°.Атмосферното налягане е по-ниско от средното за месеца и през деня още ще се понижи.Прогнозата е на Националния институт по метеорология и хидрология (НИМХ) към БАН. ", "date": "2017.07.25", "title": " През деня жълт код за жега, вечерта дъжд и градушки"}
{"url": "https://m.offnews.bg/news/112_6/Prebitite-zheni-notariusi-sa-vlacheni-politciiata-izdirva-napadatelit_661310.html", "text": "Полицията продължава издирването на мъжете, които пребиха две жени в Борисовата градина вчера. В края на работния ден вчера мъже с качулки пребиха двете жени, които са нотариуси. Пострадалите са майка и дъщеря на 57 и и 34 години. Те работят като нотариуси в кантора близо до мястото на инцидента.Полицията е иззела записите от охранителните камери в района.Нотариалната камара излезе с декларация, в която изразява дълбокото си възмущение от бруталния акт на насилие срещу техните колеги.Двете жени са в добро общо състояние, контактни и адекватни са, но са уплашени и в стрес, съобщиха от болница \"Света Анна\", където те са настанени. От там обаче уточняват, че вероятно жените са влачени и удряни, тъй като имат много отоци и травми по главата. Предстои им среща с психолог. ", "date": "2017.07.25", "title": " Пребитите жени-нотариуси са влачени, полицията издирва нападателите"}
{"url": "https://m.offnews.bg/news/Ikonomika_59/Rabotodateli-pri-premiera-iskat-dobavkata-za-stazh-da-otpadne_661309.html", "text": "Работодателите не отстъпват за клас прослужено време и днес ще имат спешна среща при премиера Бойко Борисов, на която ще се обсъжда темата. В Министерския съвет те отново ще настояват добавката за стаж да отпадне, защото я смятат за дискриминационна спрямо младите служители.Вицепремиерът Валери Симеонов подкрепи исканията им преди месец, като каза, че класът е остатък от социализма. След него премиерът отсече, че прослуженото време остава, а Симеонов дори се извини публично. От своя страна синдикатите заплашиха с протести, ако добавката бъде премахната.Според Кодекса на труда клас прослужено време увеличава заплатите на работещите с поне 0.6% на година.", "date": "2017.07.25", "title": " Работодатели при премиера, искат добавката за стаж да отпадне"}
{"url": "https://m.offnews.bg/news/Sviat-_12/Mazh-zhiveesht-v-gorata-e-izvarshil-napadenieto-v-Shvejtcariia_661311.html", "text": "Мъжът, който вчера без причина нападна с моторна резачка и рани петима души в Швейцария, е 51-годишният Франк Вроузис, който през последните седмици живеел в гората в околностите на града, съобщава в. „Блик”, цитиран от БНТ.Швейцарската полиция установи самоличността му. Вроузис няма постоянен адрес и напоследък живеел в гората близо до Увизен, на 2 км. от Шафхаузен.Местните жители съобщили, че понякога се държи агресивно.Нападението беше извършено в клон на застрахователна компания CSS Assurance. Мъжът избягал от местопрестъплението с автомобил. Вроузис бил клиент на дружеството.Състоянието на двама от пострадалите е сериозно.", "date": "2017.07.25", "title": " Мъж, живеещ в гората, е  извършил нападението в Швейцария"}
{"url": "https://m.offnews.bg/news/Sport_18752/Sportat-v-efir-na-25-iuli_661315.html", "text": "Затишие пред буря - така може да бъде определен днешният ден в тв ефира. А бурята е предстоящото утре гостуване на Лудогорец в Израел от трети предварителен кръг на Шампионската лига.10.30 ч Плуване, СП в Будапеща Eurosport 1  12.00 ч Тенис, турнир за мъже в Хамбург Mtel sport 1  14.30 ч „Челси\" - „Байерн“ RING16.00 ч Фехтовка, СП в Лайпциг Eurosport 2  16.30 ч Колоездене, обиколка на Валония Eurosport 1  18.30 ч Плуване, СП в Будапеща Eurosport 1  21.00 ч Дартс „Нова спорт“21,05 ч „Светът на голфа“  Mtel sport 221.45 ч ЕП (жени), Швеция - Италия  Eurosport 121.45 ч ЕП (жени), Русия - Германия Eurosport 2", "date": "2017.07.25", "title": " Спортът в ефир на 25 юли"}
{"url": "https://m.offnews.bg/news/Obshtestvo_4/Sgrada-na-8-etazha-i-parking-v-dvora-na-vekovna-kashta-v-Sofiia_661325.html", "text": "Сграда на 8 етажа и подземен паркинг на две нива за 45 коли иска да строи държавата чрез АДИС в двора на оранжевата къща на столичния булевард \"Васил Левски\" и ул. \"Иван Вазов\". Красивата вековна къща в стил цесион от няколко години е празна, преди това в нея се помещаваше посолството на Иран. Държавната Агенция за дипломатически имоти в страната за пореден път иска преустройство на сградата. Идеята е да се запази съществуващата двуетажна къща и ограда, а на терена да изникне нова, висока колкото съседното Министерство на спорта. Според действащия регулационен план имотът е с площ 1216 кв.м. В него са разположени две сгради - основната е 477 квадрата и има вход от бул. \"Васил Левски\" и още един - второстепенен, от ул. \"Иван Вазов\". В дъното на двора е разположена масивна постройка на един етаж. Обектът има статут на архитектурна недвижима културна ценност с категория местно значение, като неразделна част от него е оградата, пише в обяснителната записка за бъдещия строеж, подписана от арх. Константин Пеев, студио ЕКСА.Според НИНКН \"не се допуска промяна на обемно-пространствените параметри и архитектурна характеристика на единичната недвижима културна ценност\", но \"се допуска нов обем в имотните граници на единичната архитектурна строителна културна недвижима ценност\". От предложението за промени става ясно, че се иска УПИ-то с предназначение досега \"за БОДК, МВнР\" да стане \"за административна сграда с обществено делово обслужване на МВнР\". Устройствената зона остава \"специални терени\", където процентът на озеленяване ще е минимален - 20%.  Мотивираното предложение включва застрояване под нивото на терена на две нива с площ 946 кв.м., като \"поради ограничената площ се предвижда автоматизирана система за паркиране без достъп на хора до подземните нива\". От 2016 г. досега главният архитект на София Здравко Здравков на няколко пъти е връщал проекта за преработка. ", "date": "2017.07.25", "title": " Сграда на 8 етажа и паркинг в двора на вековна къща в София"}
{"url": "https://m.offnews.bg/news/Izvan-terena_18817/Half-na-IUnajted-popadna-vav-vihara-na-seksskandal_661317.html", "text": "Името на халфа на Манчестър Юнайтед Маруан Фелаини бе забъркано в два сексскандала само в рамките на два дни. \"Мирър\" разкри какви неща върши белгиецът извън терена.\"Фенка съм на Ман Юнайтед. Бях в компанията на други фенове, когато един футболист започна да ми праща съобщения с предложение за секс. В мача, който гледах, той не игра - бе контузен. Запознах се в Фелайни малко по-рано през май. Всичко започна от снимка на отбора, която публикувах в Инстаграм. Първоначално не вярвах, че е той, но започна да праща снимки от колата си, от дома си и къде ли не.Искаше да докаже, че е той. Мина малко време и изведнъж снимките, които пращаше станаха прекалено интимни. Пращаме ми фотоси на определена част от анатомията си и искаше да му пращам мои снимки. Казваше, че много ме иска. Канеше ме в къщата си. Нямаше как да се срещна с него, след като сме си пращали само 4-5 дни съобщения.Другите момичета може да са такива, но не и аз. През лятото той обиколи половината свят, включително Испания, Мароко, Япония. Имам снимки на неговия полов орган, изпратен от всички държави\", споделя честната дама.Малко по-рано друго момиче разкри, че е имала сексуални отношения с Фелаини, но той я излъгал и бързо я отпратил. Еглантин Агилар разказва как напуснала Лос Анджелис и заминала за Европа заради белгиеца.\"Имах хубав живот в Лос Анджелис. Но го зарязах и тръгнах за Европа, защото много харесах Фелаини,а  той искаше \"нещо специално\". Преместих се и само след няколко дни той започна да ме игнорира. Не се виждахме много, но ми пращаше снимки на органа си.Казах му, че не съм дошла само, за да правим секс, а тези снимки, които праща унижават и двама ни. Маруан крещеше, че съм обичала големи пен*си, а неговия бил такъв. И всичко било в реда на нещата. Но той не искаше сериозна връзка\", обяви тя.", "date": "2017.07.25", "title": " Халф на Юнайтед попадна във вихъра на сексскандал"}
{"url": "https://m.offnews.bg/news/Futbol_18793/TcSKA-1948-s-poreden-sponsor-no-Badema-i-Kamburov-gi-niama_661333.html", "text": "ЦСКА 1948 представи пореден спонсор на пресконференция днес. Това е фирмата Pulito. Новите партньори бяха представени от оперативния шеф на \"червените\" Добрин Гьонов.Млада компания, създадена в София с амбициозната цел да предостави на потребителите висококачествени решения и продукти за лична хигиена - консумативи, диспенсъри, лични предпазни средства, препарати за общо почистване.Двете страни изразиха задоволство от бъдещото си партньорство. \"Червените\" вече на няколко пъти заявиха, че са добре финансово, а целта пред отбора на Валентин Илиев е класиране във Втора лига.Очевидно, пътят към по-горния ешалон без помощта на Мартин Камбуров и Емил Гъргоров. Припомняме, че първият миналата седмица е заявил пред ръководството на \"червените\", че желае да играе в Първа лига.Причина за избора му е възможността да увеличи головия си актив в елита на българския футбол. Бадема пък чака оферта с голяма заплата от тим в Първа лига.", "date": "2017.07.25", "title": " ЦСКА 1948 с пореден спонсор, но Бадема и Камбуров ги няма"}
{"url": "https://m.offnews.bg/news/Politika_8/Nova-republika-i-Da-Balgariia-v-obshta-deklaratciia-Gotvete-se-za-ma_661335.html", "text": "Протестна позиция Нова република, \"Да, България\", Зелените и БЗНС призоваха своите симпатизанти и \"гражданите, които искат радикална съдебна реформа\" да се готвят за масови протести \"срещу пълзящото посегателство от „силните на деня“ политици срещу съдебната власт\".В обща декларация четирите политически формации казват, че ще използват всички законови стълбове за противодействие срещу \"тематичното мнозинство ГЕРБ, ДПС и националпопулистите\".Цялата декларация без редакторска намеса:В последните дни преди ваканцията на 44- тото НС, без дебат и със съмнително „тематично“ мнозинство на ГЕРБ, ДПС и националпопулистите, ударно се променят и допълват важни закони, пряко касаещи независимостта на съдебната власт и възможността, политиците да се месят в работата на съда.Като извънпарламентарна опозиция, представляваща стотици хиляди български граждани, категорично се противопоставяме на това срамно и недемократично „законотворчество“, писано очевидно под нечия чужда диктовката и опорочаващо принципите на парламентаризма в една правова държава. Протестите на десетки неправителствени организации сред които Съюзът на съдиите в България, Съюзът на юристите в България и много други са ярко доказателство, че се приема извънредно законодателство, противоречащо на основните принципи на правото и правовата държава.И как по друг начин да определим внесените без обществено обсъждане и задълбочена оценка на въздействието промени в Закона за съдебната власт и НПК, допълнени с появили се „изневиделица“ и внесени услужливо от трима депутати от мнозинството още десетки параграфи законодателни предложения с неясно авторство между двете четения, които:- Ограничават конституционното право на сдружаване на съдии, прокурори и следователи и участието им в ръководни органи на неправителствени организации с близо 100 годишна история?! Право, гарантирано и от международноправни актове и от стандартите на Съвета на Европа (Венецианската комисия и Консултативния съвет на европейските съдии).- Ограничават възможностите за финансиране на проекти за съдебната реформа от механизмите на ЕС, страните от Европейското икономическо пространство и от други партньорски държави?!- Дават привилегии за послушното мнозинство в компрометирания ВСС, което да може в края на мандата си да се самоназначи, без публична процедура и конкурс, на висши позиции в съдебната власт?!- Създават нов, извънреден ред за производствата пред Специализирания наказателен съд, превръщащи го практически в извънреден трибунал в нарушение на Конституцията?!- Игнорират постоянните институционални и медийни атаки към представители на съдебната власт (в т.ч. председателят на ВКС, отделни членове на ВСС, ССБ и др.) които защитават независимостта на съда и подкрепят една решителна съдебна реформа. Последното е индикация за стремежа на „силните на деня” политици да ерозират демокрацията в страната.Допуподписаните политически формации ще предприемем всички допустими от закона мерки за противодействие на това извънредно и противоконституционно законодателство, за да защитим европейското бъдеще на България като демократична правова държава и част от ЕС. Ще уведомим и ЕК, тъй като смятаме че приемането му по този срамен начин, особено в навечерието на председателството на Европейския съвет, ще бъде изключително лош знак към нашите европейски партньори. Призоваваме институциите на ЕС и Съвета на Европа да заемат категорична позиция срещу опитите да бъде ограничена независимостта на съдебната власт в България!Ще настояваме и за намеса на Президента и налагане на вето над всички текстове, ограничаващи основни конституционни права и свободи на гражданите и превръщащи родината ни в полицейско-прокурорска диктатура!Призоваваме и всички наши съграждани, които искат радикална съдебна реформа по румънски модел за справедлив и независим съд и отчетна и отговорна прокуратура, да са готови за масови протести срещу пълзящото посегателство от „силните на деня“ политици срещу съдебната власт така, както нашите полски приятели го правят в момента", "date": "2017.07.25", "title": " Нова република и Да, България в обща декларация: Гответе се за масови протести"}
{"url": "https://m.offnews.bg/news/Obshtestvo_4/Bez-voda-na-8-mesta-v-stolitcata_661304.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Уошбърн“ в „Хаджи Димитър“ налага спиране на водоподаването от 9:00 до 21:00 ч. на ул. „Резбарска“, ул. „Васил Кънчев“, бул. „Владимир Вазов“, ул. „Макгахан“, ул. „Уошбърн“, ул. „Кочо Честименски“, ул.“ Найден Георгиев“, ул. „Никола Войновски“, ул. „Макгахан“, ул. „Резбарска“, ул. „Първа Българска армия“, река Владайска, ул. „Жак Дюкло“, река Перловска.Заради изграждане на сградно водопроводно отклонение на ул. „Поп Богомил“ се налага спиране на водоподаването от 9.00 до 17:00 ч. по ул. „Поп Богомил“ от ул. „Будапеща“ до ул. „Веслец“.Във връзка с подмяна на сградно водопроводно отклонение на ул. „3-ти март“ в кв. „Филиповци“ се налага спиране на водоподаването от 10.00 до 18:00 ч. по ул. „3-ти март“ от ул. „Суходолски път“ до ул. „Поручик Хранов“, ул. „Поручик Хранов“, по ул. „Братя Найденови“ от ул. „Васил Левски“ до ул. „Крайречна“, по ул. „Крайречна“ от ул. „Братя Найденови“ до ул. „Вихрен“ и ул. „Васил Левски“. Подмяна на спирателен кран на ул. „Брезите“ в „Бояна“ се налага спиране на водоподаването от 10:00 до 22:00 ч. по ул. „Брезите“ от ул. „Ралевица“ до ул. „Севастократор Калоян“, по ул. „Севастократор Калоян“ от ул. „Кумата“ до ул. „Ралевица“.Поради подмяна на сградно водопроводно отклонение на ул. „Ген. Александър Суворов“ в жк „Бъкстон“ се налага спиране на водоподаването от 10:00 до 16:00 ч. по ул. „Ген. Александър Суворов“ от ул. „Иван Сусанин“ до ул. „Чинар“ (нечетни номера).Във връзка с подмяна на сградно водопроводно отклонение на ул. „Княгиня Косара“ в кв. „Васил Левски“ се налага спиране на водоподаването от 9:30 до 18:00 ч. на клиентите на „Софийска вода”, живеещи в района по ул. „Княгиня Косара“ от ул. „Рилска обител“ до ул. „Поп Грую“.Без вода заради подмяна на спирателен кран на ул. „Байкал“ в кв. „Бояна“ се налага спиране на водоподаването от 10:00 до 13:00 ч. по ул. „Байкал“ от ул. „Севастократор Калоян“ до ул. „Герганица“Във връзка с прекъсване на сградно водопроводно отклонение на ул. „Росен“ в местност „Гърдова глава“ се налага спиране на водоподаването от 13:00 до 17:00 ч. в района на тази улица. ", "date": "2017.07.25", "title": " Без вода на 8 места в столицата"}
{"url": "https://m.offnews.bg/news/Medii_73/Kraj-na-Paragraf-22-za-zhurnalistite-ot-Topnovini-prekratiha-sluzhebn_661336.html", "text": "Трудовите договори на 23-мата служители на \"Топ Нюз\" ЕООД са били прекратени служебно, съобщи днес Изпълнителна агенция \"Главна инспекция по труда\".Журналистите бяха изправени пред \"Параграф 22\", след като в началото на юли едноличният собственик на медията Николай Йонков почина, тя бе закрита и се оказа, че не могат нито да напуснат, нито да бъдат уволнени, а и никоя институция не може да им каже как да постъпят.Според законодателството прекратяването на договорите се вписва в книжките от компетентната дирекция по регистрация на фирмата. В случая тя е \"Инспекция по труда\" - София град, разясниха от ГИТ. Договорите са прекратени, считано от деня на подаване на заявленията от работещите в \"Топновини\".Журналистите са получили имейли, в които се разяснява, че трудовите им книжки може да бъдат изпратени с куриер до компетентната дирекция и че след вписване на прекратяването могат да си ги получат обратно по куриер, ако при изпращането попълнят декларация, че са съгласни с това.До 7 работни дни от получаване на разпореждането за прекратяване на трудовия договор трябва да се регистрират в Бюрото по труда, за да се възползват от пълните си права за обезщетение за безработица. Предвид факта, че голяма част от служителите са от други градове, регистрацията в Бюрото по труда е възможна и преди оформянето на трудовата книжка, уточняват от ГИТ.", "date": "2017.07.25", "title": " Край на Параграф 22 за журналистите от Топновини: прекратиха служебно договорите им"}
{"url": "https://m.offnews.bg/news/Politika_8/Vatreshniiat-ministar-na-speshna-sreshta-sas-sindikatite_661338.html", "text": "Министърът на вътрешните работи Валентин Радев свика извънредно заседание на Съвета за социално партньорство. Срещата е провокирана след заявката на служителите да протестират, докато не бъдат чути исканията - увеличение на заплатите и нов закон за МВР. На срещата синдикати и ръководство се споразумяха до утре синдикалните организации да представят своите становища по предложени промени в Наредбата за размера за допълнителните възнаграждения за постигнати резултати на служителите.Вътрешният министър предложи на синдикатите да обсъдят и постигнат споразумение преди 28 юли /петък/, когато е крайният срок министърът да издаде своята заповед за изплащане на допълнителните парични възнаграждения за постигнати резултати.Предвижда се сумите за първия отчетен период да бъдат изплатени през месец август. Министър Валентин Радев заяви, че разчита на синдикатите за това, че познават детайлите и държи заедно да вземат най-справедливото решение за стимулиране на служителите. Синдикатите се ангажираха в срок до утре да изпратят своите писмени становища, съобщават от МВР.Борете се за по-високи доходи, но нека го правим заедно, призова министър Радев.Той отново помоли да не се манипулира процесът на диалог помежду им и напомни, че от пет проведени заседания на Съвет за социално партньорство в МВР лично е присъствал на три от тях. Председателят на Съвета зам.-министър Стефан Балабанов изрази своята изненада от изпратена от синдикатите нотариална покана за среща и заяви, че никога в историята на МВР не се е водил така дебат. Той увери, че складовете са обезпечени със заявените от съответните дирекции униформи и за ръководството на вътрешното министерство е важно да получат знак, че вървят в правилната посока.Председателят на Синдикалната федерация на служителите в МВР Валентин Попов отбеляза светкавичните действия на ръководството за изплащане на паричната равностойност на полагащите се дрехи на служителите и допълни, че очаква развитие и по другите поставени от синдикалистите наболели въпроси, уточняват от МВР за това как е протекла срещата.", "date": "2017.07.25", "title": " Вътрешният министър на спешна среща със синдикатите"}
{"url": "https://m.offnews.bg/news/Futbol_18793/Barselona-zapochva-otchaiani-pregovori-s-Livarpul-za-Koutinio_661337.html", "text": "Представители на Барселона вече са в Лондон, където се очаква да преговарят с ръководството на Ливърпул за звездата на тима Филипе Коутиньо, пишат каталунските медии.По този начин се потвърждават информациите на други издания, че испанския гранд няма да се откаже лесно от бразилеца и ще стори всичко по силите си, за да го вземе.Основната причина за тези действия е, че тази вечер ръководствата на Барса и Пари Сен Жермен свикват извънредни пресконференции, на които най-вероятно ще бъде обявена сделката за Неймар. Срещата на ПСЖ с медиите е днес следобед в Маями от 17:00 часа местно време, което е 23:00 часа вечерта във Франция.Интересът на испанския гранд към плеймейкъра на Ливърпул не е от вчера, а по-рано този месец от \"Анфийлд\" отхвърлиха оферта на стойност 72 млн. паунда.Мениджърът на английския тим Юрген Клоп бе категоричен, че Коутиньо не се продава на каквато и да е цена. В Испания обаче твърдят, че ново предложение от порядъка на 100 млн. евро няма как да бъде отказано от страна на мърсисайдци.Очаква се Барселона да прибере колосалните 222 млн. евро за звездата си Неймар, а от клуба виждат в Коутиньо идеалния негов заместник.Вестник \"Mundo Deportivo\" пък допълня, че наред с Коутиньо, Барселона няма да се откаже и от Паулиньо, който е в китайския Гуанжоу Евъргранде.", "date": "2017.07.25", "title": " Барселона започва отчаяни преговори с Ливърпул за Коутиньо"}
{"url": "https://m.offnews.bg/news/Vodni_18774/Antani-Ivanov-s-natcionalen-rekord-na-Svetovnoto-v-Budapeshta_661345.html", "text": "Родният талант Антъни Иванов се класира на полуфинал на Световното първенство по плуване в Будапеща с изумителен национален рекорд, пише viasport.bg.18-годишния европейски вицешампион за младежи даде четвърто време на 200 м бътерфлай и с 1:55,55 мин. влезе в историята на родния воден спорт.На турнира \"Мултинейшън\" в Прага на 8 април състезателят на Николай Вакареев и Вихрен (Сандански) преплува дистанцията за 1:56,72 мин.А само допреди две години единствено той и Георги Палазов бяха слизали под 2 минути на една от най-тежките дисциплини. Антъни беше по-бърз от олимпийскиия шампион от Лондон 2012 Чад ле Кло (РЮА - 1:55,13).Обръщайки с 54,91 секунди първи на стотака в серията си, завърши втори в предпоследната четвърта серия. Най-добро време даде любимецът на домакините Ласло Чех 1:54,08 мин.Преди Антъни са само още японецът Дария Сето 1:54,89 мин. и датчанинът Виктор Бомер – 1:55,13. Родният талант ще стартира в полуфиналите на 200 метра бътерфлай, които са тази вечер.Другият български участник в третия състезателен ден на световното първенство в Будапеща – Лъчезар Шумков завърши 33-и на 50 м бруст. Възпитаникът на Димитър Виденов и състезател на столичния клуб \"Спринт\" даде време 28,07 сек.", "date": "2017.07.25", "title": " Антъни Иванов с национален рекорд на Световното в Будапеща"}
{"url": "https://m.offnews.bg/news/Ikonomika_59/Petia-Slavova-i-Vasil-Bozhkov-poiskaha-da-kupiat-banka-Viktoriia_661330.html", "text": "Четирима са кандидат-купувачите на банка \"Виктория\", съобщиха синдиците на КТБ, която е неин собственик. Сред тях са Петя Славова и Васил Божков.Срокът за подаване на писма за четвъртия опит за продажбата ѝ изтече, а ето и кандидатите за 100% от капитала:• Инвестбанк АД;• Българо-Американска Кредитна Банка АД;• Kerbler Holding GmbH, Imfarr Beteiligungs GmbH и Green Finance GmbH – група инвеститори, действащи съгласувано;• Вабо Интернал АД;Предстои анализ и оценка на профила на кандидатите, предоставените от тях писма за интерес, вкл. съпътстваща информация, както и консултация с надзорния орган - Българска народна банка, уточняват синдиците.\"Вабо Интернал\" е основана на 13 юли 2017 г. с капитал 50 000 лева. В борда на директорите влизат Васил Божков, Георги Попов и Мирослав Илиев. Учредителите са \"Нове интернал\" - с едноличен собственик Васил Божков - и \"Вабо 2012\", който също е 100% собственост на Божков, държи 51% от \"Лотария БГ\" и притежава \"ИМО РИЛА\", показват данните в системата \"Дакси\".Петя Славова (\"Инвестбанк\") опитва за втори път да придобие банката. Първия не беше допусната от синдиците на Корпоративна търговска банка и БНБ.", "date": "2017.07.25", "title": " Петя Славова и Васил Божков поискаха да купят банка Виктория"}
{"url": "https://m.offnews.bg/news/Nashite-avtori_2490/Res-XXXVIII-Tupanbashi-Borisov_661351.html", "text": "Тупанбаши е прав в своя инстинктивен, плашещ асофизъм, съчетан с обикновена безкнижна простотия: “Ми те хората си пишат. Има бели книги за това, бели книги за онова... Можем да философстваме, има писмовни хора много, един вектор оттук, един вектор оттам, до септември ще имаме много вектори.”***Да, ние си пишем, ние си искаме евроразвитието обратно (и парите), философстваме (поне аз). Но – ако позволите подобна “писмовна” парабола – картините на Джаксън Полък все така се смятат за неразбираеми грозни мацаници, онези на Мунк също. Последното определя общия интелектуален климат, а той се отразява директно и на самата просташка власт на “големите” партии.***Спомнете си Бердяев. Създаването на личност, още в семейството, би трябвало да е създаване на образован човек, който не допуска да се слее с безличната среда, вътрешно независим и свободен, възхождащ към по-високо качествено съдържание на живота и низхождащ към унизителния български свят. В училището, освен на Вапцаров и Ботев, трябва да го научат на жертвеност и великодушие.***Истинският български свободен човек, тип “консерватист”, се прекланя пред миналото, пред традициите и обичаите. Той притежава личен “аристократизъм” – свободен е в оценките и движенията си, независим е от социалната среда. Ние нямаме родово дворянство, но можем да го “заемем” от по-големите нации; наша основна задача обаче е да се обединяваме по интелектуален и духовен признак, за да говорим на прекариата и да се целим в критична маса, нещо като “аристократизъм” на социалната група. Във всеки български град има подобна; без йерархичност, само чрез автодетерминацията.***Ако не успеем да торпилираме и разсечем сегашната мафиотска структура на дебелите, имаме само два излаза: или да станем исихасти, или да склоним да бъдем част от нея. Но аз – киникът, парменидовият киселяк - все още вярвам, че има трети начин, чрез гражданственост и протест.***Къде сте?!?***Третият мандат на Тупанбаши действително ще е един “вектор” оттук-оттам, напред-назад, горе-долу. Вземете случая “Боршош” – човекът не на шега наподобява онзи “голубой воришка” на Илф и Петров. Мирослав, този иначе интелигентен и без съмнение изкушен от “културата” човек, беше част от най-ранните “котараци”, заедно със Сталийски и пернишките “титани”, но понеже никой у нас не помни дори кво е ял вчера, не помни и този забавен факт.***Боршош е лично назначение на Тупанбаши с цел да източат НДК по най-културния възможен начин. На няколко пъти Томислав Дончев “би камбаната”, писа некви официални писма за промяна на процедурите, щот не са коректни, но познайте – Тупанбаши ги хвърли в кошчето. Междувременно, Боршош установи топла връзка с Галчев (инженеринг, бахти лукративния инженеринг), т.е. с Цветанов и Пеевски (за озвучителите даже не ми се говори, също фирма, свързвана с Най-дебелия; справка – БНТ etc.). Та нашият Альхен майстори фактурки и се отчита на Борисов, ползвайки за параван “културата” (и всички викат, ебати, най-сетне някой да направи нещо за “културата”). По-късно Боршош, този голям гальовник, омагьосва и рубенсовата Деница Златева (по един или друг начин), но БСП почват да се нервират от цялата схема при служебното правителство на Радев, и почват и те да си искат. Тупанбаши, на свой ред, почва да се светва кво става и че отчетите към него нещо не отговарят на подарените държавни кинти – и става “писмовен”: чертае нова схема. Праща Лили Бароковата (която, ти да видиш, пълнее вече чрез Пеевски) да изтръска Боршош, но не предвижда медийния отзвук. След което връща нашия културен приятел. Но понеже схемата Лили-лошото и аз-доброто ченге внезапно не сработва, го кара да си подаде оставката. И някак старозаветно се отрича от своя блуден НДК-”син”. Сик транзит глория Боршоши, с извинение за тромавата фраза. Всичко това обаче поражда вид досократически въпрос: замесените интелектуалци в цялата тази отвратително балканска схема какво да правят? Да се възмутят от това класическо гербаджийство и да върнат парите? Въпрос на civitas?***Получи се нещо като къс разказ, но той не спира дотук. Голямата цел е поне половината от парите за европредседателството да бъдат гепени, и за тази цел всичко е оставено умишлено за последния момент, тип “форсмажор” – вече няма време за жалене дори чрез онази вратичка в ЗОП. Накратко, няма да има търгове, а всичко ще бъде раздадено – и разграбено – чрез свои борисовски фирми. Т.е. говорим за умишлено забавяне с цел да се плати двойно за всичко, и поне половината пари ще заминат в касата на ГЕРБ. Отсега можем да се обзаложим, че в медиите наесен всичко ще свети, а Тупанбаши ще е “спасил” европредседателството.***Защо? Много просто – онзи умен лекоатлет е полудял да попълни касата на ГЕРБ след бясното купуване на гласове в края на март. Чрез а) европредседателството и б) чрез парите за охрана на границата.***Да опитаме да обясним цялата тази наша свинщина чрез платоновата космогония: неизменното е схващано чрез мисълта и разсъдъка, а изменяемото – чрез “докса”, “мнение”, т.е. убедеността в нашия общ възглед за света. “Докса” е и най-протодумата за “вяра”. (Явно Плагоновият Бог , за разлика от нашия, не е сътворил света от нищото, а просто е преподредил вече съществуващия ред и материя).***И още: съществува нещо като платонова “идея”. Той ни казва така: ние сякаш виждаме “идеята” насън. И твърдим, че всяко съществуващо се намира на някакво място и – забележете – заема някакво пространство, в което търси безсмътната душа. А ако перифразираме Тимей, додекаедърът на ГЕРБ няма и никога няма да има дванайсет страни.***BG reality is overrated, right?***Обаче вие, които вероятно гласувате за ГЕРБ, щот са “десни” и член на ЕНП, не подозирате следното: има стотици милиони евро, които ЕС не признава и ще бъдат “прихванати” чрез бюджета и престъпното взимане на държавни заеми от любимия прост-и-вие-сте-прости – и разликите трябва да бъдат покрити от вас, чрез вашите пари. Т.е., грубо казано, 20 лева от вашите 100 за топлоподаване (да речем) ще отидат за покриване на кражбите на вашия любим Тупанбаши. И това е една от най-добре пазените тайни в държавата. Няма да чуете за това по телевизията, която впрочем обема вашия свят като официален тип медиа, колкото и да сте активни в социалните мрежи.***Затова аз питам публично моите любими съратници вдясно - Кънев, Христо, Москов, Митов, Атанасов, Малинов, Трайков, Мартин, Пепи, Караджов, Прошков: защо мълчите за свинщините на ГЕРБ, които са вечни съглашатели с ДПС на Доган и Пеевски, и то още от 2006-та насам? Защо се фиксираме в изморения антикомунистически дискурс, докато уж “наште” в ЕНП, тази псевдодясна борисовска чума, източват пост-комунистически бъдещето на тази държава? (Answers on a postcard, дет викат англичаните.)***И още два въпроса, и те риторични: къде е стратегията за излаз от това корупционно статукво? Къде е и тактиката, в която лично отиваме при съдържателката на фризьорски салон в, примерно, Ямбол, за да обясним кво е дясно, защо то фаворизира малкия и среден бизнес и как ще го отърве от държавния рекет? Къде, уважаеми, е протестът?***Междувременно, Тупанбаши “действа” – дрънка нещо там за Западните Балкани, но всъщност е “инструментален” в целта си да станем разпределителен хъб на на кражбите от еврофондове (т.е. тук да се правят процедурите). Толкова по въпроса за международните му совалки – в епоха, в която формата мачка и обезсмисля съдържанието.***Искате ли да се обзаложим, че Борисов не знае какво е кохезия?***Боб Дилън, за когото ще ви разкажа подробно следващия път, сякаш ”коментира” този наш платонов “не-излаз” – “I just want you to know, I can see through your masks”.***Марешки? Ще бъде разкостен, докато не си връчи бизнеса на конгломерата Борисов-Пеевски. Прилича донякъде на онзи Елиът Роузуотър на Вонегът, бог да го поживи – запътил се е към залеза поради фатално грешна самопреценка. И цялата му политическа експертиза прилича на английския на Мария Габриел.***Да предложа и парменидов чудесен сценарий: Валери не си пие транквилантите и – парадоксално или не – той е моята истинска надежда, че рано или късно ще торпилира тази нова крадлива сглобка, наречена “Борисов 3” (а всъщност “Пеевски 2”). Това е единственият истински изгладнял, който клати лодката (докато “концесията” на Волен върви swimmingly, а Краси отдавна си е решил проблема по ченгеджийска линия) - поради простия факт, че бесният му рекет тип “сега ми е паднало” не сработва. Случаят с Домусчиев е показателен – на валериевото “дай” се отговаря с “ма нещо не сте се разбрали с Борисов”.***Приближаваме the point of no return на пленената държавност – pasito a pasito, suave suavecito.***Pobrecitos.***Но ехидството настрана, както казваше покойният Кристиян Таков, светлина по пътя на душата му. Липсва ни нещо, което наричам “a rousing sense of shared purpose”. За начало: да отстраним всички Акакий Акакиевич-и от държавна служба.***Hope springs eternal. Despite our Bulgarian standards of dramatic incompetence.", "date": "2017.07.25", "title": " Res XXXVIII: Тупанбаши Борисов"}
{"url": "https://m.offnews.bg/news/Sviat-_12/Zhestoka-susha-predizvika-ogromni-pozhari-v-IUzhna-Frantciia-3000-hek_661352.html", "text": "а Франция е обхванати от огромни горски пожари. Над 3000 хектара горски масиви са унищожени от природните пожари.Най-пострадал е департаментът Горна Корсика, където са изгорели 1500 хектара гори. Разпространението на огъня е наложило да бъдат евакуирани жителите на десетки сгради в югоизточните департаменти.Това съобщи днес префектът на регион Прованс-Алпи-Лазурен бряг Стефан Буйон в ефира на радио \"Европа 1\", предаде ТАСС.В гасенето на природната стихия са се включили 19 самолета и около 1000 огнеборци. Четирима пожарникари са леко ранени, а 15 полицаи и 11 служители от републиканската служба за сигурност са натровени с въглероден оксид.Пожарите във Франция са предизвикани от жестоката суша, връхлетяла Южна Франция в началото на това лято.", "date": "2017.07.25", "title": " Жестока суша предизвика огромни пожари в Южна Франция, 3000 хектара гори изгоряха (снимки)"}
{"url": "https://m.offnews.bg/news/Temida_18762/Aleksandar-Angelov-izbran-edinodushno-za-shef-na-Sofijskiia-rajonen-sa_661348.html", "text": "Александър Ангелов единодушно беше избран за председател на Софийския районен съд (СРС), съобщи \"Правен свят\". Ангелов е получил подкрепата на всички членове на Съдийската колегия на Висшия съдебен съвет.Ангелов заема мястото на напусналия поста . Конкурент за поста беше и Петър Савчев, който не получи нито един глас в своя подкрепа. Той обаче заяви, че остава със самочувствието, че е допринесъл за избора на колегата си, като е осигурил състезателност на процедурата.Александър Ангелов е съдия от 2009 г., когато започва работа като „младши“ в РС-Монтана, после е командирован в СРС, става титуляр там през 2016 г.При представянето си той обяви свръхнатовареността за един от най-сериозните проблеми на съда, но бе категоричен – наказанието на магистратите може да е само крайна мярка. Той обясни, че залага на комуникацията между ръководството и съдиите.", "date": "2017.07.25", "title": " Александър Ангелов избран единодушно за шеф на Софийския районен съд"}
{"url": "https://m.offnews.bg/news/Lajfstajl_18806/Spriagat-chernokozh-aktior-za-roliata-na-Dzhejms-Bond_661358.html", "text": "44-годишният актьор Идрис Елба е спряган като един от възможните претенденти за ролята на Джеймс Бонд в новите филми за шпионина. Все още не е ясно дали Даниел Крейг се е съгласил за четвърти път да влезе в ролята на агент 007 или окончателно е решил да се откаже.25-ият филм за Джеймс Бонд трябва да излезе на големия екран през есента на 2019-та година. Ако се вярва на портала Hollywood Reporter, 49-годишният актьор Даниел Крейг няма да вземе участие в снимките на новия Джеймс Бонд. Преди около година Крейг твърдеше, че по скоро ще си среже вените от колкото да участва отново във филм за Джеймс Бонд, но по късно смекчи позицията си по въпроса.Освен Идрис Елба, кандидати за новия Бонд са Том Хидълстън („Конг . Островът на черепа“, „Тор: Богът на гръмотевиците“ и др.), Деймиън Люис („Братя по оръжие“, „Вътрешна сигурност“ и др.), Том Харди („Стар Трек X: Възмездието“, „Генезис“ – филмът, донесъл му награда на БАФТА за изгряваща звезда и др.) и Ейдън Торнър (поредицата „Хобит“ и др.).", "date": "2017.07.25", "title": " Спрягат чернокож актьор за ролята на Джеймс Бонд"}
{"url": "https://m.offnews.bg/news/Sviat-_12/Sushata-spria-fontanite-vav-Vatikana_661312.html", "text": "Фонтаните във Ватикана пресъхват за първи път заради безводието в Рим. Властите започнаха да спират водата, включително и на двата най-изящни водоскока в бароков стил на площад \"Свети Петър\". Около сто фонтана ще пресъхнат през следващите дни във Ватикана. Причината са големите горещини тази година и малките количества дъжд, паднали в Рим. Това доведе до режим на водата.Според говорител на Ватикана спирането на водата във фонтаните във Ватикана се случва за първи път и е проява и на солидарност към Рим. По думите му \"Рим винаги е бил благословен с много вода, но сега е изключение\".Вчера без вода останаха два водоскока, сътворени през 17-и век от скулпторите Карло Мадерно и Джан Лоренцо Бернини. От своя страна папа Франциск за първи път публикува документ на Светия престол, посветен на опазването на околната среда. В него той призова световните лидери да предприемат бързи действия.", "date": "2017.07.25", "title": " Сушата спря фонтаните във Ватикана"}
{"url": "https://m.offnews.bg/news/Sviat-_12/Balgarski-mikrobus-katastrofira-v-Ungariia-ima-trima-zaginali_661355.html", "text": "Трима души са загинали при пътнотранспортно произшествие между микробус с български регистрационни номера и полски камион, съобщава вестник Hungary Today, цитиран от \"Фокус\". Катастрофата е станала в ранните часове на вторник на магистрала в източната част на Унгария.Към момента не е установено какви са причините, довели до катастрофата. Жертви са две жени и един мъж, които са пътували в българския микробус. Тяхната национална принадлежност все още не е уточнена. Останалите пътници в микробуса са настанени в болница. От местната болница съобщават, че мъж на средна възраст е с тежки наранявания на лицето и гърдите и е в критично състояние. Там е приет още един човек, който има наранявания на бедрената кост, но няма опасност за живота му.Със сериозни травми, включително мозъчна, в болница са настанени още двама души, други двама са диагностицирани с леки наранявания.", "date": "2017.07.25", "title": " Български микробус катастрофира в Унгария, има трима загинали"}
{"url": "https://m.offnews.bg/news/Politika_8/Deputatat-ot-Sudzhukgejt-napuska-NS-Tcvetanov-mu-blagodari_661361.html", "text": "Народният представител Живко Мартинов напуска парламента по собствено желание, каза в Добрич заместник-председателят на ГЕРБ и председател на парламентарната група на партията Цветан Цветанов, цитиран от пресцентъра на ГЕРБ. Благодаря му за тази постъпка, защото по този начин се пресичат опитите да бъде хвърлено петно както върху ГЕРБ, така и върху името на премиера”, каза още Цветанов. Утре в парламента ще бъде гласувано освобождаването на Живко Мартинов. Цветанов направи анализ на състоянието на организацията в Добрич, като припомни, че именно тук е бил най-слабият резултат на партията на местните, а след това и на президентските избори.„Нашето желание е в следващите месеци да се работи за възраждането на организацията, за нейното заздравяване и стабилизиране, да се върне доверието на хората, за да започнем да се готвим за предстоящите местни избори”, подчерта заместник-председателят на ГЕРБ.Той представи временното ръководство на структурите на ГЕРБ в област Добрич, които в следващите няколко месеца трябва да направят анализ на състоянието на структурите и да подготвят избора на ново редовно ръководство през есента. Областен ръководител става вицеадмирал Пламен Манушев, депутат от ГЕРБ от добрички многомандатен район. За общински ръководител e определен Красимир Николов, който в момента е заместник-областен ръководител.", "date": "2017.07.25", "title": " Депутатът от Суджукгейт напуска НС, Цветанов му благодари"}
{"url": "https://m.offnews.bg/news/Temida_18762/Osaden-za-izneseni-21-mln-lv-ot-banka-izchezna_661357.html", "text": "Бившият главен касиер на \"Алфа банк\" Петко Митевски, който беше осъден на 15 г. затвор, защото успял на три пъти да изнесе 21 млн. лв. от главната каса на банката, е обявен за общодържавно издирване от 19 юли. Това съобщава в. \"24 часа\", като се позовава на информация от прокуратурата.Полицаи отишли да арестуват Митевски и да го отведат в ареста, но не го открили в дома му. Задържането му постановено от Софийския апелативен съд, който променил мярката за неотклонение на Митевски от \"подписка\" в арест.Преди повече от два месеца - на 16 май, Митевски получи 15 г. затвор на първа инстанция за задигнатите пари, но тогава остана на свобода срещу подписка. После прокуратурата протестирала решението на съдия Николай Младенов пред апелативния съд, който обявил, че мястото на бившия касиер на банката е в ареста. Когато полицаите отишли да го задържат обаче, от него вече нямало и следа.Адвокатът му Георги Варамезов пък заявил, че клиентът му не бил избягал. Миналия понеделник Митевски заедно със защитника си отишъл да се предаде в 6-о РПУ, но там още не били получили разпореждането на съда, че Митевски трябва да бъде отведен в затвора. Адвокатът оставил телефона си на полицаите да го търсят при необходимост.Случаят нашумя през 2011 г. , когато стана ясно, че от главната каса на банката, от която ключ имал само Митевски, се изчезнали милионите, а той беше обвинен, че ги е изнесъл с пътни чанти.", "date": "2017.07.25", "title": " Осъден за изнесени 21 млн. лв. от банка изчезна"}
{"url": "https://m.offnews.bg/news/Temida_18762/Shefka-v-NFSB-zadarzhana-za-trafik-na-bezhantci_661340.html", "text": "Анелия ВелеваПредседателят на структурата на НФСБ в Костинброд и кандидат за депутат  е сред задържаните в операцията за трафик на чужденци. Първоначално новината беше съобщена от сайта breaking.bg в понеделник.От пресцентъра на партията потвърдиха за , че са разпознали Велева в публикации от последните часове, в които се посочва, че тя е арестувана при  на магистрала \"Тракия\" в неделя. От партията ще излязат с официално становище по-късно през деня.\"Тя е председател на структура на НФСБ в Костинброд, не е координатор. Ние не сме разговаряли със следствените органи, но разбираме, че е тя\", каза пред OFFNews Румяна Атанасова от пресцентъра на партията и уточни, че по други канали информацията не била потвърдена. Вицепремиерът Валери Симеонов не отговаряше на позвънявания, а от партията му през целия ден отклоняваха исканията за потвърждаване на информацията. Областният координатор на НФСБ за София, на чието подчинение е Костинбродската структура на партията - , също отказа коментар. От прокуратурата потвърдиха единствено, че задържаната в операцията в неделя е Анелия В., но отказаха да потвърдят дали тя член на НФСБ, тъй като партийната принадлежност нямала връзка с повдигането на обвинения.Сред задържаните в акцията е и бивш служител на МВР. В момента на операцията групата е превозвала имигранти от границата с Турция към сръбско-българската граница.Очаква се в сряда държавното обвинение да поиска постоянен арест за задържаните постоянен арест за групата. Името на вицепремиера Симеонов веднъж беше  покрай темата с бежанците. Шоуто на Слави изнесе данни за това, че мотела „Козият рог“ в Малко Търново, който е собственост на СКАТ ООД на лидера на НФСБ, се настаняват командировани на границата полицаи и военни. След избора му за вицепремиер стана ясно, че Симеонов е излязъл от управлението на многобройните си фирми при влизането си в политиката.", "date": "2017.07.25", "title": " Шефка в НФСБ задържана за трафик на бежанци"}
{"url": "https://m.offnews.bg/news/Tenis_18788/Mari-obnadezhdi-fenovete-si-za-US-Open_661350.html", "text": "Номер 1 в света Анди Мъри даде надежди на феновете си чрез профила си в социалната мрежа Инстаграм. Шотландския боец продължава да се възстановява от контузия в хълбока, която го постави под сериозна въпросителна за участие в последния за годината турнир от Големия шлем US Open.Мъри загуби на четвъртфиналите на Уимбълдън и не успя да защити титлата си, а веднага след това се подложи на специални водни рехабилитации, за да заздрави своята мускулатура.\"Не се забавлявах особено с това нелепо облекло, което моят терапевт ме накара на нося в басейна днес. Поне изглеждам по-добре от него\", пошегува се Мъри под снимката, която публикува.Британецът пусна и видео, на което е на корта с ракета в ръка, което е добър сигнал за неговите шансове да бъде готов навреме за Откритото първенство на САЩ. По програма е предвидено той да играе още в Монреал след седмици, а след това и в Синсинати.Както стана ясно вчера, най-добрият сръбски тенисист Новак Джокович ще отсъства от 6 до 12 седмици от кортовете и ще бъде принуден да пропусне последния за годината турнир от Големия шлем.US Open започва след повече от месец - на 28 август, но по всичко личи, че шампионът в Ню Йорк от 2011 и 2015 година няма да е готов за турнира. Джокович и съпругата му Йелена очакват и второто си дете в следващите седмици.", "date": "2017.07.25", "title": " Мъри обнадежди феновете си за US Open"}
{"url": "https://m.offnews.bg/news/Futbol_18793/Sinat-na-Bebeto-kogoto-vsichki-poznavat-ot-rozhdenie_661362.html", "text": "В 62-ата минута на мача от Мондиал’94 Бразилия – Холандия Бебето вкарва за 2:0. Секунди по-късно светът вижда, вероятно, най-известното празнуване на гол в историята на футбола: Бебето събира ръцете и започва да ги люлеле, сякаш забавлява невидимо бебе. След това до него се подреждат Мазиньо и Ромарио.Два дни преди мача Бебето е получил отлична новина от Рио. На 7 юли съпругата му Денис е родила синът им Матеус. Момчето естествено е кръстено на Лотар Матеус.„Той беше единственото от моите деца, при чието раждане не успях да присъствам, защото по това време бях на световното първенство, - спомня си Бебето. – Ето защо спонтанно започнах да празнувам така с мисъл за сина ми. В този момент Матеус бе посветен в магията на нашата игра. Футболът е всичко, от което той някога се е интересувал. Мисля, че първата дума, която е казал не е „мама” или „тате”, а именно „футбол”.На 12 години Матеус попада в акедмията на Фламенго, първият голям клуб в кариерата на Бебето. Височкият и силен атакуващ полузащитник изпълнява страховити пряк свободни удари, пронизва защитните линии на съперника с решителни пасове и разбира се, си позволява да прави на терена разни циркови номера. През пролетта на 2017 година за един такъв вундеркинд от Фламенго – 17-годишният Винисиус Жуниор Реал дава 45 млн. евро. Матеус се разминава с подобна съдба. През февруари 2012 г. той дебютира за първия отбор срещу Олария, а малко по-късно облича и националната фланелка на селекцията до 20 години. „За да заиграе за Бразилия, той трябва да притежава много сериозен потенциал, - коментира тогава Бебето, - защото тук всеки ден се появяват нови играчи. Лично аз не се съмнявам, че Матеус е способен да играе за националния отбор”.Преходът в мъжкия футбол се оказва повече от труден. Матеус така и не се справя с конкуренцията във Фламенго. За три години той успява да запише само 13 мача в бразилското първенство без гол и без асистенция. През 2015 година станало ясно, че ако Матеус иска да направи нещо от кариерата си – трябва да напусне. На опашката за тутулярно място на позицията си във Фламенго той се нарежда на отчайващото шесто място.В края на зимния трансферен прозорец през 2012 година Матеус моли да го пуснат под наем за половин година в португалския Ещорил. Там също никой нищо не му обещавал, но поне борбата за титулятрно място не била обречена. Тези месеци били използвани за адаптация и през следващия сезон вече играе в четири мача.Първият пълноценен сезон за него в Португалия също започва на пейката. Едва през пролетта той се утвърждава в стартовите 11 и в за 14 мача до края на първенството бразилецът вкарва 4 гола и подава за още 7.Не може да се каже, че Матеус превзема първите страници на спортната преса през следващия сезон 2016/2017. 26 мача, 2 гола и 4 асистенции – скромни показатели даже за атакуващите халфове на Ещорил. За два сезона и половина Матеус записва само едно резултатно действие срещу португалските грандове – асистенция срещу Порто. Всичките му попадения и голови подавания били срещу слаби съперници като пряк свободен във вратата на Шавеш и красив гол в последната минута срещу Витория, с който Ещорил печели точка при гостуването в Гимараеш.След края на първенството към бразилеца се появява интерес от лисабонските клубове. Пътрвото запитване идва от Бенфика, но Спортинг реагира по-решително и през май 2017 г. купува Матеус за 2 млн. евро. Договорът му е до 2022 година, с внушителна клауза за откупуване от 60 млн. евро. Според специализираният сайт transfermarkt.de моментната цена на играча е далеч по-скромна – 1 млн. евро.„Избрах Спортинг, защото това е велик клуб, - заявава щастливият Матеус. – С радост приех тази възможност и не се колебах нито за миг, когато постъпи офертата за мен”. „Сине, гордея се с теб! Продължавай да се трудиш смирено и упорито и ти ще постигнеш всичко, което желаеш. Тогава ще влезеш в историята на Спортинг”, написа щастливият Бебето в туитър.През юни момчето от „люлката” направи предложение за брак на своята приятелка, а през юли дебютира с успех в контрола срещу звездния тим на Монако, който бе победен с 2:1. С търпение и много труд талантливият Матеус започва да излиза от сянката на легендарния си баща. Това се иска и от целия отбор на Спортинг, който не може да излезе от сянката на Бенфика и Порто вече 15 години, които делят „зелено-белите” от последната им титла в Примейра лигата на Португалия.", "date": "2017.07.25", "title": " Синът на Бебето, когото всички познават от рождение"}
{"url": "https://m.offnews.bg/news/112_6/Trima-napadnaha-zhurnalista-Ivo-Nikodimov-v-Borisovata-gradina-obnove_661356.html", "text": "Трима неизвестни мъже са нападнали журналиста от БНТ Иво Никодимов, съобщиха от телевизията. Нападението е станало в Борисовата градина, близо до Орлов мост, около 15 часа днес, съобщиха от МВР. Нападателите веднага са избягали. Журналистът е приет във ВМА с наранявания по лицето. Никодимов е стабилно състояние. В момента се извършват изследвания. На пръв поглед основните наранявания са по лицето му, обясниха от ВМА пред bTV. Иво Никодимов е контактен и си спомня добре нападението. Той обяснява, че не е чул предупреждения или заплахи преди нападението, което не е било предизвикано с нищо. От БНТ обявиха, че осъждат нападението и се надяват извършителите на нападенията над журналисти, както и на други граждани, да бъдат открити и наказани. Вчера двама пребиха две жени нотариуси - майка и дъщеря. Жените бяха приети в болница със сериозни охлузвания по главите, като според лекарите са удряни и влачени. ", "date": "2017.07.25", "title": " Трима нападнаха журналиста Иво Никодимов в Борисовата градина (обновена)"}
{"url": "https://m.offnews.bg/news/Futbol_18793/Levskarite-shte-plashtat-mezhdu-7-i-15-leva-za-da-gledat-trupata-na-M_661366.html", "text": "От Левски стартират в сряда в 12:00 часа продажбата на билети за предстоящия домакински мач от трети кръг на Първа лига срещу Витоша Бистрица на стадион \"Виваком-Арена Георги Аспарухов\". Двубоят е в неделя от 21:00 часа.Желаещите могат да си закупят билет от намиращите се в техния град каси на Ticketpro Пропуските за мача ще са налични също в магазина на Левски на Сектор \"А\" на стадион \"Виваком-Арена Георги Аспарухов\" и магазина на НКП на Левски на бул. \"Тодор Александров\" 23.Обръщаме внимание на привържениците, че поради наказание след баража за Лига Европа срещу Верея ще бъдат затворени блокове 3 и 5 на Сектор \"А\".Притежателите на сезонни билети за тези блокове ще имат възможност да вземат безплатен пропуск за друго място в Сектор \"А\" по избор.За целта желаещите трябва да посетят клубния магазин и след представяне на своята карта ще им бъде предоставен билет за предстоящото домакинство.Сектор Б - 7 лв. Сектор В - 10 лв. Сектор А - 15 лв. (Блок 6), 18 лв. (Блок 4), 20 лв. (Блок 1, 2 и Прес ложа), 30 лв. (Ложа 2 и 3), 70 лв. (VIP - достъп до ВИП салона с кетъринг).", "date": "2017.07.25", "title": " Левскарите ще плащат между 7 и 15 лева, за да гледат трупата на Митов"}
{"url": "https://m.offnews.bg/news/Obshtestvo_4/Plazhovete-na-Nesebar-i-Ravda-v-mazut_661354.html", "text": "Спешна проверка след сигнали за замърсяване с мазут на южния плаж в Несебър и централния в Равда направи екип на РИОСВ-Бургас, Регионалната лаборатория към Изпълнителната агенция по околна среда и Морска администрация – Бургас. Обходена е цялата плажна ивица и е установено наличие на малки топчета от втвърден мазут, на места примесен с водорасли.Според очевидци топчетата са започвали да се появяват на пясъка след 15.00 часа вчера, съобщиха от пресцентъра на РИОСВ-Бургас.Морската вода е видимо чиста, без опалесценция. От лабораторията са взети водни проби, които ще бъдат анализирани по показател нефтопродукти.На концесионерите на всички плажове е дадено предписание за незабавно почистване на плажната ивица, което да продължи до пълното отстраняване на замърсяването.От РИОСВ-Бургас припомнят, че първото замърсяване тази година беше през юни на плажа на Обзор и се предполага, че морското течение го разнася по крайбрежието на Южното Черноморие. На 19 юли сигнал беше подаден за плажа на Синеморец, Община Царево. Тогава от Морска администрация - Бургас съобщиха, че вероятната причина е старо замърсяване извън териториални води на България, което било изхвърлено на брега от силния вятър и бурното море.", "date": "2017.07.25", "title": " Плажовете на Несебър и Равда в мазут"}
{"url": "https://m.offnews.bg/news/Ikonomika_59/Holandtci-kupuvat-Energoremont-KZK-dade-zelena-svetlina-za-sdelkata_661343.html", "text": "КупувачътКомисията за защита на конкуренцията разреши на холандския холдинг \"Дийтсман\" да придобие едноличен контрол върху \"Енергоремонт Холдинг\" и разпореди незабавно изпълнение на решението си от 20 юли, което беше публикувано днес.Преговорите за продажбата текат от средата на миналата година.\"Енергоремонт\" е най-голямата структура в България, специализирана в ремонта, модернизацията и изграждането на енергийни мощности и съоръжения, производството, доставката и монтажа на енергетичното оборудване и медални конструкции. Изпълнява ключови за страната проекти, само за 2016 г. оборотът на холдинга е 38 211 000 лева. Капиталът му е 19 213 700 лева. Оперира със свои компании в Обединени арабски емирства, Русия, Македония.Изпълнителен директор на холдинга е инж. Теодор Осиковски.Сред проектите му от последните години са: реконструкция на Околовръстния път на София - западна дъга; рехабилитация на железопътната инфраструктура по участъци на жп линията Пловдив – Бургас; изграждане и въвеждане в експлоатация на система за вземане на проби в „Мини Марица Изток” ЕАД; модернизация на резервоарен парк на пристанищен терминал \"Росенец\" на \"ЛУКОЙЛ Нефтофим Бургас\" - етап 2; санирането на 82 сгради на болници, училища, детски градини администрации, сред които Александровска болница, МВР болница, НХА, Националното музикално училище в столицата, МРРБ, БНТ; планови ремонти на пети и шести блок на АЕЦ \"Козлодуй\"; изграждане на хидроенергиен възел \"Цанков камък\"; строително-монтажни работи по втория метродиаметър на софийската поземна железница - 4 станции в участъка \"Обеля\" - \"Ломско шосе\" - пътен възел \"Надежда\"; подготвителни дейности за АЕЦ \"Белене\".През юни \"Енергоремонт\", АББ Аутомацион ГмбХ, Германия и „Българска енергетика“ АД подписаха нов договор с „Мини Марица Изток“ ЕАД за частична рехабилитация, която трябва да бъде завършена в двугодишен срок.Държавното предприятие, основано след сливането на други две през 1969 г. под името Централизиран енергоремонт и автоматика (ЦЕРА), между 1981 и 1985 г. изпълнява най-голямата модернизация на първата част на 600 МВт на ТЕЦ ”Марица изток” II. Сегашното си име получава през 1995 г., а в периода 2003-2009 г. холдингът е приватизиран изцяло, заедно акционерните си дружества.Акционерите в него са дружествата: „Миления 77“ ООД (33,03% акционерно участие), „Нови енергийни и индустриални технологии“ АД (21,59%), Българска енергетика АД (32,09%), „Геоприбор“ ЕАД (10.80%) и други акционери с общо 2,49% участие.\"Миления 77\" ООД се представлява от управителя Стилиян Христов. Съдружници са: „Стеком 7“ ООД; Йордан Димитров Костадинов; Милко Димитров Ковачев; Петър Богомилов Манчев (син на Богомил Манчев). Изпълнителният директор на \"Българска енергетика\" е Николай Радославов Райчев.\"Енергоремонт Холдинг\" АД има капиталови участия и упражнява контрол върху следните предприятия:- „Тотема“ ЕООД с управител Пламен Манджуков (подготовка и изграждане на органични горива);- \"Техенерго\" с председател на Съвета на директорите Иван Айолов (научноизследователска, инженерингова и производствена дейност в областта на икономическото използване на енергията и горивата);- „Енергоремонт-Русе“ ЕАД с председател на Съвета на директорите Владимир Иванов Василев (ремонти (основни и аварийни) на електроцентрали и свързаните с тях строително-монтажни дейности);- “Енергоремонт-Бобов дол” ЕАД с председател на Съвета на директорите Владимир Евтимов Марков (ремонти (основни и аварийни) на електроцентрали и свързаните с тях строително-монтажни дейности);- „Енергоремонт-ВАРНА“ с председател на Съвета на директорите Стойчо Желязков Желязков (ремонти (основни и аварийни) на електроцентрали и свързаните с тях строително-монтажни дейности);- „Енергоремонт-РАДНЕВО“ ЕООД с управител Петко Великов Василев (строително-монтажни дейности в областта на енергетиката и промишлеността, както и производство и монтаж на минно оборудване);- „Енергоремонт-МК“ ЕООД с управител Иван Георгиев Личев;- „Енергоремонт-Козлодуй“ ЕООД с управител Валентин Маринов Петров (строително-монтажни дейности в областта на енергетиката и промишлеността, както и производство и монтаж на минно оборудване);- „Инком 2003” ЕООД с управител Димитър Георгиев Ненов (проектантска, строителна и строително-ремонтна дейност);- “Обединение енергоремонт-ИТА КОМ“ ООД с управители Веселин Драгомиров Бояджиев и Цветан Бойчев Райков (асемблиране на абонатни станции);- „Енергоелектрикс 2010“ ООД (в ликвидация от 03.05.2017 г.) с управителите Стоян Захариев Джевизов и Христо Димитров Димитров (проектиране, изграждане, доставка, монтаж и въвеждане в експлоатация на подстанция „Царацово“ 110/20 кВ);- „Енергоремонт Хиперсоник Плазма“ ООД с управител Теодор Росенов Осиковски (подобряване на поведението на метала и промишленото оборудване при механични, химически и други въздействия);- „Учебен център по заваряване-РУСЕ“ ООД с управител Цветан Петров Кунев (обучение, квалификация, преквалификация и сертификация на заварчици);Цената на сделката не се съобщава, но от документите в КЗК става ясно, че холандският купувач планира да промени бизнес модела на \"Енергоремонт\" и да разшири дейността на външни пазари. Предвижда се намаляване на разходите и \"въвеждане на политика за по-бърза адаптация към променящия се пазар\". Съгласно уведомлението до КЗК основните дейности на дружеството имат цикличен характер и подлежат на периодично подновяване чрез обявяване на процедури за обществени поръчки, при което не съществува сигурност за запазване на настоящите клиенти или на част от тях. В този смисъл предвижданата концентрация цели да разнообрази предлаганите услуги чрез въвеждане на иновативни продукти и технологични решения, навлизането в нови отрасли и разширяване на портфолиото от предлагани услуги, както и да повиши качество на обслужване като по този начин дружеството ще защити общата си финансовата стабилност и ще повиши конкурентната си устойчивост на съответния пазар в светлината на Европейския енергиен съюз. След сделката \"Дийтсман\" ще консолидира бизнеса си в арабския свят - те имат представителство в столицата на ОАЕ Абу Даби, където \"Енергоремонт\" също имат клон.Българския холдинг има още представителства в руската и сръбската столица Москва и Белград, както и в Косово, Македония, Гърция и Албания.Дийтсман H.B. - част от  - предоставя услуги по експлоатация и поддръжка на съоръжения в нефтената и газовата индустрия, в областта на комуналните услуги и в други промишлени сектори, в това число и в минното дело. Групата предоставя глобални услуги по експлоатация и поддръжка на петролната и газова промишленост, специализира в планирането и управлението на производствени мощности и електроцентрали с комбиниран инсталиран капацитет, задвижвани от газови и парни турбинни мощности. Разполага с над 4000 души персонал и извършва дейности в страни от Африка, Южна Америка, Азия, както и в някои страни от Европа, сред които Франция, Италия, Португалия, Белгия, Холандия, Кипър и др.Сделката няма да окаже въздействие на никой съответен пазар в страната, заключават от Комисията, която в такива случаи не извърш задълбочен анализ на пазарното положение на участниците в нея.\"Те не осъществяват дейности на едни и същи съответни пазари, нито на вертикално или на тясно свързани съседни пазари на територията на страната. Поради това в случая не са идентифицирани пазари в страната, на които сделката ще породи последици и съответно не е налице вероятност за увреждане на конкуренцията на български пазар\", уточняват от КЗК и вземат положително за холанската компания решение.", "date": "2017.07.25", "title": " Холандци купуват \"Енергоремонт\", КЗК даде зелена светлина за сделката"}
{"url": "https://m.offnews.bg/news/Futbol_18793/Real-plashta-180-miliona-evro-za-Mbape-Monako-otricha-da-ima-sdelka_661347.html", "text": "Ръководствата на Реал Мадрид и Монако сe договориха за Килиан Мбапе, а сумата по трансфера ще е 180 млн. евро, пише вестник \"Марка\".Същинската сума по трансфера е в размер на 160 млн. евро, а останалите 20 млн. от европейската валута ще бъдат изплатени под формата на различни бонуси.Ако сделката наистина се реализира при тези условия, това ще е нов рекорд за сметка на тази между Манчестър Юнайтед и Ювентус за Пол Погба (105 млн. евро).Има вероятност обаче след броени часове той да бъде подобрен от този за Неймар, за когото Пари Сен Жермен планира да даде 222 млн. евро.След края на сезона \"белите\" работеха усилено по евентуалния трансфер на Мбапе, като имаха сериозна конкуренция от парижани.В един момент всичко затихна и се създаде впечатление, че младият французин ще си остане в Княжеството. Очевидно, сагата продължава.", "date": "2017.07.25", "title": " Реал плаща 180 милиона евро за Мбапе, Монако отрича да има сделка"}
{"url": "https://m.offnews.bg/news/Politika_8/Vatreshniiat-ministar-iadosan-mediite-ne-otrazili-praznika-na-MVR_661359.html", "text": "С директни критики към определени медии се обърна министърът на вътрешните работи Валентин Радев по време на извънредно заседание на съвета за социално партньорство, на което трябваше да бъдат обсъдени исканията на синдикатите в МВР.Вътрешният министър изрази недоволството си от това как е отразен празникът на МВР от медиите и че той е бил изместен от . Тогава предварително обявеният  на униформените беше изместен заради провеждане на церемония по повод професионалния празник на полицаите на 5 юли. \"Вие дойдохте и направихте стачка на празника на МВР-то\", ядосано се обърна към лидерите на синдикатите Радев. Той обясни, че е афектиран и призова синдикалистите да не му се обиждат:Радев обяви вариант, при който е заповядал да не се правят назначения в администрацията, докато \"не попълнят отдолу\". \"Ма може да пищи някой, може да е много важен чиновник - аз не казвам нищо лошо за чиновниците, надявам се повечето са добри и са на мястото си и работят, но след като долу няма нещо, което не е наред и ние не успяваме да го направим заедно, защото това е отговорност и на ръководството, и ваше, защото вие сте били тука, аз не съм бил тука - първо ще посегнем на тях. И това е една малка стъпка, един знак, да видят хората, че 30 лв. от тези заеми ги даваме на онези, които според нас малко повече са заслужили\", продължи Радев. ", "date": "2017.07.25", "title": " Вътрешният министър ядосан - медиите не отразили празника на МВР"}
{"url": "https://m.offnews.bg/news/Obshtestvo_4/Nov-kolezh-na-Tehnicheskiia-universitet-shte-obuchava-kadri-za-promish_661365.html", "text": "Техническият университет - София открива колеж в Казанлък, в който ще учат до 230 студенти в направление \"Машинно инженерство\".Проект за постановлението е внесен от министъра на образованието Красимир Вълчев в Министерския съвет, на база решение на Академичния съвет на ВУЗ-а и положително оценен проект от Националната агенция за оценяване и акредитация.В колежа ще се подготвят кадри за нуждите на редица предприятия в Казанлък и региона в областта на металообработването, производството на елементи за хидравлични съоръжения, както и за индустрията, свързана с военнопромишленото производство, се казва в мотивите за внасянето на проекта.В Казанлък работят повече от 300 производствени предприятия, а с най-голяма тежест са машиностроителните: „М+С Хидравлик“, „Капрони“, „Зино“, „Суперабразив“, „Индустриалтехник“, „Катанимпекс ЕООД“, „Хидропневмотехника“, „Шипка ООД“. В града са концентрирани около 90% от мощностите в подотрасъл „Хидравлика и пневматика“ на страната. Там е оръжейния завод \"Арсенал\".В машиностроителния сектор в Казанлък са ангажирани над 15 000 души.Специалността в колежа ще е „Технология на машиностроенето“. Завършилите ще получават диплома за висше образование със степен професионален бакалавър и професионална квалификация механик.Колежът ще се помещава на етаж в сградата на Професионалната гимназия по строителство, ще разполага с пет учебни кабинета и още шест стаи, самостоятелен вход и санитарен възел, отоплителна инсталация. В двора, където студентите могат да спортуват, има и едноетажна сграда, оборудвана за учебна практика.Техническият университет – София включва в структурата си 11 факултета, два департамента, филиал в Пловдив с два факултета, факултет в Сливен и два колежа – Обединен технически колеж и Колеж – Сливен.", "date": "2017.07.25", "title": " Нов колеж на Техническия университет ще обучава кадри за промишлеността в Казанлък"}
{"url": "https://m.offnews.bg/news/Futbol_18793/Marks-Lenin-zapochna-da-kasa-mrezhi-v-Braziliia_661353.html", "text": "Младият бразилски футболист с екзотично име Маркс Ленин започна да прави репутация в родината си.17-годишният халф, който наскоро подписа първи професионален договор с родния си клуб Фламенго, вкара красив гол при победата над Палмейрас с 3:1 в мач от полуфиналите на турнира за Купата на Бело Оризонте при юношите.Маркс Ленин се разписа след индивидуален пробив, завършил с удар с десния крак, с който прехвърли стража на съперника и топката се оплете в мрежата.", "date": "2017.07.25", "title": " Маркс Ленин започна да къса мрежи в Бразилия"}
{"url": "https://m.offnews.bg/news/Izvan-terena_18817/Futbolist-beshe-zabeliazan-v-knizharnitca_661349.html", "text": "Чудо на чудесата се случи с новия капитан на Локомотив Дани Айман Кики, информира \"Марица\".29-годишният ексцентрик бе забелязан и запечатан на снимка на място, което никой от познаващите го дори не подозира, че той може да посети. Не става въпрос за някой оборотен от турбо чалга бар в Пловдив и околията. Нито за ресторант.Дани Айман Кики бе забелязан в една от най-реномираните книжарници под тепетата. Той бе съсредоточил цялото си внимание на щанда за философска литература.Любимецът на пловдивските ученички разлисти съчиненията на мислителя Дийпак Чопра, който съветва как да живеем в хармония със себе си и природата.Тепърва предстои да разберем колко от философията на Чопра ще претвори в дела новият капитан на Локомотив, който пое лентата след напускането на Мартин Камбуров.Нападателят отказа да приема философски бавенето с месеци на заплатите и си тръгна, бесен от отношението на собственика Христо Крушарски.", "date": "2017.07.25", "title": " Футболист беше забелязан в книжарница"}
{"url": "https://m.offnews.bg/news/Obshtestvo_4/Dinko-zaplashi-zhurnalistkata-Tatiana-Kristi-zaradi-satirichno-video_661370.html", "text": "\"Ловецът на бежанци\" Динко Вълев от Ямбол отправи заплахи към журналистката Татяна Кристи заради нейно сатирично видео. Във видеото, качено на страницата \"Лютинка Бори Мрака\" във Фейсбук, Кристи влиза в ролята на \"новата приятелка\" на Динко, която обяснява, че Динко никога не би бил жена без причина, а оплакванията на предишната му приятелка са неоснователни. Приятелката на Динко Десислава подаде жалба в полицията през април за това, че е бита от Вълев. Жалбата е подадена от болницата в Бургас. Жената първоначално казала, че е получила нараняванията, падайки по стълбите. По-късно обаче се обадила в полицията и съобщила, че всъщност е била бита. Пред OFFNews тогава Динко отрече да е бил Десислава. \"Не съм удрял никого. Не съм я виждал от месеци. Тя отдавна не ми е приятелка, аз имам друга приятелка\", каза той. По този повод Татяна Кристи заснема видеото, което е качено във Фейсбук на 20 април. Вероятно Динко го е видял доста по-късно, защото е отправил заплахите на 12 юни чрез гласово съобщение във Фейсбук.Кристи публикува записа днес. В него Динко заплашва, че ако реши, ще ѝ направи живота черен. \"Майка ти ше е*ба в г*за, да знаеш, умряло куче. Как пускаш такива клипове, ма? Ненормална ли си, к'ва си? Ти луда ли си, ма? Аз да не съм някакъв травестит, да не съм педерас, да се занимавам с теб, ма, куче умряло? Съобразявай се малко, защото ше реша, ше та намеря и ше ти направя живота черен. Майка ти гърбава да е*ба грозна. Боклук\", казва Динко.Можете да чуете записа . \"Понеже става въпрос на Мутроландия нека и аз да добавя една заплаха отправена към мен на лични от Динко (известен още като \"национален герой\" по Бойково време.) Въпросното нещо ми обяснява, че ще ми направи живота черен в този мил звуков файл. Дали някой орган ще се самосезира...хм.... вземам пуканките и гледам...\", написа Кристи на страницата си във Фейсбук по повод заплахата на Динко. Пред OFFNews Кристи посочи, че се надява органите да се самосезират по въпроса и допълни, че ще уведоми американското посолство в София за случилото се. \"Очаквам органите да се самосезират, без дори да подавам жалба в полицията, защото този човек е публична личност, с редица криминални прояви. Този човек отправя заплахи за саморазправа, първо, на журналист в мое лице, второ, на американски гражданин. Смятам да уведомя американското посолство в София за отправена към мен заплаха и смятам да заведа дело срещу въпросното лице\", посочи тя. Ето и . ", "date": "2017.07.25", "title": " Динко заплаши журналистката Татяна Кристи заради сатирично видео"}
{"url": "https://m.offnews.bg/news/112_6/Ivo-Nikodimov-Blagodaria-za-podkrepata-s-neia-shte-pobedim-agresiiat_661371.html", "text": "Нападнатият журналист от БНТ Иво Никодимов изрази благодарността си от подкрепата, която получи след случилото се. \"Благодаря за подкрепата Ви. С нея ще победим агресията срещу лекари, нотариуси, журналисти, както и срещу всички хора, които са пострадали от обезумели побойници. В сигурните ръце съм на лекарите от Военно медицинска академия\", написа той на страницата си във Фейсбук.Никодимов беше нападнат от трима мъже този следобед в Борисовата градина. Подкрепата си към Никодимов изразиха редица журналисти и организации, които осъдиха нападението.БНТ също излезе с позиция за агресията към журналиста. ", "date": "2017.07.25", "title": " Иво Никодимов: Благодаря за подкрепата, с нея ще победим агресията"}
{"url": "https://m.offnews.bg/news/Koloezdene_18819/Izminaha-50-godini-ot-edna-ot-naj-tragichnite-istorii-v-Tura_661344.html", "text": "На 13 юли се навършиха 50 години от една от най-трагичните истории в колоезденето и Тур дьо Франс. На този ден буквално върху колелото умира британската звезда в този спорт Том Симпсън, чиято съдба след това е разказвана в книги и продължава да е обект на куп публикации.Юли 1967 година във Франция е бил необичайно горещ. Температурата се е задържала с часове над 40, а на легендарния Мон Венту (1911 метра) е достигала дори и 50. Адската жега и изтощението от изминатите вече 12 етапа се отразяват на състезателите. Три километра преди финала един от тях - Том Симпсън, пада на асфалта. Опитват се да му помогнат, но единствените му думи са \"Качете ме на колелото\". Качват го, той изминава 200 метра и отново пада, този път завинаги. Опитите да бъде върнат към живот, макар и навременни, се оказват неуспешни. Оказват му първа помощ, след това е транспортиран с хеликоптер в болница, където констатират смъртта му.Резултатите от анализа на кръвта му са шокиращи. В нея има следи от алкохол и амфетамини, масово използвани като допинг. Според мнозина Симпсън категорично е можело да се постави сред най-великите британски колоездачи, ако не и най-великия, ако не беше тази смърт от употреба на допинг. Едва 18-годишен той печели медал от олимпийските игри в Мелбърн, става прочут специалист в еднодневните гонки, световен шампион и става първият колоездач, избран за спортист на годината на Острова. Няма да е справедливо да се каже, че тези успехи са резултат на допинга.Симпсън е против забранените препарати, но мечтата му да спечели Тура го кара да жертва убежденията си. В тази епоха колоездачите са експериментирали върху с всякакви методи. Приемали са амфетамини като летците от втората световна война, пушели са по време на езда, тъй като тогава погрешно се е ширело убеждението, че никотинът повишава издръжливостта.Най-куриозното е, че са изпивали всичкия алкохол в минибаровете на хотелите и консумирали от крайпътните заведение, след което организационният комитет е бил принуден да плаща огромни сметки. Решимостта на Симпсън да спечели се проявява две години по-рано. Тогава той контузва ръката си при падане и продължава да кара. Спират го едва със заплахата, че развива гангрена и е заплашен от ампутация! В деня на фаталния 13 юли лекарят на отбора му забелязва, че е изтощен и го съветва да не стартира.\"Няма начин. 13 е щастливото ми число. Дъщеря ми и жена ми са родени на тази дата, днес е 13-и и етапът е 13-и\", казал колоездачът, който се подготвил за свирепото изкачване с три опаковки амфетамини в джоба. Той ги употребил още по средата на етапа. Според едни свидетели той пил коняк направо от бутилката, а други говорят за вино и бира. Каквото и да е било коктейлът от изкачване, горещина, алкохол и амфетамини така натоварили сърцето на Симпсън, че той не издържал и починал от сърдечна недостатъчност.Със смърта си си той обаче спасява хиляди други, тъй като шокът е толкова голям, че в международния олимпийски комитет осъзнават заплахата от употребата на допинг и повеждат борба с нея. Създава се специална медицинска комисия, списък на забранените препарати и методика за откриването им. На Мон Венту има поставен паметник на колоездача, който да служи за предупреждение на новите поколения. Каменният монумент служи също като място за поклонение, а от години участниците в Тура, особено британските, му отдават почит при преминаването край него. Сър Брадли Уигинс дори е спирал за снимка край паметника.Миналата година етапът до Мон Венту беше съкратен с 6 км заради силен вятър, а пък в тази изобщо не беше включен в маршрута.", "date": "2017.07.25", "title": " Изминаха 50 години от една от най-трагичните истории в Тура"}
{"url": "https://m.offnews.bg/news/Izvan-terena_18817/Vlezte-vav-forma-s-Tcersej-Lanistar_661334.html", "text": "Актрисата Лина Хийди, която изпълнява ролята на царствената Церсей Ланистър от хитовия сериал “Игра на тронове”, има много малко общо с високомерната си героиня в реалния живот.Тя не е руса, а е с гарвановочерна коса, обича да се смее, не слага грим, подкрепя всякакви благородни каузи и …прекарва една значителна част от времето си в боксовата зала или на килимчето за йога. Актрисата, която през октомври ще навърши 44 години, се занимава с бойния спорт далеч преди излизането на екран на “Момиче за милион долара”, който напълни с дами боксовите зали дори и у нас.В повод за нея се превръща дебютната й роля в киното, когато е 17-годишна и оттогава е редовен посетител. Боксовите клубове, които посещава, не пропускат да се похвалят със своята ВИП-гостенка. И докато Церсей Ланистър се налива с вино в Кралски чертог, за да преодолее стреса покрай овладяването на Железния трон, то Хийди почти не употребява алкохол и е вегетарианка. Любимите й храни са зелените зеленчуци от лук до броколи, лимонов сок, кленов сироп, чесън, тиквени семки, орехи макадамия, познат и като австралийски орех. Той е доста скъп, но си струва парите.“Аз съм мъжкарана. Много съм активна. Шансът да се учиш от професионалисти не е за изпускане. Бойните тренировки изразяват физиката. Да съм хладнокръвна е предизвикателство за мен. Има и елемент на катарзис – правя неща, с които се разминавам в реалността”, споделя Хийди.Ето и една примерна рутинна тренировка на Хийди в залата, която при редовно практикуване, ще прати със сигурност в нокаут излишното тегло. И докато във филма са в очакване да дойде зимата, то навън е лято и ако искате да привлечете одобрителни погледи на плажа, може да си помогнете с тези упражнения.Започнете упражненията без да почивате в продължение на 10 мин. всяко.  Почивайте между 2 и 3 минути между сериите.Напади напредНапади назадНаправете 10 минути планк, като задържате по 5 секунди  + добавете подскоци с нападиНапади назадПродължете с три серии лазене с гири с една ръка на всяка стъпка. Използвайте 5 кг. гири за това упражнение.След това продължете с три серии:10 пъти тупкания с 5 кг  топка и странични подскоци20 метра мечешко лазенеСлед това:20 стъпки на платформа 25 см. По десет с всеки крак5 серии подскоци на платформа 45 см за 30 секунди5 серии стъпки на платформа 45 смНаправете упражнения за разтягане на мускулите и успокойте пулса.", "date": "2017.07.25", "title": " Влезте във форма с Церсей Ланистър"}
{"url": "https://m.offnews.bg/news/Politika_8/Komisiiata-za-NDK-prikliuchi-s-preporaka-Smetnata-palata-da-napravi-pr_661377.html", "text": "Комисията за НДК приключи с препоръка Сметната палата да направи одит за финансовото управление на НДК между 2015 г. и 2017 г.Според приетия от депутатите доклад има \"съмнения за извършени нарушения\" от бившия директор Мирослав Боршош в този период. Сметната палата ще трябва да направи цялостен анализ на дейността на НДК, а не на отделни факти. Докладът беше приет с гласовете на ГЕРБ и Обединени патриоти. Срещу него гласуваха депутатите от опозицията, на която не стигна само един глас за отхвърлянето на доклада. БСП и ДПС обявиха, че са гласували \"против\", тъй като от доклада не е станало ясно къде са отишли 17 млн. лв. за българското европредседателство. Румен Гечев от БСП обяви, че има замитане на следите и така и не се е стигнало до отговор на \"очевадния въпрос кой е чадърът над г-н Боршош, а чадърът очевидно е премиерът г-н Борисов\". До създаването на комисията се стигна, след като министърът за европредседателството Лиляна Павлова уволни директора Мирослав Боршош заради съмнения в злоупотреби, премиерът Бойко Борисов го върна на поста и взе НДК от Павлова, а малко след това Боршош сам се оттегли до приключването на разследването, което започна в НДК. На Боршош са повдигнати две обвинения за нецелево разходване на средства.Вчера Боршош отказа да се яви на изслушване в комисията заради съмнение в комисията и в нейните членове. Депутатите на ГЕРБ пък гласуваха срещу предложението на изслушване да се яви премиерът Бойко Борисов, не беше призован и бившият министър на културата в кабинета на ГЕРБ Вежди Рашидов. Те прехвърлиха вината към принципала на НДК от служебното правителство Деница Златева. \"Ако чакахме на Деница Златева и на вашето правителство, назначено от президента Радев, днес нямаше да знаем нищо и вие изобщо нямаше да знаете какво се случва в НДК\", заяви депутатът от ГЕРБ Тома Биков. Биков дори обяви, че Борисов не бил върнал Боршош на поста му, след като беше уволнен от Павлова. \"Как да го е назначил обратно? Къде е Боршош в момента? Да не е директор на НДК? Никъде не го е назначил обратно! Имаме факт и той е безспорен – Лиляна Павлова уволни Боршош. Това правителство уволни Боршош и ако не беше Лиляна Павлова, сега изобщо нямаше да седим тука\", каза той. ", "date": "2017.07.25", "title": " Комисията за НДК приключи с препоръка Сметната палата да направи проверка"}
{"url": "https://m.offnews.bg/news/112_6/Avtobus-katastrofira-na-bul-Al-Pushkin-postrada-shofiorat_661376.html", "text": "Автобус на градския транспорт катастрофира на столичния бул. „Александър Пушкин”.Сигнал за инцидента е постъпил около 16.50 часа. Автобусът е засегнал оградата на сграда на булеварда.Вероятно на шофьора му е прилошало. Той е откаран в болница за преглед, съобщиха от МВР. На шофьора е взета и проба за алкохол, което е рутинна процедура при пътен инцидент, уточни директорът на СДВР комисар Ивайло Иванов. ", "date": "2017.07.25", "title": " Автобус катастрофира на бул. \"Ал. Пушкин\", пострада шофьорът"}
{"url": "https://m.offnews.bg/news/Temida_18762/Rajonniiat-prokuror-na-Sofiia-podade-ostavka-sled-kritikite-za-sluchai_661372.html", "text": "Районният прокурор на София Петър Белчев подаде оставка, съобщи БНТ. Информацията е потвърдена от Софийската районна прокуратура.Като причина са посочени критиките към прокуратурата по случая с убийството на Виола Николова. Виола беше убита по жесток начин на 23 юни. Доклад на прокуратурата след проверка по случая показа, че прокурори и служители на МВР са подценили опасността в поведението на убиеца на Виола Стефан Станев. Оказа се, че срещу Станев има подадени пет сигнала, но само по един от тях е образувано досъдебно производство, при това дни след убийството на Виола. Белчев е напуснал поста си като акт на морална отговорност, обявиха от прокуратурата, цитирани от \"Правен свят\". Той ще остане като редови прокурор в СРП. Петър Белчев беше избран за районен прокурор на София през 2014 година.", "date": "2017.07.25", "title": " Районният прокурор на София подаде оставка след критиките за случая \"Виола\""}
{"url": "https://m.offnews.bg/news/Sviat-_12/Maduro-promeni-teksta-na-Despacito-izpolzva-pesenta-za-agitatciia_661381.html", "text": "Венецуелският президент Николас Мадуро използва световноизвестния хит Despacito за политическа пропаганда. Песента прозвуча на митинг на Мадуро, който агитира за изборите за Учредително събрание тази неделя. \"Министърът на комуникациите ми каза, че имаме песен, създадена от група творци - искате ли да я видим? А, тя била само аудио, нека го чуем\", каза Мадуро, след което прозвуча песента с мелодията на Despacito, но с променен текст, който призовава към избирателна активност. Despacito означава \"бавно\", а в оригиналната песен се говори за техниката за съблазняване. Във варианта на Мадуро обаче се пее: \"Бавно вземи бюлетина. Целта на нашия призив за Увредително събрание е да обединим страната\", съобщи БНТ. Изборите са изключително важни за Мадуро, тъй като Учредителното събрание ще направи промени в конституцията, които ще бетонират властта в ръцете му. Срещу тези промени хиляди венецуелци протестират месеци наред, като по време на демонстрациите загинаха 100 души, а стотици бяха ранени. В същото време Луис Фонси от Daddy Yankee написа в Инстаграм обръщение към Мадуро, в което обяви, че не са разрешавали песента да бъде използвана за политически цели. Песента не е създадена, за да бъде манипулира волята на хората, които крещят за свобода и по-добро бъдеще, посочи той и допълни, че диктаторският режим на Мадуро \"е шега за целия свят\".  Despacito излезе през януари и само за няколко месеца се превърна в най-слушаното парче на всички времена. Парчето е слушано над 4,6 милиарда през стрийминг платформите. Песента от седмици оглавява престижната класация „Hot 100” на Билборд, което я прави първата песен на испански език, достигнала до такава позиция, след \"Macarena\" през 1996.", "date": "2017.07.25", "title": " Мадуро промени текста на Despacito, използва песента за агитация"}
{"url": "https://m.offnews.bg/news/112_6/Politciiata-razsledva-huliganski-podbudi-pri-napadenieto-na-Ivo-Niko_661384.html", "text": "Полицията разследва необоснована агресия и хулигански подбуди при нападението на журналиста от БНТ Иво Никодимов, обяви главният секретар на МВР гл. комисар Младен Маринов. Целият ресурс на Столичната дирекция на вътрешните работи е ангажиран с изясняването на случая около нападението на журналиста. В момента е заграден по-голям периметър на мястото, на което е станал инцидентът, търсят се следи и улики, за да се открият извършителите, посочи той.\"Няма данни да е получавал предварителни заплахи, а и той самият не свързва нападението със своята работа като журналист и не се сеща за някакъв конфликт, който да доведе до такава хулиганска проява. Всичко сочи, че агресията е непредизвикана, нямаме данни да е с цел грабеж. Работим по основната версия – хулигански подбуди и необоснована агресия\", каза Младенов.По думите му на този етап няма данни за връзка между нападението над Никодимов и нападението над двете жени нотариуси вчера. ", "date": "2017.07.25", "title": " Полицията разследва \"хулигански подбуди\" при нападението на Иво Никодимов"}
{"url": "https://m.offnews.bg/news/Temida_18762/Pchelar-koraben-inzhener-i-proektant-zadarzhani-za-meleto-v-sozopolsk_661379.html", "text": "Петимата арестувани за побоя, нанесен над клиенти и служители в созополския бар \"Бикини\" през уикенда, остават за постоянно в ареста, реши преди минути Бургаският районен съд.Трима от тях се оказаха с интересни професии. Георги Недялков се занимава с отглеждане на пчели и поправка на климатици, Красимир Апостолов бил корабен инженер, а Димитър Харалампиев – Рочата се представи като проектант.Другите двама - Георги Джендов и Пламен Русев, се водят управители на фирми.От петимата единствено Димитър Харалампиев е осъждан за нападение над полицай миналата година, за което е в пробация. Двама са реабилитирани, всички са с чисто съдебно минало.Пред магистратите някои от тях заявиха, че са невинни, отишли са в клуба да се забавляват, като дори не всички от групата се познавали.Адвокатите им пък обявиха, че за някои от клиентите им няма доказателства, че са участвали в мелето.Съдът обаче се съобрази с показанията на около десетина свидетели, които заявяват, че петимата задържани са удряли и блъскали клиенти и служители на бара, заплашвали са ги и са били въоръжени.Според показанията групата от петимата е размахвала ножове, мачете и електрошок, има съмнение и за пистолет.Решението може да бъде обжалвано пред Бургаския окръжен съд.", "date": "2017.07.25", "title": " Пчелар, корабен инженер и проектант задържани за мелето в созополския бар „Бикини“"}
{"url": "https://m.offnews.bg/news/Obshtestvo_4/Niama-postradali-balgari-pri-katastrofata-v-Ungariia_661369.html", "text": "Няма загинали и пострадали българи при катастрофата с български микробус в Унгария, съобщиха от Министерството на външните работи, позовавайки се на информация от българското посолство в Будапеща и унгарските власти. Трима души загинаха след катастрофа между микробус с български регистрационни номера и полски камион. Жертвите са две жени и един мъж, които са пътували в българския микробус. Мъж е приет в болница в тежко състояние. Инцидентът е станал на магистрала близо в Източна Унгария, близо до град Бихаркерестеш. Към момента не е установено какви са причините, довели до катастрофата. От унгарската полиция са информирали българската дипломатическа мисия, че към момента няма данни за участие на български граждани в инцидента.", "date": "2017.07.25", "title": " Няма пострадали българи при катастрофата в Унгария"}
{"url": "https://m.offnews.bg/news/Politika_8/Debatat-za-klas-prosluzheno-vreme-ostava-za-esenta_661380.html", "text": "Дебатът за клас \"прослужено време\" остава за есента. Той ще продължи в Националния съвет за тристранно сътрудничество, чието следващо заседание е през септември, стана ясно след срещата на премиера Бойко Борисов с представители на работодателските организации.Темата не стои на дневен ред на кабинета, обяви след срещата финансовият министър Владислав Горанов.Какво ще се реши накрая, нашата позиция е, че това не ни е основният приоритет, много по-важни неща имаме да решаваме, подчерта той.Темата за премахването на клас \"прослужено време\" беше повдигната от работодателските организации на среща с вицепремиера Валери Симеонов. Тогава той обяви, че подкрепя идеята, а синдикатите веднага поискаха среща с Борисов. Малко след това Симеонов обяви, че е изказал лично мнение, което е било изтълкувано като мнение на правителството. Дебатът по темата обаче продължи, а тонът от страна на работодателите сериозно се ожесточи, след като те обявиха работниците за \"търтеи\", а синдикатите за вредни за икономиката. По този повод Горанов отправи критики към тях, като посочи, че излизат извън рамките на добрия тон и напомни, че обидите и нападките не са добра основа за социален диалог. \"Направи ни лошо впечатление, и премиерът го сподели, че не ни харесва, че се заразяват от политиците и вземат лошото от начина, по който ние водим дебат\", коментира финансовият министър.Горанов допълни, че на срещата е бил обсъден и план за работа на тристранния съвет с приоритетите на работодателите по него. На следващото заседание на Тристранката ще продължи и обсъждането как да се определя размерът на минималната заплата.В същото време председателят на БСП Корнелия Нинова обяви, че кабинетът на Борисов е взривил тристранния диалог. Вицепремиер от правителството – Валери Симеонов, и депутати от ГЕРБ – Менда Стоянова, заявиха позиция на страната на работодателите за клас „прослужено време“. От друга страна - Борисов се срещна със синдикатите и зае тяхната страна, което блокира социалния диалог и работата на Тристранния съвет, където трябва да се вземат най-важните решения за икономиката, доходите на хората, а по същество блокира и социалната държава, посочи тя.„Казаха се много тежки думи между партньорите и за нас е непонятно как ще седнат на една маса и ще вземат отговорни решения“, коментира тя.По нейните думи е абсолютно неприемливо да се определя правото на свободно сдружаване на работещите хора, като вредно за държавата и икономиката. „Не приемаме и определението за работещите хора като „търтеи“. Миньорите от Бобов дол, които си чакат заплатите неопределено време вече и работят при нечовешки условия на труд, търтеи ли са? Или шивачките, които работят в цеховете по 18 часа, без право на почивка и отпуск и без да си получат заплатите – търтеи ли са?“, попита Нинова. ", "date": "2017.07.25", "title": " Дебатът за клас \"прослужено време\" остава за есента"}
{"url": "https://m.offnews.bg/news/Vodni_18774/Balgarin-shte-pluva-na-final-na-svetovno-za-parvi-pat-ot-10-godini_661382.html", "text": "18-годишната ни плувна надежда Антъни Иванов ще плува на финал на световното първенство.Българинът даде осмо време в полуфиналите на 200 метра бътерфлай на шампионата на планетата по плуване в Будапеща и утре ще стартира сред най-добрите осем в света в дисциплината.18-годишният талант плува в първия полуфинал, където даде четвърто време - 1:55.58 минути, като остана на 3 стотни от феноменалното плуване в сериите тази сутрин и националния рекорд - 1:55.55 минути.Най-бърз в полуфиналите бе японецът Даия Сато с 1:54.03.За последно българин плува във финал на световно първенство преди 10 години, когато Михаил Александров участва на 100 м бруст на шампионата в Мелбърн.Предишният финал пък бе в бътерфлая през 1994 г. в Рим, когато Денислав Калчев плува на 100 м.", "date": "2017.07.25", "title": " Българин ще плува на финал на световно за първи път от 10 години"}
{"url": "https://m.offnews.bg/news/Politika_8/Obsazhdat-zasilvane-na-ohranata-okolo-Borisovata-gradina-sled-napadeni_661383.html", "text": "Мерки за справяне с агресията са обсъдени на спешна среща на министъра на вътрешните работи Валентин Радев, главния секретар на МВР Младен Маринов, директорите на Главна дирекция „Национална полиция” и СДВР Христо Терзийски и Георги Хаджиев с ръководителите на столичните полицейски управления.\"Изненадани сме от случаите на агресия от последните дни, затова реших да присъствам на срещата с началниците на районните управления в София. Професионалното ръководство обсъжда какви конкретни мерки да предложат и предприемат, за да се подобри сигурността в сезон, в който криминогенната обстановка е по-скоро овладяна\", обяви след срещата Радев.Усилване на патрулите, засилване на вниманието към криминогенните елементи, включително и извън София, са сред мерките, които дискутирахме. Обсъдихме и случаи извън района на Борисовата градина и подходящи механизми за подобряване на обстановката на сигурност, така че да спрем изява на подобна агресия, за да са спокойни гражданите. Професионалистите в МВР и СДВР ще направят обстоен анализ и ще предложат професионални стъпки срещу всички прояви на агресия, включително и на опити на посегателство срещу полицейски служители, но нека първо приключи разследването по двата последни случая, за които засега няма обяснение, допълни той. Спешната среща беше свикана след нападението над журналиста Иво Никодимов и вчерашното нападение над две жени нотариуси в района на Борисовата градина. Нападението над Никодимов те определиха като брутален хулигански акт, за който не е имало никакви подбуди. За вчерашното нападение над двете жени за момента също няма обяснение. От МВР смятат, че между двата случая няма връзка. Коментирахме разположението на патрулите около Софийския университет и Борисовата градина, както и мерки за инструктажа на патрулите в тези райони. Набелязали сме места за проверка, като профилът на нападателите най-вероятно е свързан с лица от криминалния контингент или дори непълнолетни. Има вероятност нападателите да са засечени, затова разпоредихме мерки за запазване на записите от камерите в района, дори и от по-отдалечени обекти, за да се направи обстоен преглед, допълни Терзийски.", "date": "2017.07.25", "title": " Обсъждат засилване на охраната около Борисовата градина след нападенията"}
{"url": "https://m.offnews.bg/news/Izvan-terena_18817/Bozhigol-se-zahlasva-po-krasotite-na-Shvejtcariia_661368.html", "text": "Българският нападател Валери Божинов очевидно показва, че не обича да се застоява на едно място, както в клубните си отбори, така и в живота.Бившият национал се възползва от свободното си време и не спира да обикаля из красивите места на Швейцария, където в момента защитава цветовете на местния отбор Лозана.Божигол не пропуска да публикува в официалния си профил в социалната мрежа Инстаграм екзотични снимки от града на отбора в който играе, както и от курорта, който е част от швейцарската ривиера - Монтрьо.Припомняме, че преди седмица Валери използва ваканцията, за да заведе сръбската си половинка Биляна Дол на любимото им място - Милано.В столицата на модата влюбените празнуваха последната Коледа, като не крият пристрастията си към италианския град, който ги е пленил със своята романтика. Любопитното е, че в Милано обича да отскача и бившата на Божинов – Николета Лозанова. В града обаче тя не търси романтика, а се отдава на шопинг от модните бутици.", "date": "2017.07.25", "title": " Божигол се захласва по красотите на Швейцария"}
