{"url": "https://offnews.bg/psihologia/4-dnevna-rabotna-sedmitca-kakvo-pokaza-realen-test-v-nova-zelandia-684778.html", "text": "Преди месеци новозеландска компания реши да проведе реален тест, като въведе 4-дневна работна седмица без да намалява заплащането на служителите си.Новината обиколи света и предизвика огромен интерес, а ето че вече е готов и отчетът с изводите от експеримента, съобщава \"Гардиан\".С две думи: тестът завършил с пълен успех. 78 на сто от служителите споделили, че вече много по-пълноценно се справят с баланса между личния си живот и служебните задължения.През експеримента са преминали 240 души в компанията Perpetual Guardian, която управлява фондове, завещания и инвестиционни планове. Тестът е проведен през март и април. Служителите работели 4 дни по 8 часа, но им се плащало за 5 дни. В същото време учени са наблюдавали и изследвали ефекта от експеримента.Основателят на фирмата Андрю Барнс споделя, че идеята му била да подобри баланса работа-личен живот и по този начин да накара хората си да се фокусират повече, когато са в офиса, давайки им допълнителен почивен ден.Един от наблюдателите на експеримента, професор по мениджмънт на човешките ресурси, съобщава, че служителите се чувствали по-удовлетворени и в личен, и в професионален план. През ноември 2017 54% от тях посочвали, че ефективно постигат баланс между личните и професионални задължения. След експеримента този процент нараснал с 24 на сто.Понижили се и нивата на стрес сред служителите. За сметка на това, че били по-стимулирани да работят, по-ангажирани с работата си и по-доволни от нея. Намалили и времето, което прекарват в интернет не по работа.Барнс, на свой ред, коментира, че ще обмисли дали дa не въведе дългосрочно тази практика. Той смята, че тя би позволила на хората да прекарват повече време с децата и близките си, да се погрижат по-добре за здравето си, да развият интересите си. По-малкият брой служители в работните дни пък би позволило на фирмите да наемат по-малки офиси.", "date": "2018.07.20", "title": "4-дневна работна седмица? Какво показа реален тест в Нова Зеландия"}
{"url": "https://offnews.bg/kultura/tom-dzhouns-vleze-v-bolnitca-otmeni-kontcert-684786.html", "text": "Том Джоунс е бил приет в болница заради бактериална инфекция. 78-годишният певец отмени и участие в Чичестър заради влошеното си здраве. За това съобщи самият той в Туитър. Певецът изрази тъгата си от отмяната на концерта и благодари на феновете си за подкрепата и разбирането им. Той обяви, че се надява концертите му през този уикенд - в германската \"Elmsland Arena\" и Питърбъро, ще се състоят.Отмененият концерт ще се състои на 12 август. ", "date": "2018.07.20", "title": "Том Джоунс влезе в болница, отмени концерт"}
{"url": "https://offnews.bg/112/kato-na-kino-politcai-presledvaha-i-zadarzhaha-dzhip-s-migranti-i-kan-684783.html", "text": "7 чужденци и каналджия са задържани в землището на село Горочевци след полицейско преследване.Eкшънът се развил вчера в 20.30 часа, когато граничните полицаи забелязват джип и лека кола са се движат заедно към българо-сръбската граница.Двама гранични полицаи тръгнали след съмнителните коли, подали им сигнал, но те не спрели и направили опит да избягат.На пътя лекият автомобил пропуснал отпред джипа, в който били мигрантите. Леката кола опитала да избута от пътя граничните полицаи и блъснала дясната страна служебния автомобил.Автомобилът на Гранична полиция увеличил скоростта и настигал джипа. Тогава водачът на джипа е спрял и се е опитал да избяга.След кратко преследване и предупредителни изстрели във въздуха граничните полицаи са задържали шофьора – 45-годишен, криминално проявен, от София.В джипа са открити 7 чужденци, по първоначални данни иракчани.Каналджията и мигрантите са задържани в ГПУ-Трън. Уведомена е районната прокуратура. Работата по случаяпродължава, съобщават от МВР.", "date": "2018.07.20", "title": "Като на кино: Полицаи преследваха и задържаха джип с мигранти и каналджия"}
{"url": "https://offnews.bg/112/kradtci-otmaknaha-5-tcifrena-suma-ot-hipermarket-v-mladost-684782.html", "text": "Крадци са томъкнали 5-цифрена сума от хипермаркет в столичня квартал \"Младост\".Заместник-директорът на СДВР ст. комисар Антон Златанов каза по време на брифинг, че случаят е от днес, но няма повече подробноти по него.„Работи се по-случая, извършен е оглед. Има насоки и колегите работят. На този етап е рано за по-подробна информация“, допълни той.Очаквайте подробности!", "date": "2018.07.20", "title": "Крадци отмъкнаха 5-цифрена сума от хипермаркет в Младост"}
{"url": "https://offnews.bg/politika/vsichki-koito-idvat-da-pomagat-na-baba-dora-raznasiat-chumata-obiav-684787.html", "text": "\"Всички, които идват да помагат на баба Дора или на когото друг поискат, не съзнават, че това е пренасяне на заразата\". Това заяви вътрешният министър , категоричен е вътрешният министър Валентин Радев.Според него ситуацията в страната е кризисна, затова властите ще бъдат строги в мерките за сигурност в заразените зони. „Ако искаме да се опазим – това е начинът”, подчерта министърът.„Съпричастни сме към болката на хората. Много добре я осъзнаваме, никой не иска да посегне на ничие животно, ако то е здраво”, каза още той.Радев допълни, че министрите също ще отидат в засегнатите райони. „Искаме хората да ни виждат и да съдействаме за разбиране на ситуацията”, каза той и призова да се спазват указанията на МВР.„Моля за дисциплинираност, хората да изпълняват указанията. Усещам как само след няколко дни ще ни обвините, че не сме взели твърди мерки. Вече чувам такива гласове”, допълни министърът.Той коментира пред депутатите, че службите работят, за да намерят източника на заразата, като в момента не се изключват никакви хипотези.\"Този, който политизира случая, работи срещу гражданите. Никакво политизиране, грижата е обща. Това е криза. Не ни поставяйте в ъгъла, и то точно вие - народните представители, от които очакваме подкрепа. Разчитаме на разбирането ви, пред вас първи разказахме всичко\", каза министърът.", "date": "2018.07.20", "title": "Всички, които идват да помагат на баба Дора, разнасят чумата, обяви вътрешният министър"}
{"url": "https://offnews.bg/temida/prokuraturata-fintira-modela-gabriela-medarova-i-ia-ostavi-v-aresta-684784.html", "text": "22-годишната , която през април , а няколко седмици по-късно , остава в ареста след процедурна хватка от страна на държавното обвинение. Пловдивският районен съд разгледа искането на танцьорката да излезе от ареста, тъй като на 22 юли изтича максимално допустимият срок по задържането ѝ. В хода на заседанието обаче стана ясно, че половин час преди него прокуратурата е внесла в съда обвинителния акт и делото е влязло в съдебна фаза. Това означава, че за да се гледа мярката за неотклонение на Медарова, това трябва да бъде насрочено в друго заседание пред друг съдебен състав. Действията на прокуратурата са станал без знанието на адвоката на Медарова Орлин Търновалийски. Родителите на момичето, които бяха в съдебната зала, заявиха, че дъщеря им е станала жертва, а в последните месеци тя е преосмислила поведението си е не заслужава да остане в ареста.Адвокатът обясни, че обвинителният акт не е бил предявен. Районният съдия Божидар Кърпачев обаче е категоричен, че нов съдебен състав ще трябва да прецени дали да насрочи ново заседание за разглеждане на жалбата срещу мярката за неотклонение или ще определи дата за разпоредително заседание, в което да се произнесе и по искането за промяна на взетата мярка на подсъдимата, категоричен бе съдията.Габриела Медарова е обвинена в причиняване на лека телесна повреда по хулигански подбуди, за което престъпление се предвижда затвор до една година или пробация. Спрямо нея е повдигнато и обвинение за нанесени материални щети на десет леки автомобила.", "date": "2018.07.20", "title": "Прокуратурата финтира модела Габриела Медарова и я остави в ареста"}
{"url": "https://offnews.bg/koloezdene/peter-sagan-specheli-13-ia-etap-v-tura-tomas-ostana-lider-684789.html", "text": "Трикратният световен шампион на шосе Петер Саган от отбора на Bora-hansgrohe триумфира в 13-ия етап на Тур дьо Франс 2018.Словакът спечели с луд финален спринт в последните 200 метра транзитния равнинен етап между Бург Д'Ойсан и Валенс (169,5 км), като изпревари Александър Кристоф (ОАЕ) и Арно Демар (FDJ) в последните метри, за да запише трета победа в Тур дьо Франс 2018 и общо 11-ата в кариерата.Така той изравни собственото си постижение от дебюта си през 2012 година и отпреди две години, когато също спечели три етапа, но сега може да подобри постижението си, тъй като предстоят още два спринтьорски етапа. Времето на Саган е 3:45.55 часа, като той увеличи аванса си за зелената фланелка. Словакът събра 398 точки - с 228 повече от норвежеца Кристоф.\"Този етап беше като разходка по голф игрище за нас след вчерашния. Днес доста хора караха, за да си починат от вчера. Хубаво е, че успях да спечеля етапа. Бях доста назад в последните 600 метра, успях да се доближа до Кристоф и да се закача за него. Сега важното е да стигна до финала в Париж\", коментира Саган след финала.В генералното класиране не настъпиха промени. Лидер остава Герант Томас от Sky с аванс от 1:39 минути пред лидера си Крис Фрум и 1:50 минути пред третия Том Дюмулен от Sunweb.Утре предстои 14-ия етап между Сен Пол Троа Шато и Менд (188 км), като началото му е от 14 часа българско време.", "date": "2018.07.20", "title": "Петер Саган спечели 13-ия етап в Тура, Томас остана лидер"}
{"url": "https://offnews.bg/obshtestvo/arestuvaha-patni-politcai-za-nezakonna-targovia-s-avtomobili-684790.html", "text": "Пътни полицаи са арестувани в Габрово при мащабна акция заради незаконна търговия с автомобили. По информация на bTV сред арестуваните е и шефът на КАТ-Габрово.Паралелна операция има и във Варна, където е задържан краден кемпер, който е нерегламентирано регистриран в КАТ-Габрово.Заподозрените за незаконна търговия с автомобили и пренабиване на номера са наблюдавани дълго време, съобщи Нова телевизия.От прокуратурата потвърдиха, че се извършват акции в Габрово и Варна.„Престъпната група е извършвала длъжностни и документни престъпления. Част от лицата, участници в групата се намират на територията на Варна. В момента на територията на областите Варна и Габрово се извършват процесуално-следствени действия – претърсвания на служебни помещения в КАТ Габрово, в жилища, автомобили, извършват се и лични обиски, разпитват се и свидетели“, заяви говорителят на главния прокурор Румяна Арнаудова пред \"Фокус\".", "date": "2018.07.20", "title": "Арестуваха пътни полицаи за незаконна търговия с автомобили"}
{"url": "https://offnews.bg/sviat/otroveniat-s-novichok-britanetc-izleze-ot-bolnitcata-684791.html", "text": "Отровеният с \"Новичок\" британец Чарли Роули беше изписан от болницата три седмици след отравянето с нервнопаралитичното вещество, съобщи Би Би Си. 45-годишният британец и неговата партньорка - 44-годишната Доун Стърджис, бяха приети в болница на 30 юни след излагане на невротоксичния агент. Жената почина на 8 юли.От болницата обявиха, че Роули е преминал през \"нещо ужасно, което повечето от нас не могат да си представят\". Оттам изразиха съжалението си за смъртта на Доун Стърджис.\"Продължаваме да мислим за семействата на Чарли и Доун и да ги подкрепяме в трудния процес на приемането на смъртта на жената\", допълниха от лечебното заведение.С \"Новичок\" преди месеци бяха отровени и бившият руски шпионин Сергей Скрипал и дъщеря му Юлия.", "date": "2018.07.20", "title": "Отровеният с 'Новичок' британец излезе от болницата"}
{"url": "https://offnews.bg/obshtestvo/nov-grafik-mon-predlaga-promeni-vav-vakantciite-i-datite-za-izpitite-684788.html", "text": "Министерството на образованието и науката (МОН) публикува за обществено обсъждане проекта за нов график на учебното време и ваканциите, както и за датите и дейностите по провеждане на матурите, националното външно оценяване и изпитите за придобиване на професионална квалификация през следващата учебна година.Предлага се задължителните две матури да останат на същите дати:- български език и литература - 21 май 2019 г.;- предмет по избор на зрелостника - 23 май 2019 г.Държавните зрелостни изпити по желание да се проведат в периода 28 май - 31 май 2019 г., предвижда проектът.Държавният зрелостен изпит по български и литература в поправителната сесия да се проведе на 28 август 2019 г., вторият задължителен изпит - на 29 август, а изпитите по желание - в периода 30 август - 04 септември 2019 г.Следващата учебна 2018/2019 г. е първата, в която по учебен план седмокласниците ще учат 36 учебни седмици, т.е. за тях учебните занятия ще приключат на 28 юни, а не на 15 юни, както досега.Предвижда се те да проведат изпитите за прием в гимназиите (националните външни оценявания) на следните дати:- по български език - на 17 юни 2019 г.;- по математика - на 19 юни 2019 г.Досега датите съвпадаха с тези за двата задължителни държавни зрелостни изпита.Подаването на документите за участие в приема за гимназиите ще е от 3 до 5 юли 2019 г.Резултатите от първото класиране на учениците трябва бъдат обявени до 11 юли 2019 г., от второто класиране - до 18 юли, а обявяването на незаетите места след втори етап на класиране ще бъде на 23 юли.Промяна се предлага и за външните оценявания за четвъртокласниците - на 9 май 2019 г. да се проведе изпитът по „Човекът и обществото“, а на 10 май - по „Човекът и природата“. Проверката на знанията по български език и литература е предвидена за 14 май, а по математика – за 16 май 2019 г. Оценяването на дигиталните компетентности на учениците от X клас да се проведе в периода 10-14 юни 2019 г., предвижда проектът.Държавните изпити по теория на професията и специалността за придобиване степен на професионална квалификация се провеждат на три сесии – през януари, юни-юли и септември. Те са в зависимост от това, кога желаещите са придобили право да ги положат.ВаканцииЧетири са предвидените ваканции през следващата учебна 2018/2019 г., които се предлагат с графика за почивните дни.01.11. - 04.11.2018 г. вкл. - есенна;22.12.2018 г. - 01.01.2019 г. вкл. (общо 11 дни) - Коледна;02.02.-05.02.2019 г. - междусрочна.Вторият срок трябва да започне на 6 февруари.30.03. - 07.04.2019 г. вкл. - пролетна (за учениците от I до XI клас)05.04. - 07.-4.2019 г. - пролетна (за дванадесетокласниците).За сравнение - през последната 2017/2018 година ваканциите и неучебните дни бяха както следва:01.11.2017 г. – 05.11.2017 г. вкл. – есенна23.12.2017 г. – 02.01.2018 г. вкл. – коледна за I - XII клас03.02.2018 г. – 06.02.2018 г. вкл. – междусрочна за I - XII клас31.03.2018 г. – 09.04.2018 г. вкл. – пролетна за I - XI класНачало на втория учебен срок на учебната 2017/2018 година: 7 февруари.", "date": "2018.07.20", "title": "Нов график: МОН предлага промени във ваканциите и датите за изпитите след VII клас"}
{"url": "https://offnews.bg/futbol/sezonat-v-parva-liga-startira-s-pobeda-na-vitosha-nad-dunav-684794.html", "text": "Сезонът в Първа лига стартира с победа на Витоша Бистрица над Дунав с 2:1 в двубой от първия кръг на родното първенство, игран на стадион \"Витоша\". Точни за успеха на \"тигрите\" бяха Наско Милев и Стефан Христов, докато за гостите от Русе се разписа Ахмед Ахмедов, който е и първият голмайстор в елита през тази година.Преди първия съдийски сигнал двата отбора излязоха със специални фланелки с надпис \"Червен картон за футболните хулигани\" по повод новата кампания срещу фенските изцепки по трибуните и извън тях.Първото полувреме започна с натиск на гостите от Русе, които стигнаха до гол още в 4-ата минута. Голмайстор бе Ахмед Ахмедов. Той отбеляза след грешка на вратаря Николай Георгиев, който изпусна топката след слаб шут на Светослав Ковачев - 0:1.Втората част започна по прекрасен начин за домакините. Те не спираха да атакуват и това си каза думата в 61-ата минута, когато получиха право да изпълнят дузпа. Зад топката застана Наско Милев, срещу когото бе извършено нарушението, а той не сгреши от наказателния удар - 1:1.По-малко от 2 минути по-късно \"тигрите\" стигнаха до пълния обрат. Стефан Христов отбеляза след страхотна асистенция от Георги Амзин - 2:1. Малко преди последния съдийски сигнал нервите взеха превес и Петко Цанков даде начало на сдърпване, заради което Ивайло Стоянов му показа червен картон, но той не бе единственият санкциониран. Същият цвят видя и неговия съотборник Анти Рениа, който вече имаше жълт картон и получи втори такъв. От Дунав пък бе изгонен Красимир Станоев.", "date": "2018.07.20", "title": "Сезонът в Първа лига стартира с победа на Витоша над Дунав"}
{"url": "https://offnews.bg/sviat/napadenie-s-nozh-v-avtobus-v-germania-9-dushi-sa-raneni-obnovena-684785.html", "text": "9 души са ранени при нападение с нож в автобус в Германия, съобщиха световните агенции. Нападението е станало в град Любек. Първоначално беше съобщено, че ранените са 14, но след това говорител на местната полиция коригира броя на пострадалите. Автобусът пътувал за близкото селище Травемюнде. Според очевидци пътник внезапно хвърлил на земята раница, от която излизал дим. След това извадил нож и нападнал пътниците. Шофьорът веднага спрял и отворил вратите, за да слязат пътниците. Самият шофьор също е бил ранен при атаката.Нападателят опитал да избяга, но наблизо е имало полицаи, които са го арестували.По неофициална нападателят е иранец и е на около 30 години. Не са ясни мотивите за нападението.  ", "date": "2018.07.20", "title": "Нападение с нож в автобус в Германия, 9 души са ранени (обновена)"}
{"url": "https://offnews.bg/futbol/harvatski-futbolist-se-otkaza-ot-medala-si-ot-svetovnoto-v-rusia-684773.html", "text": "Нападателят на Милан и националния отбор на Хърватия Никола Калинич се отказа от своя сребърен медал от световното първенство в Русия.Припомняме, че вчера след гласуване, в което са участвали играчите и треньорите на \"шахматистите\", бе взето решение 30-годишният футболист също да вземе отличие, въпреки че беше изгонен от тима по време на Мондиал 2018.\"Благодаря за медала, но аз не играх в Русия\", заяви Калинич пред хърватската медия \"Спортске новости\". Реакцията му до някаква степен е логична, тъй като той бе отстранен от тима, защото отказа да се появи като смяна в края на мача с Нигерия, спечелен с 2:0 и в крайна сметка не записа нито една минута на терена.Официално от щаба на хърватите бяха съобщили, че причината за отказа на Калинич е нежеланието му да бъде ползван като смяна в решени вече мачове, което вбесило селекционера Златко Далич.Макар да бе с група от само 22-ма футболисти в последните си шест мача на първенството, \"Шахматистите\" стигнаха до първия си финал на световно първенство, където обаче отстъпиха с 2:4 пред Франция.", "date": "2018.07.20", "title": "Хърватски футболист се отказа от медала си от световното в Русия"}
{"url": "https://offnews.bg/politika/izchezna-grupata-koiato-puska-klipovete-za-kashtata-v-barselona-684755.html", "text": "Фейсбук групата \"Да спрем разграбването на България\", която публикува видеа и информация по скандала с \"къщата в Барселона\" и \"Мис Бикини\" и обвърза двете с премиера Борисов, е премахната от социалната мрежа днес.Вероятно групата е била докладвана и свалена от администраторите на Фейсбук.Групата разпространи два клипа за имот в каталунската столица и разказа подробно за връзката между къщата, близки до Бойко Борисов хора и Борисов официално отрече да има общо с аферата.Създателите на клиповете обещаха в най-скоро време да публикуват и трето видео с допълнителна информация.", "date": "2018.07.20", "title": "Изчезна групата, която пуска клиповете за къщата в Барселона"}
{"url": "https://offnews.bg/sviat/tereza-mej-poiska-nova-sdelka-ot-es-za-irlandskata-granitca-684780.html", "text": "Британският премиер Тереза Мей поиска от Европейския съюз за ново споразумение, за да се предотврати \"твърда\" граница в Северна Ирландия, и настоя Брюксел бързо да отговори на нейния план с цел да се избегне предполагащ вредни последици Брекзит без сделка, предаде Ройтерс, цитирана от БТА.Мей каза в реч пред политици и бизнес лидери в Белфаст, че евентуална \"твърда\" граница между Северна Ирландия и Ирландия, след като Великобритания напусне ЕС, ще бъде \"почти немислима\", но отхвърли сегашния план на Брюксел като \"неприложим\".Тя заяви, че ЕС трябва да се обвърже с нейния план за Брекзит, представен по-рано този месец, който предлага да се договорят възможно най-близки връзки за търговията със стоки, за да се защити бизнеса и да се изпълни ангажимент за избягване на необходимостта от инфраструктура на границата.По думите й \"сега остава ЕС да отговори. Не просто да разчита на предишни позиции, които вече са се доказали като неприложими. А да развие своята позиция.\"Мей пристигна на посещение в Северна Ирландия, за да се запознае отблизо с положението на проблематичната граница между британския район и членуващата в ЕС Ирландия.", "date": "2018.07.20", "title": "Тереза Мей поиска нова сделка от ЕС за ирландската граница"}
{"url": "https://offnews.bg/ikonomika/fond-zemedelie-uvelichi-pomoshtta-za-ovtcevadite-i-kozevadite-684758.html", "text": "В разгара на скандала, провокиран от реакцията на държавните органи на чумата по животните в Странджанско, Управителният съвет на фонд \"Земеделие\" днес гласува увеличение на парите за земеделските стопани, отглеждащи овце-майки и/или кози-майки. Минималната помощ „де минимис“ се повишава с 9 456 384 лв. - от 8 274 336 лв. на 17 730 720 лв.Увеличена е единичната ставка за помощта, определена с Решение на УС на ДФЗ на 12.07.2018 г. от 7 лв. на 15 лв. за една овца-майка и/или коза майка.Удължен е и срокът за кандидатстване - вместо до 31 юли 2018 г., заявления за помощта ще се приемат до 10 август 2018 г. в отдел „Прилагане на схеми и мерки за подпомагане” (ПСМП) по постоянен адрес на физическото лице или едноличния търговец (при кандидатстване на ФЛ или ЕТ) и по седалището на юридическото лице (при кандидатстване на ЮЛ). Кандидатства се лично или чрез упълномощено лице, след представяне на пълномощно.Помощта ще бъде изплатена до 20 август, като е възможно това да става и след срока за бенефициенти, при които се извършва допълнителна административна проверка за допустимост на подпомагането.Подпомагането на земеделските стопани, отглеждащи овце-майки и/или кози-майки чрез минимална помощ „де минимис“, съгласно Регламент (ЕС) 1408/2013 от 18 декември 2013 г. за компенсиране на част от оперативните разходи в резултат на болестта чума по дребни преживни животни в обл. Ямбол и обл. Бургас, е увеличено с 423 680 лв. спрямо утвърдения с решение на УС на ДФЗ, от 18.07.2018 г. финансов ресурс от 2 067 710 лв. на 2 491 390 лв.Калкулираната единична ставка се увеличава от 47 лева на 55 лева за една овца-майка и за една коза-майка.Увеличена е и единичната ставка от решение на УС на ДФ „Земеделие“, т.1.4 и т.1.5 от Протокол №128 от 18.07.2018 г. от 14 лева на 22 лева за една овца-майка и за една коза-майка.Срокът за кандидатстване за животновъдите е до 31 август 2018 г. С увеличението на помощите стопаните ще могат да покрият загубите си от нереализиране на мляко, ценови разлики на изкупена продукция и затруднения при изхранване на животните.", "date": "2018.07.20", "title": "Фонд Земеделие увеличи помощта за овцевъдите и козевъдите"}
{"url": "https://offnews.bg/sviat/makron-uvolni-svoj-ohranitel-udrial-protestirashti-v-parizh-684796.html", "text": "Френският президент Еманюел Макрон уволни свой охранител, след като видео показа как той удря участници в протест в Париж за 1 май. На кадрите се вижда, че Александър Бенала влачи демонстрантка и я блъска в стена, а след това удря и души демонстрант.Бенала първоначално беше отстранен за две седмици и получи последно предупреждение за уволнение. След като стана ясно, че той е бил агресивен срещу двама протестиращи обаче, Бенала е уволнен и срещу него е започнало разследване за насилие, упражнено от държавен служител. Александър Бенала беше задържан за превишаване на своите правомощия, след като по-рано беше разпитан от прокуратурата.Критици на президента го обвиниха, че се е опитал да потули случая, тъй като за него се разбира едва сега.", "date": "2018.07.20", "title": "Макрон уволни свой охранител, удрял протестиращи в Париж"}
{"url": "https://offnews.bg/koloezdene/fraktura-na-grabnachen-preshlen-prinudi-vinchentco-nibali-da-prikliuch-684753.html", "text": "Италианецът Винченцо Нибали (Bahrain–Merida) се отказа от по-нататъшно участие в 105-ото издание на колоездачната обиколка на Франция заради счупени гръбначни прешлени.33-годишният Нибали, който е четвърти в генералното класиране, падна малко преди края на 12-ия етап от Тура по време на изкачването на Алп Д'Юез, след като каплата му се оплете в лентата за носене на фотоапарата на стоящ прекалено близо до трасето зрител.Въпреки падането, при което загуби повече от минута и получи две счупвания, Нибали успя да завърши етапа и финишира на само 13 секунди зад победителя Гераинт Томас (Sky).\"Скенерът потвърди нашите страхове и Винченцо трябва да се откаже от Тура. Той няма разместване на прешлена, но няма да може да кара велосипеда си в следващите 15 дни\", каза докторът на \"Bahrain–Merida\" Емилио Мани.Нибали беше четвърти в генералното класиране на 2.37 минути зад Томас. Италианецът записа силен сезон, като основната му цел беше да се бори за победа в Тура.\"Не знам какво се случи при падането, не мога да кажа дали някой има вина. Пътят беше много тесен, пред мен имаше мотоциклети, а Фрум атакува. Аз опитах да го последвам, но имаше гъст дим от факли, не видях какво стана, но се намерих на земята\", каза Нибали след етапа.", "date": "2018.07.20", "title": "Фрактура на гръбначен прешлен принуди Винченцо Нибали да приключи с Тура"}
{"url": "https://offnews.bg/politika/borisov-sravni-ninova-s-merkel-podvedoha-ednata-s-migrantite-drugata-684759.html", "text": "Корнелия Нинова ми напомня на Ангела Меркел – и нея я вкараха в процедурата с мигрантите, както лидера на БСП с козичките.Това каза министър-председателят Бойко Борисов в пленарна зала при разисквания за миграцията, инициирани от БСП. Борисов посочи, че Меркел е била въвлечена в много мощна хибридна атака. Той припомни кадрите с издавени хора в Средиземно море и малко дете на брега.\"Хванаха медиите Меркел и тя каза: Трябва да ви спасим, елате. По същия начин ваши депутати ви заведоха в едно село, където има чума – да галите козичката. Аз ви завидях, че отидохте в селото и погалихте козичката. Много мило\", поясни Борисов, цитиран от Фокус. България е единствената държава в ЕС, която се е справила с мигрантите, похвали се от парламентарната трибуна премиерът. ", "date": "2018.07.20", "title": "Борисов сравни Нинова с Меркел: Подведоха едната с мигрантите, другата - с козичките"}
{"url": "https://offnews.bg/tenis/dzhokovich-s-emotcionalno-pismo-za-patia-mu-kam-titlata-na-uimbaldan-684760.html", "text": "Сръбската звезда в тениса Новак Джокович публикува в официалния си сайт писмо до почитателите си. Той разказва за пътя и трудностите, през които е трябвало да мине, за да стигне до четвърти трофей в турнира от Големия шлем \"Уимбълдън\" и 13-а титла от Големия шлем. \"(Джокович описва финала на тазгодишния Уимбълдън. След края на мача синът му Стефан бе доведен в ложата на тенисиста при съпругата му Йелена. Той няма правото да присъства на самия мач, тъй като е под 5-годишен - бел . ред.)\".", "date": "2018.07.20", "title": "Джокович с емоционално писмо за пътя му към титлата на Уимбълдън"}
{"url": "https://offnews.bg/istoria/rozata-na-london-istoriata-koiato-vdahnoviava-stcenata-s-patia-na-s-684743.html", "text": "В миналото кралските бракове са били политически съюзи, а не доброволно отдаване на любимия. Много крале са изживявали любовните си моменти не със своите съпруги, а с любовниците си, които имали множество привилегии в двора, които често са губели след смъртта на монарха. Кралските метреси са били красавици, които се промъквали в мрака в царските покои. Повечето били с благородническо потекло или от семейства с добро обществено положение и имали влияние в обществото и кралските дела. Те трябвало да поддържат добри отношения с кралицата, а някои от тях били и съветнички в двора. Разчитали на тях да забавляват монарха.Една от най-известните кралски любовници в историята на Великобритания е Джейн Шор, по-известна като Розата на Лондон заради нейната прочута красота.Именно историята на Шор вдъхновява автора на книгите от поредицата \"Песен за огън и лед\", на които се базира един от най-известните сериали в света - \"Игра на тронове\", Джордж Р. Р. Мартин за главата \"Пътят на срама\".Почитателите на книгите и сериала помнят, че в тази част от историята Церсей Ланистър е в плен на религиозните фанатици \"Врабците\". За да се завърне отново при Томен и Джайм, тя трябва да измине Пътя на срама - да премине през целия град гола и подстригана, а населението и се присмива. Зад нея две монахини непрестанно викат: \"Срам! Срам! Срам!\".Розата на Лондон е подложена на подобно унижение през 1483 година.Родена в семейство с добро положение, Шор се омъжва за проспериращ златар, но няколко години по-късно се развежда. Анулирането на брака е факт през 1479 г., а същата година се запознава с крал Едуард IV и става една от многото му любовници. Но Джейн се оказва повече от любовница за краля. Той е влюбен, нарича я своята \"най-щастлива метреса\" и поддържа романтични отношения с нея до смъртта си. Той издъхва на 9 април 1483 г., на 40 г., от пневмония.След кончината му Шор се сближава с един от синовете му - Томас Грей, и с един от най-близките му приятели - Уилям Хейстингс, което ѝ осигурява известна защита. Въпреки това не успява да избегне атаката на по-малкия брат на краля - Ричард III, който публично я обявява за \"позорна и злочеста жена\". След смъртта на брат си той узурпира трона и праща законните наследници - Едуард V и брат му Ричард, в лондонския Тауър. Съпругата на Едуард IV Елизабет Уудвил пък бяга в Уестминстърското абатство.Ричард III обвинява Шор, че пренася съобщения между Хейстнингс и Уудвил, в които заговорничат срещу него. Хейстнингс е екзекутиран, а Розата на Лондон трябва да се покае по улиците на града. Принудена е да премине през Лондон само по наметало, със свещ в ръка. Също както в сцената от \"Игра на тронове\", тълпата ѝ се подиграва.След обиколката из лондонските улици Шор е пратена в затвор, но по-късно един от доверениците на починалия крал - Томас Линам, организира освобождаването ѝ и се жени са нея.\"Пътят на срама е наказание, което цели да пречупи гордостта на жените, а Церсей е известна със своята гордост\", обясни преди време Джордж Р. Р. Мартин защо е избрал именно тази историческа препратка.", "date": "2018.07.20", "title": "Розата на Лондон - историята, която вдъхновява сцената с Пътя на срама от 'Игра на тронове'"}
{"url": "https://offnews.bg/politika/niama-samnenia-che-v-balgaria-ima-ognishte-na-chuma-obiaviha-ekspert-684798.html", "text": "Чума по дребните преживни животни има в България, няма съмнение за това, а мерките, които БАБХ е предприела са в съответствие със законодателството на ЕС.Това е заключението на експертната мисия на Европейската комисия, която посети България тази седмица, съобщиха т БАБХ.Според експертите от БАБХ са свършили работата си компетентно и са използвали за своевременни мерки за ограничаване на разпространението на болестта. Чумата по дребните преживни животни е опасно, бързо разпостраняващо се заболяване, а бързината на изпълнение на мерки за евтаназия на животните в огнищата и регулиране на движението на хора, животни и продукти от тях е от съществено значение. Всяко забавяне и/или действия, които противопоставят изпълнението им е предпоставка за разпространение и поява на нови огнища, допълниха от БАБХ.БАБХ работи в тясно сътрудничество и пълна прозрачност с всички ресорни институции на страната и Европейската Комисия. България е на фронтовата линия на ЕС и по отношение на опазване здравето на животните в страната и ЕС е ключов играч. Всички държави членки на ЕС са насочили поглед в действията на страната ни и разчитат на мерките и изпълнението им с оглед за опазване здравето на животните и ограничаване инфекцията, допълниха оттам.", "date": "2018.07.20", "title": "Няма съмнения, че в България има огнище на чума, обявиха експерти от ЕК"}
{"url": "https://offnews.bg/futbol/sportniat-arbitrazhen-sad-varna-milan-v-evropa-684766.html", "text": "Спортният арбитражен съд в Лозана (КАС) върна Милан в Европа, като по този начин отмени решението на УЕФА да отстрани \"росонерите\" от участие за два сезона.Причината е нарушаване на правилата за лицензиране и финансовия феърплей. Така Милан ще може да се завърне в евротурнирите и да участва в Лига Европа, след като завърши шести в Серия А, съобщава журналистът Джанлука ди Марцио в своя сайт.Решението на Арбитражната палата на УЕФА беше взето в края на юни, а след него настъпиха сериозни промени в собствеността на \"росонерите\". В момента зад Милан стои могъщ американски инвестиционен фонд с активи от 34 милиарда долара.Във връзка с това решение се задава интересен казус относно участието на Милан в мача срещу Левски на 11 август по повод 75-годишнината от рождението на легендата на \"сините\" Георги Аспарухов - Гунди.Милан започва директно от груповата фаза, като по този начин ще измести от участие Аталанта. Тимът от Бергамо ще започне от втория предварителен кръг, а Фиорентина отпада напълно от участие.", "date": "2018.07.20", "title": "Спортният арбитражен съд върна Милан в Европа"}
{"url": "https://offnews.bg/sviat/napadateliat-ot-liubek-e-ot-iranski-proizhod-spored-politciata-ne-e-t-684797.html", "text": "Мъжът, който рани с нож 9 души в автобус в германския град Любек, е родом от Иран, но има германско гражданство. Той е живеел в града от години.Според полицията нападателят не е действал по терористични подбуди, съобщи местният в. \"Любекер нахрихтен\", позовавайки се на свой източник. Полицията съобщи, че няма данни мъжът да е бил политически радикализиран.\"Самоличността на извършителя е изяснена: 34 годишен германски гражданин, жител на Любек\", добави полицията в съобщение в Туитър.Девет души са ранени при нападението, съобщи министър Ханс-Йоахим Гроте, цитиран от ДПА и БТА - шестима с нож и трима с други наранявания.", "date": "2018.07.20", "title": "Нападателят от Любек е от ирански произход, според полицията не е терорист"}
{"url": "https://offnews.bg/politika/deputatite-zabraniha-na-borisov-da-podpisva-dvustranni-sporazumenia-za-684767.html", "text": "Народното събрание задължи Министерския съвет да не подписва двустранни споразумения за обратно приемане на мигранти. Около това решение се обединиха всички 177 депутати. БСП и ГЕРБ представиха отделни проекторешения, защитени пред парламента от лидера на БСП Корнелия Нинова и от председателя на парламентарната група на ГЕРБ Цветан Цветанов.След среща на премиера Бойко Борисов с лидерите на всички парламентарни партии в кабинета на председателя на Народното събрание Цвета Караянчева, депутатите се обединиха около решение, прочетено в пленарна зала от Нинова. Текстът гласи: \"Народното събрание, отчитайки решението на Съвета на Европейския съюз от 28 юни 2018 г.: 1. Задължава Министерският съвет да не подписва двустранни споразумения за обратно приемане на мигранти; 2. Задължава Министерският съвет да запознае парламента с позицията за общо решение на ЕС за мигрантите; 3. Задължава Министерският съвет до края на септември да представи идеи за реформа на Дъблинския регламент за приемане на бежанци.\"", "date": "2018.07.20", "title": "Депутатите забраниха на Борисов да подписва двустранни споразумения за мигранти"}
{"url": "https://offnews.bg/nashite-avtori/res-xlviii-gerbsdps-684730.html", "text": "Заглавието всъщност трябваше да бъде “ГЕРБСДПС и малкият слон от Странджа, който порасна до истински слон от ДПС”, но ми се видя дълго - щеше да прилича на “Hundraåringen som klev ut genom fönstret och försvann” от онзи надценен Йонасон. Но можем да намерим и метасмисъл, и да модифицираме на воля – да речем, “Дебелите, които скочиха през прозореца на демокрацията и я изчезнаха”.***Затова – Джойс, да си пооправим вкуса в устата. Той ви предлага следното в една своя поема, написана в Триест през 1915: “And long and loud,/To night’s nave upsoaring,/A starknell tolls/As the bleak incense surges, cloud on cloud/Voidwardfrom the adoring/Waste of souls”.***“Waste of souls” сякаш описва, без да иска (и с три думи), нашия “преход”.***Вижте и това заглавие от забравих кой сайт: “Цветан Цветанов отива в САЩ на конференция за мозъчните тръстове”. Не звучи ли като най-краткия виц евър? ***Буци не дава Нова ТВ, за да не му се нарушат “стабилността” и “успехите”. Без да иска, той се превръща в нещо като банкянски кантианец – щот, нали, аналитично и най-вече реалистично е онова, чийто предикат е част от субекта. Намигвам тук, но и ми се плаче, защото няма критична маса и гражданска възбуда, която да събори тая свинска власто-“опозиция”.***ЧЕЗ: толкова е просто. Отсвирват Гинка заради пиара, но нека да се обзаложим – съвсем скоро отнякъде ще изскочи “лихтенщайнска” или друга офшорна “Гинка”. Щот мачът вече е свирен и тайното споразумение с чехите ще намери своя Нестор Питана.***“Патриотите”? Путриоти.***Правителство, изцяло доминирано от корпоративните интереси и от “порциите” (вижте как Валери подсказва строго на Домусчиев, че трябва да си плати). Но може и да им загорчи, след като ЕК ще разследват онова изказване на Лозан Панов.***И най-забавното: Буци вече съвсем официално предупреди путриотите, че ако продължават да му клатят стабилността, ще им вземе армейските поръчки. И те, киселинните вулви, си затварят малките срамни устни.***Дедуктивен анализ: “ГЕРБСДПС са прости и крадливи, следователно затриват страната и бъдещето ѝ”. Индуктивен: “ГЕРБСДПС са прости и крадливи, но конкретно чрез поредните Пеефски закони, раковите си разсейки по места, неустрашимия стремеж към неоживковска регулаторска държава и “процентиране” от всяка частна инициатива, затриват страната и бъдещето ѝ”.***Да преподам нещо. Дедукция: разсъждение, което произтича от познат принцип и води до логическо заключение. Индукция: достигане до общо заключение чрез разглеждане на определени, често random факти.***Свинщината с бездимните продукти: вече не се и крият, няма грам стеснение - бездимните нарушават финансовия интерес на Пееф и ДПС. Д-р Коста Костов от ВМА: “Ако политиците мислят икономически, няма да допуснат това, защото здравните разходи ще бъдат значителни, а те са некомпенсируеми от хуманна гледна точка”.***Буци все по-често чувства във врата си топлото дихание на Пеефски, натежало от “държавна” нега – чрез ББР, чрез лобистките закони и чрез вледеняващия страх от САЩ. Американците – чрез “Магнитски” или не – рано или късно ще постъпят като Майкъл Корлеоне, и ще пратят някой истински дебел като Клеменца, за да приключи наште дебели, които в момента се облизват и за руските кинти.***Според българската аретeология (да си представим, че има такава), критерият за добро се клати; единствените му устои като че са тип “добро е единствено това, което е добро за мен (и непосредствения кръг близки, в по-“щедрия” вариант). Нещо като много зъл Аристип, поникнал във въображението на Стивън Кинг.***Разликата е, че Стивън Кинг е непоправим хуманист.***Ето ви и простичко културно обяснение за днешните проблеми – прекариатът внезапно получи достъп до медия чрез технологиите, помисли се за равен с образованите и някак мимоходом реши, че няма нужда да работи - т.е. научи се да си затваря страхливата воняща уста, както казват в индианските романи, за да запази поне своя мизерен, гербаджийски минимум.***ГЕРБСДПС: невежеството е първи братовчед на глупостта.***Европредседателството на Буци може да се оцени лаконично като \"нищо, но от сърце”.***Цялата ни съдба от Сакскобурготски насам е просто mala leche.***Св. Тома от Аквино разсъждава и върху политическата природа на човека. Неговият “човек” се подчинява на triplex ordo – т.е. на Божествения закон, разума и самата власт. Ако човек живееше сам (нелогична хипотеза), то неговият разум и откровеният закон биха били достатъчни. Но човек все пак е аристотелов “дзоон политикон”, т.е. “обществено създание” – и тогава се намесва добрият Тома. Ако човек иска да постигне подобаващата си цел и висшите форми на живот и добродетел, той трябва да притежава virtutes politicae. С други думи, да не се отказва от политическата си активност, мислейки.***Да перифразираме Айнщайн, крайно време е: да гласуваш всеки път за ГЕРБСДПС и да очакваш различен резултат не е лудост, а обикновена, смазваща българска тъпота. Обричат ни поне на още две поколения емиграция.***Един важен caveat тук: всеки умен трябва да отчита ролята на субективността. Защото всеки от нас има вътрешен демон, който се е настанил в олтара на “аз”-а – това е онова присъствие на абсолюта в личността, чрез което субективните мотиви се преценяват спрямо общото (тук с Епиктет бихме се сбили, но настоявам). За истински умния човек има само един избор – да изучава субективния свят, за да може да го проумее обективно. И, разбира се, да тренира мислене, поне четири пъти седмично.***Буци сам отгледа “малкия слон от Странджа планина”, който, разбира се, противно на прасето на покойния великан Тодор Колев, стана голям. И не разбира, че Коледа неумолимо наближава.***Аз, вечно съмняващият се, чрез чийто глас шепнат гиганти. Бремето на проницателността; но и крайно изтощение от българската действителност, непропорционално на упоритостта.***Йонеско (хубаво е да не го бъркаме с ЮНЕСКО): хората, които не четат, са говеда. Буци и цялата ни политическа класа, anyone?***Безсмъртната душа не е в главата, а в гърдите. Великолепна платонова идея, без която – по моему – по-късно нямаше да има християнство.***Съвременна България: природно красива, но мъртва като замръзналата къща в “Д-р Живаго”.***Буци: крайно време е той да ни се махне от главата.***Удоволствието да те управляват прости, но за сметка на това корумпирани мутри, накрая излиза трагично скъпо.***Огнянов към Кандовчето: “Колкото за принципите на социализма, с които ни угощавате, те не са за нашия стомах, българският здрав смисъл ги отхвърля, и те нито сега, нито кога да е, не могат да намерят почва в България”. Помислете, въпреки различните контексти.***Да припомня: започва разчистването на свидетелите на разпределението на обществените поръчки с парите от еврофондовете. А след 2020 ще стане феерично – пак ще сте гласували за ГЕРБСДПС, но тогава ще ядете истинската хурка от тия простаци, извинете ме за старогръцкия израз. Щото ви мързи да протестирате и да отвоювате държавата.***ГЕРБСДПС, без да знаят (щот общо са прочели към осем книги, и то от “Библиотека за ученика”, само Доган видимо е прелистил набързо “Кратка история на философията”), действат по стохастичния Марков модел, но в “сляп” обратен вариант – полагат едно след друго несполучливи идеи/събития, от всяка/всяко от което следва по-лоша/лошо. В техния случай стохастичният осцилатор би бил в състояние да предвижда, че всичко все повече си ебава майката, извинете пак.***Ако приемем шеговито, че добруващите нации приличат на онзи съвършен квинтет от гласове в моцартовата “Дон Жуан” (а те не приличат), то ние сме нещо като вечен шьонбергов дисонанс, който нещо там си бръжди грозно в долния десен ъгъл на Европа и никой не го чува.***Тук масово смятаме, че културата е неква глезотия, присъща само на богати нации; щот, нали, то за ракия не стигат, еле па за култура; съответно, нямаме и пет човека, които правят разлика между например “суфизъм” и “софизъм”. Но повярвайте - всичко започва и завършва с културата. Не високата, а обикновената грижа и “обработване” на душата.***БСП и ДПС, подпорите на отровния модел, мълчат оглушително по темата “неефективна прокуратура”, познайте защо.***Токвил: \"Свободата не може да оцелее без морал, а моралът не може да оцелее без вяра\".***Мнение от форум (за съжаление загубих кой го е казал, but kudos): “Контрол може да съществува само когато има кой да осъществява тоя контрол. В България такива институции просто няма - като се почне от МВР, прокуратура, съдии и се стигне до НПО-та и прочие; символът на контрола - съдебната система - е символ на безкрайна алчност, корупция, търгашество и безподобна наглост; оттам нататък започва едно благородно състезание кой ще нагребе повече от общата каца и - съответно - кой да се представи за най-пламенния народен защитник; а най-смешното в случая е, че всички идеи за контрол в която и да е област, без кюртаж на скапаната съдебна система и оттам на всички други, е като да гълташ аналгин с шепи при гнил зъб”.***ГЕРБСДПС: “Мы не утописты” и т.н. Но ето че вие се оказахте утописти – и вашата готвачка се оказа пожарник. Или имате когнитивни проблеми?***Невежеството се самоманифестира чрез малоумната повеля “да си нормален”. И чрез привидността на телевизията.***Да перифразираме и Георги Константинов – “ако не беше Тяхното присъствие, щях да повярвам, че съм в Рая”. Добавям: българският живот не е лош per se – управлението го прави лош.***Да бъдем неоаристотелианци и да се доверим на Прокофиев: в един оркестър първата цигулка е по-важна от фагота, въпреки че и двата инструмента са нужни за завършеността на цялото. Пак помислете.***Всичко това, биен сюр, е моята традиционна lèse-majesté – но колцина от вас са готови да излязат пред парламента и да съборят това отровно, тройно съглашение, което буквално изяжда бъдещето на децата ви?***Хайде и нещо от живия гений Годар: “La solitude n'est pas l'isolement. On est toujours deux en un. Il y a les autres en soi.”***“Что писатели-дворяне брали у природы даром, то разночинцы покупают ценою молодости. Напишите-ка рассказ о том, как молодой человек, сын крепостного, бывший лавочник, гимназист и студент, воспитанный на чинопочитании, целовании поповских рук, поклонении чужим мыслям... Выдавливает из себя по каплям раба и как он, проснувшись в одно прекрасное утро, чувствует, что в его жилах течет уже не рабская кровь, а настоящая человеческая”.***Леви, десни, либерали, консерватори и други “квази-нещо-си-там” (напълно десемантизирани в нашия балкански контекст), I absolve you; и ви предлагам великолепен denouement от Далчев. \"Един писател личи и по това, което той не си позволява да пише.\"***Ако някой слепец като Борхес (“слепец”?) стои с гръб към морето, гледа с невиждащи очи, слуша го и ни нашепва нещо, ние тук крещим налудно, без смисъл и без резултат. Помислете и върху това.***Време е да скочим и да пометем цялото ГЕРБСДПС, което – досущ като онази библиотекарка-чудовище на Стивън Кинг – впива смукалото си в самия български живот и се храни с него. И с настоящето, и с бъдещето. Или, както казва нашето вечно революционно сърце Ботев, “смучат го наши и чужди гости”.NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2018.07.20", "title": "Res XLVIII: ГЕРБСДПС"}
{"url": "https://offnews.bg/obshtestvo/arh-zdravkov-deputati-me-pitat-kade-shte-badat-zapazenite-im-mesta-z-684729.html", "text": "Депутати питали главния архитект на София Здравко Здравков къде ще са им местата за паркиране след ремонта край храм \"Св. Александър Невски\". Това разказа арх. Здравков на среща с граждани в австрийския павилион FLUKA на площад \"Св. Неделя\" снощи. Време е да спре мисленето на част от хората у нас, че трябва да има запазени места за тях, коментира той. Преобразяването на зоната около патриаршеския храм се прави на два етапа. Първият вече започна и обхваща градините \"Кристал\" и \"Св. Климент Охридски\", част от ул. \"Московска\", както и бул. \"Васил Левски\" между паметника \"Левски\" и Софийския университет. За следващата година остава ремонт на пространството около \"Св. Александър Невски\", както и бул. \"Цар Освободител\" и площада пред Народното събрание. Отсечката от ул. \"Оборище\" между ул. \"Г.С. Раковски\" и катедралата трябва да стане пешеходна, а броят на местата за паркиране се намалява. Претенции за това как ще стигат до магазините си с коли имали и собствениците им по ул. \"Съборна\". Никой не им е обещавал, че ще могат да спират с автомобилите си отпред, отсече арх. Здравков. По плана за реконструкция на пл. \"Св. Неделя\" \"Съборна\" става изцяло пешеходна зона и ще свърза площада с Градската градина. Витошка пък ще остане без коли до \"Стамболийски\". В района на \"Св. Неделя\" има около 20 вида настилки, това трябва да се промени, каза още главния архитект. Сред предстоящите промени в София Здравков посочи важните наредби за реда и рекламата, реконструкцията на пространството около Централна гара и изграждането на асансьор при стръмните стълби до Младежкия театър - реконструкция на връзката между бул. \"Дондуков\" с ул. \"Московска\" при \"Будапеща\" и \"Малко Търново\". ", "date": "2018.07.20", "title": "Арх. Здравков: Депутати ме питат къде ще бъдат запазените им места за паркиране"}
{"url": "https://offnews.bg/temida/3-g-zatvor-za-shef-na-zemedelska-direktcia-zatvoril-si-ochite-za-nez-684762.html", "text": "Бившият директор на Областната дирекция \"Земеделие\" в Добрич Стилиян Митев бе осъден на три години затвор с петгодишен изпитателен срок и получи петгодишна забрана за заема държавна или обществена длъжност от Окръжния съд в Добрич, съобщи пресслужбата на съда.Митев - директор от 2009 до 2013 г., след което - директор на дирекция \"Поземлени отношения и комасация\" в Министерство на земеделието - не сезирал компетентните органи за необходимостта от премахване на незаконни двуетажен хотел, заведение и медицински пункт в землището на село Кранево. Имотът, с площ от 14.992 дка, граничи с плаж „Кранево - север“ и е част от Държавния поземлен фонд.Неговото мълчание било в полза на търговските дружества \"Митев\" ЕООД - Добрич и \"Макситур-Бряг на изгрева\" АД - Варна, пишат от съда. Едноличен собственик на дружествените дялове и управител на „Митев“ - ЕООД, гр. Добрич е бил Димитър Митев – баща на Стилиян Митев. Приходите от незаконната курортна дейност, осъществявана в държавния земеделски имот, са отивали изцяло в полза на концесионера и на търговското дружество, собственост на бащата на обвиняемия.Митев не упражнил контрол върху назначени от него комисии за извършване на теренни проверки за състоянието на имота. Допуснал констативни протоколи да не отговарят на действителното положение. Това попречило на започването на процедура за изземване на имота от неправомерно ползващите го.Обвинението срещу бившия директор беше повдигнато от Специализирано звено “Антикорупция“ при Софийска градска прокуратура. Прокуратурата поиска наказание между 3 и 4 г. лишаване от свобода и забрана да заема държавна длъжност. Пред съда подсъдимият заяви, че не е извършвал престъпление, винаги е спазвал законите и продължава да ги спазва, и поиска да бъде оправдан.Подсъдимият ще плати направените по делото разноски в размер на 4113.51 лева.Присъдата подлежи на обжалване и протест в 15-дневен срок пред Апелативен съд - Варна.", "date": "2018.07.20", "title": "3 г. затвор за шеф на земеделска дирекция, затворил си очите за незаконен хотел в Кранево"}
{"url": "https://offnews.bg/politika/ninova-g-n-borisov-gerb-vi-vkarva-v-kapan-684764.html", "text": "Предизвикахме дебат, защото мигрантският въпрос седи с пълна сила пред Европа и България. Той внесе сериозни противоречия и разнобой между европейските държави и лидери и е риск за бъдещето на Европа, според някои от тях, както и разбира се, е важен за националната сигурност на България. Направиха се грешки в годините назад и ако наистина сме загрижени за бъдещето на Европа и за България, трябва да се поучим от тези грешки.Това заяви от парламентарната трибуна лидерът на БСП Корнелия Нинова. В изказването си тя каза още: Уви, те се повтарят и като че ли задълбочават и в момента. Как започна всичко? През 2015г г-жа Меркел покани мигрантите и отвори вратите на Европа. Г-н министър-председател, помните ли тогава посещението в Малта и какво правехте там? Аз мога да ви припомня. Темата на срещата и на разговора беше - Подобряване на работата за насърчаване и организиране на канали за законна миграция и подобряване закрилата на мигрантите и търсещите убежище. Така започна всичко, за да стигнем до тук, сега. Само преди няколко дни, г-н премиер, казахте, че големият проблем на България е законната и легална миграция. През 2015г. се събрахте, за да търсите начини как да я организирате и насърчите, през 2018г. установявате, че това е големият ни проблем.Сега се строят огради между европейски държави, в разрез с основната ценност на ЕС за свободно движение на хора. Сега има много крайни и полярни мнения на водещи лидери в Европа и ще се спра само на някои от тях. Г-жа Меркел и Германия, като държавна позиция, след като ги покани през 2015г, днес твърди: „Искам да опазим хуманността на Европа в отношенията към мигрантите“. Другата крайна позиция- на Унгария, изразена от г-н Орбан: „Мигрантите застрашават идентичността на ЕС“. Германия държи държавите от ЕС да приемат част от мигрантите, Вишеградската четворка казва: „Няма да приемаме квоти. Това е срещу суверенитета на нашите държави. Отговорността за тях е на правителствата на други страни, през които са минали преди това“. България, уважаеми колеги, е такава страна. Лидери в Европа призовават да се премахват стимулите да идват мигрантите в Европа. Уви, Европа днес продължава със стимулите за тяхното пристигане, защото в бъдещия европейски бюджет, парите за интеграция на мигранти, колеги, не за опазване на границата, не за ФРОНТЕКС, не за допълнителна охрана, а за интеграция на мигрантитеq се увеличават от 6,9 млрд. евро на 10,4 млрд. евро. При това, тези пари се взимат от кохезията, селскостопанската политика и социалния стълб на изконните европейски граждани. Вашето правителство, г-н Борисов, също създава стимули за идване на нови мигранти в България с приетата стратегия на правителството, в която е записано, че на тях се гледа като на работна ръка, която ще помогне на икономиката и не знам точно като на какво, което ще реши демографската криза в България. Това е официален документ на Република България. По-лошото обаче е, че стимулирате идването с Постановление 144, в което сте записали, че чужденец, на който е предоставено убежище или с предоставен статут на бежанец, има правата и задълженията на български гражданин, с изключение на политическите- да гласува. Добре, но прехвърляте границата на българската Конституция, на правата на българските граждани и на националния интерес на държавата и ето как. Осигуряване на заплащането за оказаната болнична медицинска помощ за диагностика и лечение в лечебните заведения на лицата, които нямат доход. България не осигурява това дори на собствените си граждани. Българите, които нямат доход и бедните българи не получават това заплащане от държавата.С тези актове, официални и държавни, не само, че им давате повече права, отколкото на собствения си народ, но ги приканвате: „Елате ще ви осигурим, социални помощи, например за издаване на лична карта,помощ за жилищно настаняване и други.“.Отгоре на всичко това, г-н Борисов, вие излагате две противоречащи си позиции, постоянно Тук, пред българския народ, говорите едно, там, пред европейските си колеги, съвсем друго. Ето и цитати.Тук: „Ние сме най-сигурно пазената граница на Европа”. Там, в Брюксел: „Трябва да си признаем, че пропуснахме 60 000 мигранти и сега да понесем отговорността си за това.”В България: „В Блюксел ме нарекоха циничен и брутален, защото не подписах споразумението за мигрантите”. Там, на Съвета, има общо решение, прието с пълно съгласие, за което г-н Туск казва: „Постигнахме пълно съгласие, това е най-лесната част от задачата, в сравнение с това, което ни очаква на място, когато започнем да прилагаме това, за което се споразумяхме”. За какво се споразумяхте г-н Борисов. Тук ни заявихте:”Всичко, което България предложи, се прие”. От унгарския външен министър разбрахме следното: „Не приемаме предложението на България.\" Същата грешка идва отново с това предложение, да поканим отново мигранти в Европа.Тук в България заявихте: \"Казах на Себастиян Курц, не ги искам, няма да пусна самолети. Там, отново от ваши колеги разбрахме: „Не приемаме предложението на България за разделяне на мигранти сред страните в Европа според БВП, населението и получените молби за убежище.\" Пред нас сте казали, че няма да ги пускате, там сте предложили да ги приемем, всяка държава според БВП, население и получени молби.Време е да поговорим сериозно по тази тема и да вземем отговорни решения. Имаме две предложения за проект за решение. Вие ще прецените, уважаеми колеги, кое ще подкрепите. В резултат на тази непоследователна, двойнствена политика, в резултат на липсата на решения на държавните органи и институции, в България се ширят всякакви страхове, манипулации, инсинуации и внушения. Включително и във връзка с последните събития в страната. Като започнем от това, че нощем на летище Безмер кацат самолети и стигнем до това, че случващото се в Странджа е в резултат на желание да се настаняват мигранти в Странджа, това го говори българският народ. Имаме два подхода или нашето предложение, държавните институции взимат решения и дават яснота на народа си, или реакцията на ГЕРБ: „За тези внушения са виновни лидерът на опозицията и президентът на републиката, които клатят националната сигурност”. Едното е това, а другото е държавническо.Уважеми колеги,Имаме две предложения за решение. Само преди малко чухме, че БСП никога не предлага нищо конкретно. В едното се казва: „Възлага на МС да приеме решение срещу обратното приемане на мигранти в България, в това число срещу сключването на двустранни споразумения с други държави – членки на ЕС”. Ясно ли е, конкретно ли е? Второ: „В срок до 30 септември Министерски съвет да представи пред НС предложенията на България за реформа на т.нар. Дъблинска система за прием на бежанци и конкретно на регламента ”. Уважаеми българи, имаме и предложение от ГЕРБ и то е следното: „Подкрепя позицията, изразена от Република България на заседанието на Европейския съвет на 28 и 29-ти юни 2018 г. по въпроса на миграцията”. Уважаеми колеги от ГЕРБ, готова съм да ви предоставя 2 минути от моето време, ако един от вас стане и ми каже, каква е била позицията на България на заседанието на Европейския съвет. Какво подкрепяте, като не знаете каква е била тя. Знаете ли защо не знаете, защото няма позиция на България. Няма приета в НС, няма приета в МС. Имаме само личните емоции и намерения на г-н Борисов според ситуацията, в която се намира. В България- няма да ги пускаме, пред Меркел- май ще ги пускаме. Затова настояваме да има държавническо отношение, решение на българския парламент и на МС. Приемаме това ваше предложение да подкрепите позицията, изразена от Република България, единствено ако за вас Република България е лицето Бойко Методиев Борисов. Защото там, той е изразил само личната си позиция. ГЕРБ предлага и второ: „Възлага на МС да отстоява националните позиции по всички законодателни предложения, свързани с реформата на общата европейска система за убежища”. Последният да затвори вратата. Уважаеми колеги, като предлагате България да отстоява национални позиции, пак ви давам 2 минути от моето време, един да стане и да каже, какви са националните позиции на България и кой орган ги е приел. Няма такава национална позиция. Отново има волята на един човек, която не отразява решенията на българските държавни институции и не защитава българския национален интерес.Г-н БорисовОбръщам ви внимание, че това решение на ГЕРБ е капан за Вас. Това са общи приказки за подкрепа на позиции, които България не е взела в органите си. Това ще дава основание всеки ден, по всеки повод, и при всяка ваша дума и позиция, да получавате упреци и удари - чия позиция изразявате като отидете в Европа - на българския народ, на българския национален интерес или партийната позиция на ГЕРБ и личната Ви, според ситуацията, в която се намирате.Призовавам да се подкрепи нашето решение, което, освен че дава конкретни параметри - Българското правителство да не подписва двустранни споразумения за връщане на мигранти и да направи предложения за реформа в Дъблинския регламент. Това освен, че е конкретно и ясно, е де факто в подкрепа на МС и на премиера от българския парламент. Давам му основание, когато отиде, да каже - ето това иска българският парламент от мен. Ваш избор е - дали ще подкрепите това на БСП, което е държавническо и отговорно или ще приемете вашето, което са общи приказки за подкрепа на национални позиции, които не съществуват нито в правния, нито в политическия мир.", "date": "2018.07.20", "title": "Нинова: Г-н Борисов, ГЕРБ ви вкарва в капан"}
{"url": "https://offnews.bg/ikonomika/petkova-otkaza-da-komentira-reshenieto-za-chez-na-kzk-po-sashtestvo-o-684731.html", "text": "Министърът на енергетиката Теменужка Петкова отказа да коментира по същество решението на КЗК да блокира сделката за продажбата на активите в България на ЧЕЗ на \"Инерком България\". Тя няколко пъти отклони конкретни въпроси по време на интервю за bTV тази сутрин, повтаряйки едно и също с различни думи - че \"КЗК е компетентният орган по всички въпроси, свързани с антимонополното поведение на определени правни субекти\", че \"това е нейното становище и всички трябва да се съобразим с него\".А въпроси по същество има. Как, например, сделката с малката семейна компания с няколко соларни мощности ще застраши националната сигурност? Как би довела (според твърдение на КЗК) до \"установяване или засилване на господстващото положение на обединената група\"?Вместо да отговори, Петкова каза нещо, което всеки може да прочете в становището - че КЗК е поискала становища, след което министърката заключи, че \"едва ли КЗК се е произнесла с тези мотиви, без да има необходимите доказателства\". Доказателства, уви, не личи да има от текста на решението.\"Компетентният орган е КЗК. Тя е преценила така, намерила е достатъчно основания\", каза още Петкова.Решението на КЗК е политическо и няма нищо общо с правото, категоричен е обаче Радан Кънев, който коментира мотивите на Комисията във Фейсбук.\"28 страници празни приказки, ясни данни, че няма пазарна концентрация\", допълни той.Министърката определи реакцията на \"Инерком\", които просто съобщиха, че са изненадани, че тепърва ще четат и решават като \"нормална\".За готвена продажба на активите на ЧЕЗ на \"Инерком\" на Гинка Върбакова се заговори през февруари. Новината че малка семейна компания - собственост на отколешна приятелка на министърката на енергетиката - купува активите на най-голямото електроразпределително предприятие у нас, което доставя ток в 10 области, включително столицата - предизвика скандал, посред който Петкова подаде оставка. Премиерът обаче не я прие с мотива, че тя е много ценен специалист.Днес Петкова коментира отношенията си с Върбакова, като обясни, че се познават от 20 години. Познавам нея, семейството ѝ, каза тя и допълни, че не вижда никакъв проблем в това. Отношенията им били \"човешки\". \"Нямаме бизнес отношения, ако това ме питате\".В заключение министърката подчерта, че енергийната сигурност на страната е \"абсолютно осигурена, няма никакъв проблем с нея\".", "date": "2018.07.20", "title": "Петкова отказа да коментира решението за ЧЕЗ на КЗК по същество, отношенията ѝ с Гинка Върбакова били 'човешки'"}
{"url": "https://offnews.bg/obshtestvo/strog-kontrol-po-granitcata-s-gartcia-ne-nosete-produkti-ot-svinsko-m-684738.html", "text": "Засилен е контролът на българско-гръцката граница и е въведена забрана за внос на свинско месо. Мерките са предприети, за да не се допусне пренасянето на \"африканска чума\" по свинете, съобщава БНР.На ГКПП \"Капитан Петко Войвода\" се проверяват щателно автомобилите и техните пътници за наличие на продукти от свинско месо. Ако граничните власти открият такива пратки, те първо се конфискуват, след което превозното средство се дезинфекцира, а задържаните продукти се унищожават чрез изгаряне, обясняват от БАБХ.До този момент няма регистрирани нарушения.На пункта се раздават листовки, в които се разяснява какво представлява болестта, и се дават съвет. Съветват се пътниците в никакъв случай да не пренасят продукти от свинско месо.Засилен е контролът и на българско-румънската граница заради огнища на чума по свинете, която е регистрирана в Румъния.", "date": "2018.07.20", "title": "Строг контрол по границата с Гърция, не носете продукти от свинско месо"}
{"url": "https://offnews.bg/istoria/otvoriha-misterioznia-cheren-sarkofag-v-egipet-684765.html", "text": "Египетски археолози отвориха мистериозния 30-тонен саркофаг, който откриха наскоро при ремонт на улица.В него учените открили останките на трима души.\"Саркофагът е отворен, не ни застигна проклятие\", каза Мустафа Уазирай, директор на Върховния съвет за антики в Египет.Уазирай и екипът му открили останките, плуващи в червена течност, която най-вероятно е канализационна вода. Тя е нахлула в ковчега през пукнатина и е причинила разлагането на мумиите.Саркофагът беше намерен на 5 м под земята в Александрия и бе отворен с помощта на военни инженери, които успяха да повдигнат 15-тонния капак. Експертите вярваха, че в него е погребана видна фигура, а сред най-смелите предположения бе, че в него може почива Александър Велики.Ковчегът е направен от черен гранит, а до него бе открит бюст на човек. Находката е датирана от 305 до 30 г. пр. Хр. - от епохата на Птолемеите.Черепите на трите скелета, намерени вътре, ще бъдат анализирани, за да се идентифицират възрастта им и причината за смъртта, съобщава \"Гардиън\".Специалистите споделят, че липсата на смъртни маски и благородни метали, амулети и статуетки означава, че телата не са на птолемейски или римски знатни особи.", "date": "2018.07.20", "title": "Отвориха мистериозния черен саркофаг в Египет"}
{"url": "https://offnews.bg/112/gonka-v-sofia-shofior-pomete-7-koli-za-da-izbiaga-ot-patrulka-684742.html", "text": "По време на гонка между полицейски патрул и автомобил тази сутрин в София са блъснати седем автомобила, след което нарушителят е задържан. От МВР съобщиха, че е задържан 27-годишен мъж, който не се подчинил на подаден сигнал от униформени полицаи. Това се е случило около 4.20 часа тази сутрин. Полицаите искали да спрат водача заради получен сигнал за рисково шофиране в района на ул. „Кирил Драганов“ и „Калотина“.При подаден сигнал за спиране водачът не се подчинил, а в опита си да избяга, ударил последователно 7 паркирани автомобила.След кратко преследване 27-годишният шофьор е задържан в близост до произшествието и отведен с полицейска мярка до 24 часа във Второ РУ. Той е отказал полеви тестове за алкохол и наркотици.По случая е образувано досъдебно производство. Предстои доклад на събраните материали в прокуратурата. По  са работили вчера столичните полицаи. Сигнал за такси с неадекватно поведени на пътя в района на бул. „Рожен“ е подаден около 17.00 часа от служител на СДВР, който не е бил на смяна.Веднага към мястото са насочени екипи на „Пътна полиция“ и шофьорът е задържан на бул. „Ломско шосе“, като преди това той е ударил последователно и нанесъл материални щети на 9 паркирани автомобила. Установено е, че таксиметровият шофьор е седнал зад волана с отнето свидетелство за правоуправление. При задържането той е отказал проба с дрегер. И по документирането на този случай работата продължава.", "date": "2018.07.20", "title": "Гонка в София: Шофьор помете 7 коли, за да избяга от патрулка"}
{"url": "https://offnews.bg/sviat/lodka-se-obarna-v-ezero-11-zaginaha-684746.html", "text": "Най-малко 11 души загинаха, след като лодка с туристи се обърна в езеро при бурно време в американския щат Мисури, съобщи полицията, цитирана от Би Би Си. Седем души са откарани в болница, един от които е сериозно ранен.Инцидентът е станал вчера, малко след 19 ч. местно време. Тогава се разразила гръмотевична буря, а вятърът бил със скорост 100 км/ч.Плавателният съд превозвал 31 души в езерото Тейбъл рок - популярно място за туристи, намиращо се недалеч от град Брансън. Вътре имало и деца.Водолази претърсваха езерото, за да открият петимата изчезнали. Тейбъл рок е изкуствен водоем и се намира на юг от град Спрингфилд, близо до границата с щата Арканзас.", "date": "2018.07.20", "title": "Лодка се обърна в езеро, 11 загинаха"}
{"url": "https://offnews.bg/sviat/ek-opisa-2-vazmozhni-stcenaria-sled-brekzit-kakvi-sa-te-684740.html", "text": "Европейската комисия публикува съобщение за подготовката за оттеглянето на Обединеното кралство от ЕС, като описа два възможни сценария и последствията им след напускането.Оттам припомнят, че на 30 март 2019 г. Великобритания ще напусне съюза и ще се превърне в трета държава. Товаще има отрицателни последици за гражданите, предприятията и администрациите както в Обединеното кралство, така и в ЕС. Такива последици са въвеждането на нови проверки на външната граница на ЕС с Обединеното кралство, промяна във валидността на издаваните от Обединеното кралство лицензи, сертификати и разрешения, както и различни правила запрехвърлянето на данни.Тъй като все още не е сигурно дали на тази дата ще има ратифицирано споразумение за оттегляне и какво то ще включва, заинтересованите страни, както и националните органи и органите на ЕС, трябва да се подготвят за два главни възможни сценария, посочва ЕК:(1) Ако споразумението за оттегляне бъде ратифицирано преди 30 март 2019 г., правото на ЕС ще престане да се прилага спрямо Обединеното кралство и в него на 1 януари 2021 г., т.е. след преходен период от 21 месеца.(2) Ако споразумението за оттегляне не бъде ратифицирано преди 30 март 2019 г., няма да има преходен период и правото на ЕС ще престане да се прилага спрямо Обединеното кралство и в него от 30 март 2019 г. Това се нарича сценарий „без споразумение“ или сценарий за рязко отделяне.- Великобритания ще бъде трета страна за ЕС;- Правото на ЕС ще продължи да се прилага и там по време на преходния период;- Страната ще излезе от институционалната структура на ЕС. От 30 март 2019 няма да участва във вземането на решения, европейските институции, управлението на органите на ЕС и неговите агенции;- Управление през преходния период: Ролята на европейските институции в съблюдаването и прилагането на европейското законодателство в Обединеното кралство ще продължи;- Преговори за бъдещите отношения: ЕС ще преговаря с Великобритания за споразумение за отношенията след Брекзит, което в идеалния случай трябва да бъде постигнато (договорено, подписано и ратифицирано) в края на преходния период и да започне да се прилага от 1 януари 2021 г.- Великобритания ще бъде трета страна за ЕС и законодателството на съюза ще спре да бъде прилагане в и спрямо нея или за британските граждани в ЕС;- Граждани: Няма да има конкретно споразумение за гражданите на ЕС във Великобритания или за британците в страните от ЕС;- Гранични въпроси: ЕС ще трябва да прилага своите правила и тарифи на границите с Обединеното кралство като трета страна, в т.ч. митнически проверки, проверки за санитарни и фитосанитарни стандарти и проверки за съответствието с правилата на ЕС. Транспортът между Обединеното кралство и ЕС ще бъде тежко засегнат. Митническите, санитарните и фитосанитарните проверки на границите биха могли причиняват значителни забавяния, напр. в автомобилния транспорт и трудности за пристанищата.- Търговски и регулаторни въпроси: Обединеното кралство става трета държава, чиито отношения с Европейския съюз ще се ръководят от международното публично право, вкл. правилата на Световната търговска организация. В частност, в силно регулираните сектори това може да се окаже значително затруднение в сравнение с настоящото ниво на общия пазар.- Преговори с Великобритания: В зависимост от обстоятелствата, заради които Брекзитът е осъществен без постигнато споразумение, ЕС може да започне преговори с Обединеното кралство като с трета страна;- Еврофондове: британските дружества няма да могат да кандидатстват и получават финансиране от европейски фондове и да участват в обществените поръчки на ЕС. Освен ако не е предвидено друго в действащите правни разпоредби, кандидати от Обединеното кралство ще бъдат отхвърлени.", "date": "2018.07.20", "title": "ЕК описа 2 възможни сценария след Брекзит: какви са те"}
{"url": "https://offnews.bg/politika/d-r-decho-dechev-e-noviat-upravitel-na-zdravnata-kasa-684747.html", "text": "Д-р Дечо Дечев е новият управител на Националната здравноосигурителна каса.Народното събрание гласува кандидатурата му – единствената предложена – със 124 гласа „за“ и един „въздържал се“.Д-р Дечев - досега директор на болница \"Св. Иван Рилски\" в София - встъпва в мандата на подалия оставка предишен управител - д-р Камен Плочев, който изтича през 2020 г.ДПС и Патриотите подкрепиха кандидатурата, БСП опонираха с мотива, че постът е \"обезвластен\". Иначе не се съмнявали в качествата му.\"Ние ще подкрепим убедено кандидатурата на д-р Дечо Дечев, защото неговият профил е свързан със сериозна експертиза и сериозно познаване на здравното осигуряване, мениджмънта на лечебните заведения\", каза Хасан Адемов.", "date": "2018.07.20", "title": "Д-р Дечо Дечев е новият управител на Здравната каса"}
{"url": "https://offnews.bg/politika/deputatite-reshiha-miniorite-ot-zakriti-rudnitci-s-pravo-na-ranno-pen-684737.html", "text": "Народните представители приеха окончателни промени в Кодекса за социално осигуряване. Поправките дават възможност за ранно пенсиониране на миньори от закрити подземни рудници и такива, чието закриване предстои.Те ще засегнат около 80 съкратени миньори от Бобов дол. Ще бъдат необходими около 16 хил. лева месечно, за да им бъдат изплатени пенсиите, уточнява Фокус. За да се пенсионират от тях се изисква да имат сбор от осигурителен стаж и възраст 90, от които 10 години първа категория, и навършена възраст 45 години и 4 месеца към 31 декември 2017г.От същата дата възрастта ще се увеличава от първия ден на всяка следваща година с по 2 месеца до достигане на 50-годишна възраст за мъжете и жените. Досега миньорите не можеха да се пенсионират заради промяна в Кодекса, приета през Закона за бюджета за 2018 година. За пенсия трябваше да чакат поне 10 години.Промените ще влязат в сила от 1 януари 2018 година.", "date": "2018.07.20", "title": "Депутатите решиха: Миньорите от закрити рудници с право на ранно пенсиониране"}
{"url": "https://offnews.bg/obshtestvo/shefat-na-babh-ima-opiti-da-badat-ubiti-hora-koito-izvarshvat-dezinf-684745.html", "text": "Има опити хората, които се занимават с дезинфекция срещу чумата в Странджанско, да бъдат убити. Това става ясно от думите на шефа на БАБХ Дамян Илиев в стенограмите от председателските съвети в НС на 17 и 18 юли. БСП публикува документите, във връзка с изнесената информация от министъра на вътрешните работи Валентин Радев, че ПГ на „БСП за България“ е подкрепила действията на правителството по повод кризисната ситуация сживотновъдите в областите Ямбол и Бургас. \"Ние държим на прозрачност при взимането на решения и изясняването на истината\", заявят от БСП. Илиев казва още, че се правят опити да се режат маркучите на извършващите дезинфекция, както и да се пускат на воля стадата, които трябва да бъдат евтаназирани. Това ме кара да мисля, че някой иска да имаме вируса в цялата страна. Вече не гледам на всички тези неща откъм тъжната страна, която се вижда на място, обяснява Илиев.Хората обичат животните и искат да помогнат на баба Дора, да бъде спасени стадата, но това намалява вероятността нашите мерки да са ефикасни. Никак лесно да те обвиняват цял ден, че  не си достатъчно психически здрав, за да разпореждаш евтаназия на животни, които не били болни, на животни, за които няма нужда да се прави нещо, на животни, които би трябвало да бъдат карантинирани. По повод карантинирането Ви казвам, че няма ефикасна карантина, обяснява шефът на БАБХ.Ако не дай боже се увеличават огнищата, има и вариант с ваксинация, който можем да включим. Той е много по-тежък от това, което правим в момента. Ако ваксинираме и се договорим и с ОИЕ, и с Европейската комисия, да ваксинираме само тези общини по границата, на тези общини ще бъде наложена санкция, която ще продължава най-малко 2-3 години, защото има стъпки, по които тя трябва да бъде освободена. Това означава, че ще оставим живи животните, но хората няма да могат да реализират продукцията си. Ако се случи заболяването да излезе извън територията на тези общини, или ако се счете, че нашите мерки са неефективни, надявам се първата стъпка за санкции към страната за продажба да се върне само на областно ниво - такова беше първото решение на Комисията.По-тежкият вариант е да се сложат санкции за цялата страна, информира още на председателския съвет още на 17 юли Дамян Илиев. ", "date": "2018.07.20", "title": "Шефът на БАБХ: Има опити да бъдат убити хора, които извършват дезинфекция в Странджа"}
{"url": "https://offnews.bg/obshtestvo/zatvariat-uchastak-ot-patia-burgas-tcarevo-za-tri-noshti-684748.html", "text": "Участък от пътя Бургас-Царево ще бъде затварян за всички моторни превозни средства в продължение на три нощи - от 20 ч. вечерта до 6 ч. сутринта на 23-и срещу 24 юли, на 24-и срещу 25-и и на 25-и срещу 26 юли, съобщи агенция \"Пътна инфраструктура\".Затвореният участък ще е по път II-99 Бургас - Царево, между пътен възел „Парк Росенец“ (при км 6+352) и пътен възел „Черноморец“ (при км 14+822).Ограничаването на трафика е необходимо, за да се монтира безапасно пешеходният надлез при кръстовището за с. Атия, обясняват от пътната агенция.Строително-монтажните работи ще се изпълняват през нощта в началото на седмицата - дните понеделник, вторник и сряда, когато трафикът не е много интензивен, в сравнение с края на работната седмица и през почивните дни.През нощта трафикът ще се пренасочва по следните обходни маршрути:• За пътуващите от град Бургас за Черноморец и Созопол маршрутът е:- Бургас - пътен възел „Парк Росенец”- път ІІІ-992 Росен – Веселие - общински път BGS 1211 /ІІ-99, Черноморец – Созопол - Равадиново/ - пътен възел „Созопол” - път ІІ-99 - Черноморец - Созопол;• За пътуващите от Бургас към Приморско и Царево:- Бургас - пътен възел „Крайморие” - път І-9 Бургас-Маринка - път ІІІ-9009 Ново Паничарево -Ясна поляна - път ІІІ- 992 Ясна поляна-Приморско - пътен възел „Приморско” - Приморско - Царево или:- Бургас - пътен възел „Парк Росенец”- път ІІІ-992 Росен – Веселие - Ясна поляна – Приморско - пътен възел „Приморско” - Приморско – Царево;• За пътуващите от Созопол и Черноморец към Бургас:- Созопол - Черноморец - пътен възел „Созопол” - общински път BGS 1211 /ІІ-99, Черноморец - Созопол-Равадиново/ - път ІІІ-992 Росен – Веселие - пътен възел „Парк Росенец”- Бургас;• За пътуващите от Царево и Приморско за Бургас:- Царево - Приморско - пътен възел „Приморско” - път ІІІ-992 Росен - Веселие - Ясна поляна - Приморско - пътен взел „Парк Росенец” - Бургас или:- Царево - Приморско - пътен възел „Приморско” - път ІІІ-992 Ясна поляна - Приморско - път ІІІ-9009 Ново Паничарево-Ясна поляна - път І-9 Бургас - Маринка - пътен възел „Крайморие” – Бургас.Изграждането на пешеходния надлез започна в началото на месец юни. Срокът за изпълнение на строителните дейности е 45 дни. Строително-монтажните работи се изпълняват от „ИСА 2000“ ЕООД. Стойността на СМР е 268 258,94 лв. без ДДС.Надлезът ще е с два асансьора и ще бъде на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци.", "date": "2018.07.20", "title": "Затварят участък от пътя Бургас-Царево за три нощи"}
{"url": "https://offnews.bg/ikonomika/mitnitcite-se-pohvaliha-s-po-visoki-prihodi-za-polugodieto-684744.html", "text": "През първото полугодие на 2018 г. Агенция „Митници” е събрала приходи от акцизи, ДДС при внос, мита и глоби в размер на 4 595.9 млн. лв. при 4 345.0 млн. лв. за същия период на миналата година, съобщават от митниците.Събраната сума е с 250.9 млн. лева (5.8%) повече от приходите от акцизи, ДДС при внос, мита и глоби през първото полугодие на 2017 година. Ръст се отчита при всички видове данъчни приходи, като касовите приходи от акцизи нарастват с 6.1% (138.6 млн. лева), приходите от ДДС с 4.7% (92.2 млн. лева), а митата бележат ръст от 26.9% (25.0 млн. лева).Значителният ръст на приходите от акциз за тютюневи изделия води до структурни изменения в групите на акцизните стоки, като техният относителен дял изпреварва този на горивата. 103.4 млн. лева от ръста в групата на тютюневите изделия се формира от приходите от цигари, като ефектът на повишените количества, обложени с акциз (57.6 млн. лева), превишава ефекта на повишената акцизна ставка (45.9 млн. лева). Значителен ръст (49.4%) показват приходите от акциз от тютюн за пушене, като той е в следствие на нагреваемите тютюневи изделия, обложени с аналогична на нарязания тютюн ставка.Данните сочат, че около 1.8% от потреблението на цигари през първото полугодие е заменено с потребление на този алтернативен тютюнев продукт за пушене, което води до пропуснати приходи за бюджета в размер на 14.8 млн. лв.Приходите от акциз за горивата също отбелязват ръст от 1.7% спрямо първата половина на 2017 г., като негативно влияние на приходите в групата оказва увеличеното възстановяване, а положително – нарастването с 5% на събрания акциз от газьола, което изцяло се дължи на нарасналия обем обложени с акциз количества.За първи път приходите от ДДС при внос преминават психологическата граница от 2000.0 млн. лева за първото полугодие, а при митата за първи път се надскача границата от 100.0 млн. лева приходи през първо полугодие.През първото полугодие на 2018 г. приходите от акциз (касово изпълнение) са в размер на 2 408.4 млн. лева, което е със 138.6 млн. лева (6.1%) повече от приходите през същия период на 2017 година.Значителният ръст на приходите от акциз върху тютюневи изделия води до структурни изменения като приходите от акциз за тютюн и тютюневи изделия нарастват от 46.3% през 2017 г. на 48.4% за януари-юни 2018 г. Следват приходите от акциз за горива, чийто относителен дял намалява от 46.8% през януари-юни 2017 г. до 44.8% за януари-юни 2018 година.", "date": "2018.07.20", "title": "Митниците се похвалиха с по-високи приходи за полугодието"}
{"url": "https://offnews.bg/politika/patriotite-s-pismo-do-turskia-poslanik-v-zashtita-na-bg-granichar-684750.html", "text": "Народните представители от парламентарната група на „Обединени патриоти\" в 44-ото Народно събрание изпратиха официално писмо до посланика на Република Турция у нас Хасан Улусой.В него Патриотите се обявяват остро срещу искането на турската държава за екстрадиция на българския граничен полицай Михаил Цонков. Европейският съд по правата на човека се е произнесъл с решение, че българската държава е провела цялостно, обективно и ритмично разследване по случая, пишат депутатите.Народните представители от „Обединени патриоти\" определят като недопустимо искането за екстрадиция и считат, че с подобни актове турската държава не спомага за развиване на добросъседските отношения между Република България и Република Турция.Текст на писмото:Ние, народните представители от ПГ „ОБЕДИНЕНИ ПАТРИОТИ\" в 44-ото Народно събрание на Република България, остро се противопоставяме на отправеното от турската държава искане за екстрадиция на българските граничари, разследвани за смъртта на турски бракониер. Намираме същото за неоснователно, както и намеса във вътрешните работи на Република България и рушащо добросъседските отношения между нашите страни.Възражението ни е във връзка със случая от 17 април 2008 г., когато турска лодка навлиза в българските териториални води. При опит за арест на рибари-бракониери, един от тях е прострелян, като българският граничен полицай Михаил Цонков и трима негови колеги са обвинени за смъртта му. В гр. Сливен е водено разследване, което установи, че българските гранични полицаи са действали законосъобразно, а смъртта е следствие на т.нар. случайно деяние. С присъдите на българския съд бракониерите са осъдени за незаконно преминаване на границата и за нанасяне на телесни повреди над граничарите. След сезиране от наследниците на починалия турски гражданин Европейският съд по правата на човека се произнесе с решение, че българската държава е провела цялостно, обективно и ритмично разследване, като изводът ѝ за липса на престъпление е правилен.България е подписала Европейската конвенция за екстрадиция с резерва, според която страната ни не екстрадира свои граждани. Освен това, според Конвенцията, има взаимно признаване на присъди и не може за едно и също нещо човек да получи наказание, след като в друга страна е било прекратено производството срещу него заради липса на престъпление.На база на гореизложените факти смятаме за недопустимо искането за екстрадиция, което пренебрегва решението на българския съд и Европейския съд по правата на човека. Считаме, че по този начин турската държава не спомага за развиване на добросъседските отношения между Република България и Република Турция.", "date": "2018.07.20", "title": "Патриотите с писмо до турския посланик в защита на бг граничар"}
{"url": "https://offnews.bg/politika/skeneri-za-lichni-karti-na-stadiona-684751.html", "text": "Парламентът прие на първо четене промени в Закона за опазването на обществения ред при провеждане на спортни мероприятия срещу спортното хулиганство. \"За\" гласуваха 99 народни представители, а 50 се въздържаха. Този закон трябва да влезе по най-бързия начин в нашето законодателство, коментира един от вносителите на промените Славчо Атанасов /\"Обединени патриоти\"/, цитиран от БТА. По негово искане срокът за предложения между първо и второ четене на измененията беше намален на три дни. Атанасов посочи, че в момента се работи по нов закон за футболното хулиганство,който по технически причини ще е готов в края на годината.С приетите изменения се въвежда режим на достъп на посетителите до спортното мероприятие. Предвидено е достъпа да се осъществява чрез предоставянето на документ/знак, персонализиращ посетителите или след разчитане на лична карта на посетителя от скенер за лични документи. Предлага се условията и редът за достъп до спортно мероприятие и документите/знаците, персонализиращи посетителите да се уреждат с наредба на Министерския съвет, която да влезе в силаедна година след обнародването на този закон.Въвеждат се допълнителни изисквания относно разполагането и използването на видеокамери с цел документирането на събрания доказателствен материал. Собствениците или ползвателите на спортни обекти и съоръжения, както и организаторите на спортни мероприятия ще трябва да извършат разходи, свързани с техническо оборудване, необходимо за осигуряване на безопасността и сигурността на посетителите на спортни мероприятия.", "date": "2018.07.20", "title": "Скенери за лични карти на стадиона"}
{"url": "https://offnews.bg/politika/porozhanov-samo-dve-stada-ne-sa-evtanazirani-684752.html", "text": "Пет огнища на чума по дребния преживен добитък - във Воден, Кости, Шарково, Странджа и Крайново. На всеки 20 дни се взимат проби в десеткилометровата зона, заяви земеделският министър Румен Порожанов в НС. Две стада още не са евтаназирани, едното от тях на баба Дора в Шарково. Стадото й няма , което няма положителни проби, но животните са били контактни, уточни той. В селото са направени 22 проби.По думите му от вчера има резултат и за една ферма в Болярово, тя обаче нямала допир дори на пасищно ниво с други ферми в областта. Но тъй като още няма клиника на заболелите животни, е взета и втора проба, въпреки че стопаните не желаели да допуснат ветеринарите. Това, смята Порожанов, излиза от рамките на нормалните отношения. Земеделският министър потвърди, че днес се изплащат обезщетенията на стопаните в Крайново и Странджа, в понеделник - за евтанизираните стада в Шарково. ", "date": "2018.07.20", "title": "Порожанов: Само две стада не са евтаназирани"}
{"url": "https://offnews.bg/obshtestvo/naj-goliamata-matematicheska-olimpiada-v-sveta-shte-se-provede-v-balga-684749.html", "text": "Американският университет в България (АУБ) ще бъде домакин на най-голямата математическа олимпиада за студенти в света. Събитието се организира от University College London в сътрудничество с АУБ.Олимпиадата ще се проведе за 11-и път в АУБ. Предстоящото ѝ издание започва на 22 юли и ще завърши на 28-и.Тази година в състезанието ще се включат повече от 400 математици от над 164 университета от 55 страни, сред които САЩ, Франция, Германия, Китай, Бразилия, Русия, Индонезия, Гърция, Коста Рика. Броят на наградите надхвърля 100. Част от тях са осигурени от Wolfram Research, Springer, Maple Soft, Princeton University Press и Jane Street.В състезанието имат право да се включат студенти до 23 г. от I до IV курс вкл. Участието е индивидуално. Конкурсните задачи са от областите алгебра, математически анализ, геометрия и комбинаторика. Олимпиадата ще се проведе в два кръга, като задачите ще бъдат определени непосредствено преди началото ѝ. Работният език е английски.\"Вече повече от десетилетие си сътрудничим много успешно с University College London, като осигуряваме най-високи стандарти за провеждане на това голямо математическо състезание. Водещата ни идея е да насърчаваме младите умове, както и да подпомагаме контактите между тях, а и между университетите, които те представляват. Една от силните страни на обучението в АУБ са именно богатите възможности за обмен на студенти, а домакинството на прояви от ранга на световната математическа олимпиада подпомага този процес, сподели президентът на АУБ д-р Стивън Съливан.", "date": "2018.07.20", "title": "Най-голямата математическа олимпиада в света ще се проведе в България"}
{"url": "https://offnews.bg/futbol/vratariat-na-atletiko-madrid-belezhi-sas-zadna-nozhitca-684754.html", "text": "Вратарят на Атлетико Мадрид Ян Облак спокойно може да бъде преквалифициран в нападател от треньора Диего Симеоне, става ясно от видео, качено в Туитър от \"дюшекчиите\".Кадрите са от тренировка на тима. Словенският страж първо бележи от дузпа, след което изчаква центриране в наказателното поле и праща топката в мрежата с ефектна задна ножица, на която би аплодирал дори Кристиано Роналдо.Облак играе в Атлетико от 2014 година, като беше привлечен от португалския Бенфика. За отминалия сезон той изигра 37 мача, като допусна 22 гола.Толкова пъти стражът на Атлетико опази и мрежата си \"суха\". Според сайта Трансфермаркет стойността му е 70 милиона евро. След задната ножица на тренировка може и да е добавил още към нея.", "date": "2018.07.20", "title": "Вратарят на Атлетико Мадрид бележи със задна ножица"}
{"url": "https://offnews.bg/futbol/livarpul-privleche-alison-za-75-miliona-evro-i-schupi-rekorda-pri-vrat-684741.html", "text": "Трансферът на Алисон Бекер в Ливърпул вече е факт. След като \"червените\" преговаряха с Рома за вратаря от известно време, най-накрая се стигна до сделка, макар че \"вълците\" отхвърлиха първата оферта за бразилския национал.Новината бе потвърдена от официалния сайт на \"мърсисайдци\", а кариоката се превръща и в най-скъпия вратар в историята на световния футбол, след като бяха платени за него респектиращите 75 милиона евро.Освен това той е и най-скъпото попълнение в историята на английския клуб. До момента Ливърпул никога не е плащал толкова много пари за футболист.Стражът бе ключова част от състава на \"джалоросите\", който достигна до 1/2-финал на Шампионската лига през миналия сезон и се отличи с изключително стабилни изяви.Контрактът на Алисон с Ливърпул е дългосрочен и неговото привличане означава, че отборът ще се раздели с някой измежду Лорис Кариус или Симон Миньоле.Той бе свързван и с трансфер в Реал (Мадрид) и Челси, но в крайна сметка избра \"Анфийлд\".", "date": "2018.07.20", "title": "Ливърпул привлече Алисон за 75 милиона евро и счупи рекорда при вратарите"}
{"url": "https://offnews.bg/sviat/tramp-gotov-da-nalozhi-mita-na-tcelia-vnos-ot-kitaj-684768.html", "text": "Американският президент Доналд Тръмп обяви, че е готов да наложи мита на целия внос от Китай на стойност 500 млрд. долара. Това обяви той в интервю за телевизия CNBC, цитиран от Би Би Си. Вашингтон вече обяви, че смята да наложи мита от 10% на стоки от Китай за 200 млрд. долара, като се очаква мярката да стане факт през септември. В списъка с продукти, на които ще бъдат наложени мита, са включени над 6000 стоки, в това число и хранителни.На въпрос дали новата мярка няма да доведе до спад на фондовите пазари Тръмп отговори: \"Ако доведе - доведе. Вижте, не правя това заради политиката. Правя го, защото е правилното за страната ни\". Много компании в САЩ се обявиха против налагането на мита на китайски стоки, като заявиха, че мярката може да доведе до големи вреди за бизнеса и икономиката.", "date": "2018.07.20", "title": "Тръмп готов да наложи мита на целия внос от Китай"}
{"url": "https://offnews.bg/politika/pes-ima-nuzhda-ot-konkretni-merki-za-borba-s-nasilieto-nad-zheni-684771.html", "text": "Проучвателна мисия на ПЕС, водена от генералния секретар Ахим Пост и председателя на ПЕС-Жени Зита Гурмай, е на тридневно посещение в София.Освен среща с ръководството на партията-домакин – БСП, програмата на мисията включваше поредица от срещи с неправителствени организации и социолози, политолози и университетски преподаватели. Тя завърши с посещение в кризисния център в София, където членовете на мисията разговаряха с жени - жертви на насилие. Центърът се управлява от Фондация \"Асоциация Анимус\" - неправителствена организация с дългогодишен опит в борбата с насилието срещу жени и особено домашното насилие.Генералният секретар на ПЕС Ахим Пост заяви: \"Подготвихме това посещение заедно с БСП. Имахме един много отворен и интензивен диалог. Техни представители присъстваха на повечето от срещите. Българските социалисти поеха ангажименти за промяна в законодателството, касаещо домашното насилие, разкриването на кризисни центрове в 28-те областни града на страната и тяхното финансово обезпечаване.\"На срещата с мисията на ПЕС неправителствените организации обърнаха внимание на необходимостта от държавна политика срещу насилието над жени и домашното насилие. В предложените от тях законодателни промени е разписан механизъм за координация между институциите на всички нива в борбата с насилието. \"В Германия Конвенцията на Съвета на Европа за превенция и борба с насилието над жени и домашното насилие беше ратифицирана с консенсус между всички политически сили през лятото на 2017 г. Тя действа вече година и това е осъзната държавна политика - ние не толерираме насилието над жени. В ПЕС категорично сме на мнение, че Конвенцията е най-обхватният и стойностен документ, който може да превантира насилието над жени и да обърне мисленето за него\", добави Ахим Пост.Председателят на женското обединение на ПЕС Зита Гурмай заяви: „Знам, че в България мнозинството от гражданите също не приемат насилието над жени като начин на поведение. С БСП оставаме на различни позиции по отношение на ратификацията на конвенцията, но сме съгласни, че трябва да се предприемат редица мерки, възпиращи насилието над жени и подпомагащи жертвите му. Като социалисти, ние сме длъжни да се борим с този бич на обществата ни.\"​ „Очакваме поетите ангажименти бързо да се претворят в нови законодателни инициативи на левицата в България, за да са налице така нужните инструменти на държавата за комплексно противодействие на насилието над жени и закрила на жертвите. Не можем да приемем, че днес все още една от всеки три жени е била жертва на една или друга форма на насилие, и дори не се ползва от закрилата на държавата и законите.\"", "date": "2018.07.20", "title": "ПЕС: Има нужда от конкретни мерки за борба с насилието над жени"}
{"url": "https://offnews.bg/offtopic/valkirij-koteto-s-choveshko-litce-koeto-specheli-sartcata-na-tcial-684777.html", "text": "Валкирий е очарователно двумесечно котенце от породата мейн кун, което стана сензация в интернет.Татяна Расторгева, стопанката на малкия сладур, сподели негови снимки в своя профил в Инстаграм, а хората се влюбиха в необичайното коте, което сякаш има човешко лице, а не котешка муцунка.Не е ясно как четириногият приятел на Расторгева, който живее в Русия, се е сдобил с човешка физиономия - заради аномалия или по наследствен път, но определено спечели сърцата на цял свят.", "date": "2018.07.20", "title": "Валкирий - котето с човешко лице, което спечели сърцата на цял свят (снимки)"}
{"url": "https://offnews.bg/politika/umartviavaneto-na-zhivotnite-v-sharkovo-prodalzhava-smeniat-veterinar-684800.html", "text": "Умъртвяването на животните в Шарково ще продължи. Това стана ясно след извънредното заседание на Кризисния щаб заради чумата тази вечер, съобщи БНТ.По отношение на напрежението в Болярово щабът е решил да бъдат сменени ветеринарните лекари. Новият екип ще вземе втора проба за изследване.Жителите на Болярово отказаха да допуснат ветеринарите до животните си. Протоколът показа, че две животни са дали положителна проба за чума, но собственичката на фермата влезе в спор с ветеринарите за истинността на документа. Министрите на земеделието Румен Порожанов и на вътрешните работи Валентин Радев обясниха, че се предприемат всички необходими мерки, за да не се разпространява чумата.\"Няма промяна в начина на действие. Не сме взели решение кога. Трябва да ограничим достъпа и ще се вземе допълнително решение\", обясни Порожанов, цитиран от БНР.Вътрешният министър Валентин Радев каза, че в интернет ще бъдат качени и координатите на зоните за сигурност.Браншовите организации и местните кметове ще разясняват опасностите от разпространяване на чумата, \"за да няма обществено нагнетяване\", каза Радев.Той добави, че МВР е готово да проверява съмнения за укриване на животни, ако Агенцията по безопасност на храните поиска.", "date": "2018.07.20", "title": "Умъртвяването на животните в Шарково продължава, сменят ветеринарните лекари в Болярово"}
{"url": "https://offnews.bg/obshtestvo/lovniat-sokol-se-zavarna-v-balgaria-684770.html", "text": "Ловният сокол се завърна в България, съобщи федерацията на природозащитните сдружения \"Зелени Балкани\". За пръв път от 20 години у нас бяха отгледани две малки соколчета. Техните родители - излюпени и отгледани във волиерни условия - били пуснати в дивата природа преди 3 години.Дългосрочната програма за възстановяване на вида изпълняват Спасителният център за диви животни на Зелени Балкани и Агенция по околната среда Абу-Даби (Environment Agency-Abu Dhabi - EAD).Програмата, по която се работи от 2006 г., е преминала два етапа и в момента третият е в ход. При първия заедно с Института по биоразнообразие и екосистемни изследвания при БАН са били проучени бившите и потенциалните места за размножаване в България. Била е направена и оценка за осъществимост на възстановяването, включително изработването на популационен модел, който да определи стретегията за освобождаването на птици в природата. Във втория (2011-2014 г.) съвместно с ИБЕИ при БАН са осъществени серия от пилотни освобождавания на птици, отгледани във волиерни условия, за да се изясни методиката за освобождаване, да се проследят сателитно птици, за определяне техните предвижвания и заплахи за оцеляването им и да се създаде родителска група от птици размножавани във волиерни условия, чието поколение да бъде използвано за възстановяването на вида в природата.Тече третият етап, при който всяка година се освобождават млади птици, отгледани във волиерни условия, в равнинните територии край Стара Загора, за да се закрепи вида към селскостопанският ландшафт на България.Тази година орнитолози от Българското дружество за защита на птиците (БДЗП) откриха активно гнездо на ловен сокол в България – първото доказано загнездване на вида в страната за последните 20 г., а орнитолози от Спасителният център за диви животни на \"Зелени Балкани\" установиха, че двете птици наистина са освободени в рамките на програмата за възстановяване на вида. Те били разпознати по индивидуалните им цветни пръстени с уникален код.Отгледани са в центъра на \"Зелени Балкани\" и са освободени в природата заедно с други 17 малки, използвайки соколарската техника известна като „хакинг“. Тази първа двойка ловни соколи е отгледала успешно 2 малки – първите известни, успешно излетели в дивата природа малки от вида през този век.Обикновено ловният сокол започва да се размножава на 2-3 годишна възраст, така че екипът по възстановяването има надежда, че през следващите години ще бъдат открити още размножаващи се двойки. Програмата за размножаване и освобождаване в природата ще продължи, надграждайки постигнатото международното сътрудничество между орнитолози и соколари, с крайна цел създаването на самовъзобновяваща се популация на вида в България.", "date": "2018.07.20", "title": "Ловният сокол се завърна в България"}
{"url": "https://offnews.bg/sviat/hakeri-otkradnaha-lichnite-danni-na-1-4-ot-naselenieto-na-singapur-684763.html", "text": "Хакери откраднаха личните данни на около 1.5 милиона души в Сингапур. Това са около 1/4 от населението, съобщиха властите, цитирани от Би Би Си.Хакерите разбили защитата на правителствената база данни за здравеопазването. Става въпрос за умишлена, целенасочена и добре планирана атака, се казва в изявление на правителството.Целевата група на престъпниците била хората, които са посещавали клиники между 1 май 2015 г. и 4 юли 2018 г.Откраднатите данни включват имената и адресите, както и предписвани лекарства, но не и целите медицинските досиета. \"Взета е информация за лекарствата, предписани на около 160 000 от пациентите\", се казва в изявлението.Не е установено подправяне на документи, нито за изтриване на такива. Не е установено да е извлечена информация за диагнози или епикризи.Няма доказателства подобен пробив да е бил осъществен в друга публична ИТ система, засягаща здравеопазването.Данните за министър-председателя Ли Сян Лун, включително информация за медикаментите, които са му били предписвани от извънболничната помощ, са били \"специално и неколкократно атакувани\". Ли Сян Лун два пъти се е лекувал от рак.Проверката досега показва, че хакерите са влезли в системата през заразен с вирус компютър, принадлежащ на SingHealth - една от двете две големи правителствени институции в здравеопазването. Пробивът е станал между 27 юни и 4 юли.SingHealth временно забрани на служителите си да сърфират в мрежата на всички 28,000 служебни компютри. Очаква се други институции в здравеопазването да направят същото.", "date": "2018.07.20", "title": "Хакери откраднаха личните данни на 1/4 от населението на Сингапур"}
{"url": "https://offnews.bg/kultura/preporachvame-vi-svetovniat-hit-mamma-mia-za-parvi-pat-u-nas-684709.html", "text": "Световноизвестният мюзикъл \"Mamma mia!\" стъпи и на българска сцена - тази на Софийската опера и балет.Тази вечер от 19.00 часа ще може да видите мюзикълът с участието на Орлин Горанов с музика на АББА.Мюзикълът разказва историята на младо момиче, което търси своя баща, за да я заведе до олтара в сватбения й ден.", "date": "2018.07.20", "title": "Препоръчваме ви: Световният хит 'Mamma mia!' за първи път у нас"}
{"url": "https://offnews.bg/obshtestvo/izbraha-koj-da-pravi-tiket-sistemata-v-sofia-za-73-mln-leva-684774.html", "text": "Консорциумът „Си Ен Ес - София Тикетинг Систем“ е класиран на първо място и е избран за изпълнител на обществената поръчка за изграждане на тикет системата за обществения транспорт в София, съобщи ЦГМ. Консорциумът е получил 100 точки по изброените в поръчката показатели и е обявил най-ниската цена за изпълнение – 73 248 150 лева без ДДС.Консорциумът обединява компаниите “Компютърнет Сървисиз“ ООД и „Асис Електроник Ве Билишим Системлери“ Аноним Ширкети“ и „Тикси“ АД. Подизпълнител е „Макстел“ ООД.Съгласно условията на обществената поръчка консорциумът трябва да изгради новата тикет система в рамките на 24 месеца като се предвижда въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3 000 служители на ЦГМ и транспортните оператори. Тук влиза и Центърът за видеонаблюдение.Тикет системата ще донесе повече удобства за пътниците, тъй като ще може да се използва 1 превозен документ за различните видове транспорт. Този документ ще може да се зарежда и от всички видове мобилни устройства. Това ще сложи край на опашките. Ще се монтират камери във всички превозни средства, което ще повиши сигурността, както и борбата с гратиса ще е по-ефективна. Чрез системата в реално време ще се знае натоварването на линиите и ще се взимат бързи решения, за да няма претъпкани автобуси, тролейбуси или трамваи.Обществената поръчка с предмет „Доставка, внедряване и поддръжка на интегрирана автоматизирана система за електронно таксуване и видеонаблюдение в градския транспорт в Столична община и услуги по организиране на управление и отчитане на онлайн продажби на превозни документи” стартира на 20.03.2018 г.Постъпилите оферти бяха 10: „Интелигентен градски транспорт София“ ДЗЗД; Обединение „С & Т – Контрон Юръп“ ДЗЗД;Консорциум „Е- тикет Систем 2018“; Консорциум „ Си Ен Ес- София Тикетинг Систем“;„Менница Полша“ АД; Консорциум „Софер“; Консорциум „Кортел“; Обединение „София Ей Еф Си 2018“ ДЗЗД; „ЕТРА“ АД и Консорциум „Стекард“ ДЗЗДКомисията установи, че Обединение „С & Т – Контрон Юръп“ ДЗЗД, „ЕТРА“ АД, Консорциум „Стекард“ ДЗЗД и Обединение „София Ей Еф Си 2018“ ДЗЗД имат пропуски и неясноти в подадените документи, както че и не отговарят на посочените изисквания на поръчката. Те бяха отстранени от участие. След отварянето на офертите и оценяването им класирането на комисията от 15 души, от които 7 общински съветници, подреждането е следното:На 1-во място Консорциум „Си Ен Ес - София Тикетинг Систем“ с комплексна оценка - 100 т. и цена от 73 248 150 лева без ДДС;На 2-ро място Консорциум „Софер“ с комплексна оценка - 95,030 т. и цена от 76 478 035 лв. без ДДС;На 3-то място Консорциум „Кортел“ с комплексна оценка - 79,920 т. и цена от 77 910 000 лв. без ДДС;На 4-то място Консорциум „Е – тикет Систем 2018“ с комплексна оценка - 76,470 т. и цена от 75 297 110, 26 лв. без ДДС;На 5-то място „Интелигентен градски транспорт София“ ДЗЗД с комплексна оценка - 75,690 т. и цена от 77 997 871, 52 лева без ДДС;На 6-то място „Менница Полша“ АД с комплексна оценка - 49,090 т. и цена от 77 965 473 лв. без ДДС. ", "date": "2018.07.20", "title": "Избраха кой да прави тикет системата в София за 73 млн. лева"}
{"url": "https://offnews.bg/obshtestvo/bez-voda-v-chasti-ot-boiana-i-druzhba-2-684650.html", "text": "„Софийска вода” временно ще прекъсне водоснабдяването в части на столицата, съобщиха от дружеството. Подмяна на уличен водопровод на ул. „Даскал Стоян Попандреев“ в кв. „Бояна“ налага спиране на водоподаването от 09:00 до 21:00 часа на ул. „Кумата“ от ул. „Ралевица“ до ул. „Даскал Стоян Попандреев“, ул. „Ралевица“ от ул. „Кумата“ до ул. „Даскал Стоян Попандреев“, ул. „Даскал Стоян Попандреев“. Във връзка с подмяна на сградно водопроводно отклонение до бл. 301 в жк. „Дружба“ 2, се налага спиране на водоподаването от 09:00 до 19:00 часа на бл. 301. ", "date": "2018.07.20", "title": "Без вода в части от Бояна и Дружба 2"}
{"url": "https://offnews.bg/obshtestvo/prorok-ilia-e-gospodar-na-burite-pochitame-go-dnes-684653.html", "text": "Денят на Пророк Илия се отбелязва днес, според народното поверие на Илинден морето взима жертви като курбан за светеца. Имен ден празнуват Илия, Илиян, Илko и женските варианти на имената.Денят на Пророк Илия е сред най-почитаните у нас. Народът ни вярва, че на този ден не трябва да се работи, за да не се разсърди Свети Илия, почитан като господар на летните небесни стихии, гръмотевиците и градушките.На Илинден се правят курбани за здраве, организират се и големи общоселски събори и тържества.Столичният район Илинден ще празнува 30 години от създаването си и 115 години от избухването на Илинденско-Преображенското въстание. Кметството, в партньорство с Музикална къща „Саламандър мюзик“, кани на празнична културно-музикална програма в парк \"Св. Троица\". Каним всички вас да се присъедините към нас на 20 юли в парк „Света Троица\", за да отбележим заедно Илинден - денят, свързан с първите заселници в района - родолюбиви българи - бежанци от опожарените територии по време на Илинденско-Преобръженското въстание! Ще почетем загиналите във въстанието с възпоменателен ритуал, а след това ще се забавляваме заедно, съобщават от общината.Купонът започва с детска празнична програма със специален гост - композиторът Хайгашод Агасян в 17 часа. Час по-късно ще бъдат поднесени венци и цветя пред паметника на Илинденци. В 18.30 ч. стартира Празничен концерт на лятната сцена с водеща Мартина Иванова и специалното участие на дует Милица и Асен. ", "date": "2018.07.20", "title": "Пророк Илия е господар на бурите, почитаме го днес"}
{"url": "https://offnews.bg/obshtestvo/ot-26-do-31-gradusa-dnes-sledobed-se-ochakvat-prevaliavania-684704.html", "text": "Днешният ден ще бъде предимно слънчев, с временни увеличения на облачността. Главно в следобедните часове прогнозата на НИМХ-БАН е за валежи и гръмотевици в Централна и Източна България и в планините на Западна България.Ще духа до умерен вятър от запад-северозапад.Максимални температури ще са между 26° и 31°, за София тя ще е около 26°. Над столицата ще е облачно, но няма да вали, според прогнозата на Националния институт по метеорология и хидрология при БАН. Възможно е да превали над София област. Валежи с гръмотевици се очакват над областите Варна, Велико Търново, Шумен, Русе, Силистра, Сливен, Стара Загора и Кърджали.Над планините ще има временни увеличения на облачността, по-значителни в следобедните часове. На много места ще превали и прегърми. Ще духа умерен до силен северозападен вятър. Максималната температура на височина 1200 метра ще е около 20°, на 2000 метра – около 13°.Над Черноморието ще бъде предимно слънчево, през деня - с временни увеличения на облачността и в следобедните часове на отделни места ще превали и прегърми. Ще духа до умерен запад-северозападен вятър. Максималните температури ще са 28-31°. Температурата на морската вода е 23-26°. Вълнението на морето ще бъде 1-2 бала.Почивните дни също ще бъдат дъждовни. Валежи се очакват всеки ден до 26-и, показва 7-дневната прогноза на НИМХ.", "date": "2018.07.20", "title": "От 26 до 31 градуса днес, следобед се очакват превалявания"}
{"url": "https://offnews.bg/obshtestvo/namaliavat-zlopolukite-v-stroitelstvoto-u-nas-684776.html", "text": "По-малко трудови злополуки на работното място в сектор „Строителство“ при ръст на строителните обеми регистрира Националният осигурителен институт през първото полугодие на годината, съобщи Инспекцията по труда и увери, че една от причините е засиленият контрол, който осъществява.Намаляват и случаите на работа без сключен трудов договор, но секторът продължава да бъде сред най-рисковите както по отношение на безопасността и здравето при работа, така и при осъществяването на трудовите правоотношения.За първото полугодие на 2018 г. контролните органи на агенцията са извършили 2840 проверки в строителството при 2400 за същия период през 2017 г., което е ръст с 18%. Проверките в сектора са 13% от всички, извършени от инспекторите по труда през първото полугодие.Регистрираните трудови злополуки, свързани с работния процес, са 63, от които 3 смъртни. През 2017 г. те са били 76 и 6 с летален изход.Най-тежкото нарушение – полагането на труд без трудов договор, е установено в 323 случая при 381 година по-рано. Запазва се тенденцията всеки четвърти случай на работа без договор да е установяван на строителен обект.В строителството са и почти половината спрени обекти, работни места, работно оборудване и др., които пряко са застрашавали живота и здравето на работещите – 88 от 187 общо. Този вид нарушения намаляват спрямо първото шестмесечие на 2017 г., когато са били 120 от 257 общо.Увеличават се нарушенията, свързани с обезопасяването на работното оборудване. Увеличава се и делът на този вид нарушения в сектора спрямо общия им брой, констатиран във всички икономически дейности. През т.г. на строителни обекти са установени 2027 нарушения по безопасността на оборудването от 11 711 общо, докато година по-рано броят им е бил 1822 от 13 103.Установените нарушения в сектор „Строителство“ за полугодието на 2018 г. са общо 13 982, от които 9023 са свързани с безопасността и здравето при работа, а 4950 са в областта на трудовите правоотношения – възникването, изпълнението и прекратяването им, заплащането на труда, работното време и др. За всяко установено нарушение се вземат мерки за отстраняването му, което води до подобряване на условията на труд в предприятията и се предотвратяват вероятни трудови инциденти, пишат от агенцията.През първото полугодие са съставени 1134 актове за установяване на административно нарушение. На практика всеки пети издаден от контролните органи на Агенцията акт е бил за нарушение на строителен обект. За нарушения на здравословните и безопасни условия на труд актовете в строителството са 510, което е 50% от всички издадени актове за нарушения, свързани с безопасността на труда.Все още при проверките на строителните обекти най-често срещаните нарушения са свързани с обезопасяването при работа на височина. Необезопасяването на конструктивните отвори на строежите – асансьорни шахти, стълбищни площадки, тераси, прозорци и т.н., както и използването на необезопасени и неокомплектовани скелета, най-вече при дейностите по саниране на сгради, са най-честите такива нарушения. Не се обезопасяват и временните ел. инсталации. Падането от височина и удар от електрически ток са едни от най-честите причини за трудови злополуки, довели до смърт на пострадалите работници.За първите шест месеца на годината контролните органи на Инспекцията са извършили 22 091 проверки в 18 138 предприятия. Установени са 95 165 нарушения. Нарушенията на нормите, свързани с безопасността и здравето при работа, са 45 205, а в областта на трудовите правоотношения – 49 710.Установените случаи на работа без трудов договор са 1257 бр. Съставени са 5330 бр. актове за установяване на административно нарушение, от които 1011 бр. са за нарушения, свързани с правилата за осигуряване на здравословни и безопасни работни места, а 4261 бр. – в областта на трудовите правоотношения. Сумата на влезлите в сила наказателни постановления е 8 млн. лв.Установената сума на неизплатени възнаграждения е 15.1 млн. лв. и намалява с 3 млн. лв. спрямо същия период на 2017 г. В същото време изплатените възнаграждения след намесата на Инспекцията са се увеличили с 2.3 млн. лв. и достигат 12.4 млн. лв.", "date": "2018.07.20", "title": "Намаляват злополуките в строителството у нас"}
{"url": "https://offnews.bg/ikonomika/radan-kanev-reshenieto-na-kzk-za-chez-e-politichesko-nishto-obshto-s-684722.html", "text": "\"Решението на КЗК по казуса \"ЧЕЗ\" e политическо, нищо общо с правото. 28 страници празни приказки, ясни данни, че няма пазарна концентрация.И в крайна сметка - поредна демонстрация, че властта може всичко, а независими регулатори няма.\"Така  коментира вчерашното .Решението на КЗК вижте  (решение № АКТ-805-19.07.2018).\"Инерком България\" е собственост на \"Инерком инвестмънтс\" ЕАД, чийто едноличен собственик е Гинка Върбакова. Инерком притежава малки соларни мощности и на този фон твърдението на КЗК, че сделката би довела до \"установяване или засилване на господстващото положение на обединената група\" е трудно обяснимо.Сагата с продажбата на ЧЕЗ започна през февруари 2018 г., когато агенция \"Ройтерс\" съобщи, че Надзорният съвет на чешката енерго компания ЧЕЗ е дал предварително одобрение за продажбата на българските активи на компанията.От \"Инерком\" обявиха, че са изненадани. Все още не е ясно дали те ще обжалват решението на КЗК.\"Казусът \"Гинка Върбакова\" възникна поради погнусата, с която големите инвеститори заобикалят България.Начинът, по който властта го разреши - чрез политическо, противоправно решение на КЗК, само затвърждава страховете им\", коментира още Кънев.", "date": "2018.07.20", "title": "Радан Кънев: Решението на КЗК за ЧЕЗ е политическо, нищо общо с правото"}
{"url": "https://offnews.bg/politika/dvama-ministri-dokladvat-pred-deputatite-svarshenoto-v-krizata-s-chuma-684726.html", "text": "Двама министри ще бъдат изслушани днес от депутатите за действията им в кризисната ситуация с чумата по дребния преживен добитък в Странджанско.Изслушването на земеделския министър Румен Порожанов и на вътрешния Валентин Радев е планирано в дневния ред на Народното събрание.В същото време, тази сутрин управителният съвет на Държавен фонд „Земеделие\" увеличи на 15 лв. помощта de minimis за овца-майка и/или коза-майка  за овцевъдите и козевъдите.Земеделските стопани от седемте засегнати от чумата по дребните преживни животни общини - Болярово, Елхово, Малко Търново, Приморско, Созопол, Средец и Царево ще получат общо 55 лв. на овца или коза от помощта. По този начин стопаните ще могат да покрият загуби от нереализиране на мляко, ценови разлики на изкупена продукция и затруднения при изхранване на животните.Парламентарният контрол започва в 11 с разисквания по питането на Корнелия Нинова към премиера Бойко Борисов относно политиката на правителството по въпросите на миграцията в България и Европа.След това шестима министри ще отговарят на депутатски въпроси.Парламентът днес трябва да избере и управител на Националната здравноосигурителна каса. Единствената кандидатура е на директора на столичната университетска болница \"Св. Иван Рилски\" д-р Дечо Дечев, номиниран от ГЕРБ и Обединените патриоти.", "date": "2018.07.20", "title": "Двама министри докладват пред депутатите свършеното в кризата с чумата по животните"}
{"url": "https://offnews.bg/sviat/pochina-parvata-sapruga-na-visotcki-684769.html", "text": "Първата съпруга на Владимир Висоцки - Иза Висоцкая, почина на 82 години, съобщи Риа Новости, като се позовава на директора на драматичния театър в Нижний Тагил, град в Свердловска област. , Народната артистка Иза Висоцкая си отиде рано тази сутрин в 5,30 часа местно време, заявяват от театъра. \"Нямаме думи да опишем нашата мъка. Прощавайте, удивителна, блестяща Иза Константиновна\", се казва в съобщението на театъра. В Нижний Тагил ще се простят с Иза Висоцкая на 22 юли. ", "date": "2018.07.20", "title": "Почина първата съпруга на Висоцки"}
{"url": "https://offnews.bg/112/podpaliha-10-koli-v-liulin-prez-noshtta-684727.html", "text": "10 автомобила са били подпалени тази нощ на охраняем паркинг в ж.к. \"Люлин\" в София, съобщи БНР.Колите - собственост на заложна къща - са изгорели.Няма пострадали.Полицията издирва извършителите.", "date": "2018.07.20", "title": "Подпалиха 10 коли в Люлин през нощта"}
{"url": "https://offnews.bg/112/zemetresenie-3-po-rihter-v-rajona-na-belitca-684728.html", "text": "Земетресение с магнитуд 3 по Рихтер бе регистрирано снощи в района на Белица от Европейския средиземноморски сеизмологичен център.Епицентърът е на 11 км северозападно от Белица, на 32 км източно от Благоевград и на 74 км южно от София.Трусът е станал минути преди полунощ българско време.Дълбочината е 10 км.", "date": "2018.07.20", "title": "Земетресение 3 по Рихтер в района на Белица"}
{"url": "https://offnews.bg/dw/v-glavata-na-tramp-divi-balkantci-razpalvat-treta-svetovna-vojna-684799.html", "text": "\"Черногорците са много агресивни. (…) И - честито - ето ви Трета световна война\", каза Тръмп в интервю за \"Фокс Нюз\". Ами да, то дори самото име Черна гора звучи заплашително, пише в сатиричен коментар Томас Лачан за .Доналд Тръмп си го повтаря открай време: от това НАТО няма полза. Там какви ли не са се навъдили! Ония германци, дето все искат закрила, ама не щат да плащат за нея. И британците, дето не се справят с най-лесната задача: да осъдят ЕС заради Брекзита. Хеле пък има едни диви планински държавици, които ей така, от нищо, са готови да разпалят световна война, ако не им гледаш през цялото време в ръцете. Абе това си е опасна работа. И изобщо не си струва да си рискуваш задника заради нея.Ето, че американският президент отново даде воля на вълненията си в интервю пред своя любим телевизионен канал \"Фокс Нюз\". Водещият искаше да разбере какъв е смисълът на съюзническите задължения в рамките на НАТО. Той попита: \"Защо синът ми трябва да бъде изпратен например в Черна гора, за да я защитава от нападение?\". Отговорът на Тръмп беше забележителен: \"И аз си задавам същия въпрос. Черна гора е много малка държава с много силни хора. Черногорците са силни хора и много агресивни хора. Могат да станат много агресивни и - честито - ето ви Трета световна война\".И тия трябва да ги защитаваме ние?Не за първи път Доналд Тръмп демонстрира забележителни познания за света. \"Белгия е чудесен град със страхотни сгради\", беше казал той още по време на президентската си кампания през 2016 – нищо, че преди това беше нарекъл Брюксел \"пъклена дупка\". Друг път се изказа в Туитър: \"Застреляха човек в парижки полицейски участък: Германия е един пълен престъпен хаос.\" В едно свое словесно отклонение на тема \"Африка\" пък набързо изнамери държава на име \"Намбия\", чието здравеопазване вървяло към подобряване - за разлика от всички останали \"смрадливи дупки\", чиито имена човек даже няма нужда да помни.Ето, че сега Тръмп се развълнува и от Черна гора. Можем картинно да си представим как в главата му бавничко възниква тази картина: някакъв див балкански народец, който дебне жертвите си, скрит из чукарите, докато леденият вятър вие сред планините. \"Черна гора\" - ами че то дори самото име звучи заплашително! Та нали този малък и \"агресивен\" народ живее тъкмо сред ония диви чукари, където безброй люде са намерили смъртта си? Въоръжени са до зъби, не ги знаеш какво ще направят в следващия момент, не можеш и да ги озаптиш. Коварни планински бойци, муджахедините на Балканите, мускулести мъже-канари, които са напомпани с тестостерон чак до пискюлите на кървавочервените си фесове и в резултат от това са готови да нападнат всекиго, който посмее да прекоси негостолюбивите им планински проходи.И тия трябва да ги защитаваме ние? – пита се Донлад Тръмп. И с пълно право се пита! \"Вижте какво става в Швеция!\" - възкликна той преди време, за да онагледи колко драматично може да ескалира една ситуация. Е, тогава светът сбърчи чело и си каза: \"Ъъъ? Че какво точно става в Швеция?\" Но отговорът всъщност… не е толкова важен. Само дето същото би могло да се случи днес в Черна гора - и това вече би било истинска катастрофа.Вижте само какво става в Черна гора!В момента Доналд Тръмп се е загрижил за бъдещето на НАТО. Както, впрочем, и ние, европейците. За разлика от нас обаче той се пита: Що за шантави държавици ни се налага да защитаваме, без да си плащат достатъчно? \"Така са нагласени нещата в НАТО\", обясни Тръмп пред слисания водещ, \"но това беше преди моето време.\" \"Сега аз отидох и им казах: ще трябва да плащате! Защото това е цялата работа: те дори да плащат не искат! Добавете и това към Вашето сравнение с Черна гора!\"Това сравнение всъщност насочва към задължението на всички съюзници да отговорят на нападение срещу една държава-членка така, сякаш всички са нападнати. Съответният член от Хартата на НАТО беше задействан един-единствен път: след атентатите на 11-ти септември 2001 година. Тогава бяха нападнати САЩ, които отговориха с масирани бойни действия в Афганистан. По примера на Тръмп навремето ние всъщност трябваше да си кажем: \"САЩ ли? Това е един много голям народ с много силни хора. Много силни хора, много агресивни хора. Могат да станат много агресивни и тогава - честито, ето, че сме се наврели във военна интервенция!\" Не, не, няма страшно. Ние никога няма да сторим подобно нещо. Защото вижте само какво става в Черна гора!", "date": "2018.07.20", "title": "В главата на Тръмп: диви балканци разпалват Трета световна война"}
{"url": "https://offnews.bg/obshtestvo/elektrichestvo-i-led-v-aliaska-tazi-vecher-po-viasat-explore-684628.html", "text": "Tри компании в Аляска са в свирепа конкуренция помежду си, докато се борят със смразяващи температури, опустошителни бури и липса на видимост, за да снабдят с електричество хората, чийто живот зависи от него.Висококвалифицираните служители на \"Аляска Лайн Билдърс\", \"Електрик Пауър Конструктърс\" и \"Сити Електрик\" се конкурират за опасните за живота, но изключително добре платени длъжности, които могат да се намерят само в 49-ия щат. Тези мъже работят в свят, в който човек за човека е звяр, но това им дава заряд, разказва интригуващата поредица \"Електричество и лед\". Можете да я гледате всеки петък в 22:45 по научнопопулярния канал . Повторенията са в неделя от 21:15.В неделя Viasat Explore ще излъчи и маратон на \"Търсачи на съкровища в пустинята\" с начало 11:15. Присъединете се към Найджъл и Норм - търсачите на съкровища в пустинята, докато обикалят пустошта в търсене на уникални съкровища и се запознават с хората, събирали ги цял живот. е нещо повече от това, което очаквате. Любопитен, приключенски настроен и устремен, каналът изследва новото и необичайното, това е, което ни вълнува и зарежда. От последните научни открития до ежедневието на завладяващи герои, които правят нещата по един малко по различен начин. Научете още на .", "date": "2018.07.20", "title": "'Електричество и лед' в Аляска - тази вечер по Viasat Explore"}
{"url": "https://offnews.bg/112/chast-ot-kashta-se-sruti-varhu-magazin-v-hajredin-684725.html", "text": "Стена и част от покрив на стара къща се срутиха върху магазин в центъра на Хайредин, област Враца, в резултат на дъждовете там, предаде бТВ.В този момент в магазина били продавачката и двама клиенти. Нито един от тях не е пострадал.Падналата сграда е необитаема от близо половин век, но се намира до училище. Затова преди време от кметството са зазидали в ходовете и са оградили тротоара с предпазен парапет, за да не пострада човек.Собственикът на магазина подал жалба заради опасността преди 2 години, не последвало нищо. Подал втора този април. Комисия на общината установила очевидното - че сградата е опасна. Предписала наследниците на имота или да направят ремонт, или да съборят къщата. Предписанието не стигнало до никого - наследниците не били открити, писмата се връщали обратно и така приключила и работата на общината.След срутването стоките са изнесени от магазина на сергия.Общината обеща ако не открие собствениците, да събори къщата.", "date": "2018.07.20", "title": "Част от къща се срути върху магазин в Хайредин"}
{"url": "https://offnews.bg/sviat/tramp-pokani-putin-v-sasht-684734.html", "text": "Американският президент Доналд Тръмп покани руския лидер Владимир Путин да посети САЩ през есента, обяви прессекретарият му.Сара Сандърс публикува туит, според който визитата вече се подготвя. До момента обаче Русия не казала и дума по въпроса за евентуална втора среща между Тръмп и Путин.По-рано Тръмп отхвърли предложението от Тръмп да разреши на Русия да разпитва американски граждани.Двамата лидери проведоха първата си самостоятелна среща на неутрална територия в понеделник - в столицата на Финландия Хелзинки, но излязоха малко подробности за това какво са обсъждали двамата, в присъствието само на преводачите си.Един от спорните моменти дойде от противоречиви изказвания на американския президент. На пресконференцията след срещата в Хелзинки той увери, че вярва на Путин, че Русия не се е намесвала в президентските избори в САЩ през 2016 г. и постави под съмнение работата на службите в собствената си държава. На родна земя, в САЩ, той обясни, че се е изразил неправилно - разбира се, че вярвал на службите. Не само това, Тръмп заяви още, че нито един американски президент преди него не се бил държал толкова строго с руски лидер.", "date": "2018.07.20", "title": "Тръмп покани Путин в САЩ"}
