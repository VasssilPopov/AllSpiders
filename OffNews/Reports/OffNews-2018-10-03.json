{"url": "https://offnews.bg/sviat/naj-malkiat-sin-na-lidera-na-idil-e-likvidiran-pri-ruski-udar-v-siria-689272.html", "text": "Най-малкият от четиримата синове на лидера на организацията Ислямска държава Абу Бакр ал Багдади е бил ликвидиран при въздушен удар на руските военно-космически сили в Сирия, предаде ТАСС, като се позова на телевизия \"Ал Арабия\".Според представител на иракската проправителствена милиция Ал Хашд аш Шааби ударът е бил нанесен от руските сили в Сирия на 22 септември. Повече подробности за нападението не се съобщават. Засега няма потвърждение от руска страна. Не се съобщава и името на убития син на Ал Багдади.Лидерът на ИД е имал четирима синове. В началото на юли иракското разузнаване каза, че в Сирия е бил ликвидиран най-големият от тях - Худайфа ал Бадри, припомня ТАСС, цитирана от БТА.Все още не е известно къде се намира самият Ал Багдади. На няколко пъти той бе обявяван за мъртъв. Според редица близкоизточни издания Ал Багдади неотдавна е изгубил контрола над ИД.Според някои версии Ал Багдади пък страдал от тежка форма на рак, според друга версия той бил прикован на легло в резултат на получени тежки рани.За последно 46-годишният Ал Багдади се появи на публично място през юли 2014 г., когато в Мосул бе провъзгласен така нареченият халифат на ИД в Близкия изток. Според източници от американското разузнаване Ал Багдади не използва мобилен телефон. Той не остава и на едно място повече от 72 часа.", "date": "2018.10.03", "title": "Най-малкият син на лидера на ИДИЛ е ликвидиран при руски удар в Сирия"}
{"url": "https://offnews.bg/kultura/galavecheri-na-razlichni-kulturi-v-ramkite-na-cinelibri-689242.html", "text": "Броени дни ни делят от старта на четвъртия кино-литературен фестивал CineLibri.Стартът на фестивала е на 10 октомври. Дни след това пък ще можем да се потопим в различни култури чрез няколко празнични галавечери. На 13 октомври в Сити Марк Арт Център ще се състои  с премиера на „Филмът на моя живот” на режисьора Селтън Мело. Вдъхновен от творчеството на Антонио Скармета, този филм за отчуждението, прошката и втория шанс блести с участието на големия френски актьор Венсан Касел.Холандската галавечер оказва чест на един от най-превежданите нидерландски писатели в света – Херман Кох. Събитието ще се състои на 17 октомври в Сити Марк Арт Център в присъствието на писателя, който лично ще открие премиерата на документалния филм „Истинският Херман Кох”.На 17 октомври има още едно галасъбитие – реверанс към финландската литература и нейните прочити на големия екран. Прожекцията на  по романа на Еве Хиетамиес ще бъде съпроводена с фотографската изложба „Тайната памет на костюма“ (репрезентации на финландската идентичност в ранното финландско кино).Вълнуваща среща на живо очаква почитателите на класните психологически трилъри. На 18 октомври , автор на романа „Липсващото досие”, който вече има българско издание, ще се срещне с публиката и ще даде старт на прожекцията на едноименния филм. Дело на режисьора Ерик Зонка, екранизацията с участието на великолепния тандем Ромен Дюри и Венсан Касел е селектирана в конкурсната програма на фестивала.Отново на 18 октомври ще се състои , в рамките на която ще бъде излъчен филмът „Тайното писание” с Руни Мара и Ванеса Редгрейв.  В синхрон с книгата на Себастиан Бари кинолентата пресъздава един свят с много лица, където красотата е двуостър нож, а религията и политиката служат за параван.Специален акцент в програмата на фестивала са събитията с . На 19 октомври той ще открие прожекцията на най-новия си филм - „Ева” с Изабел Юпер и Гаспар Юлиел, на 20 октомври ще гледаме „Сбогом, кралице моя” (пищна творба с цял венец от отличия, в т.ч. три награди „Сезар” и още седем номинации за най-авторитетната френска филмова награда), а на 21 октомври, отново в негово присъствие, ще бъде излъчен един от по-ранните му филми - „Вила Амалия” по романа на Паскал Киняр. ще предложи филма „Има ли любов, има и омраза” - ексцентричен трилър с непредвидима развръзка, в който детективската пародия прелива в романтична сатира и обратно. Защото… човек не избира в кого да се влюби, нали? Събитието е насрочено за 20 октомври.Италианските галасъбития са две – на 20 октомври в кино Люмиер ще се състои българската премиера на „Неапол във воали” на режисьора Ферзан Йозпетек, който миналата година беше удостоен с награда Cinelibri за най-изкусна екранизация.На 21 октомври в Дома на киното ще гледаме „Треската Феранте”, документален филм за енигматичната Елена Феранте, чиято неаполитанска тетралогия постигна световна популярност. Ще надникнем в психиката на тази жена, лишена от типичната за артиста суета, през думите на едни от най-ярките личности на нашето съвремие. е на 23 октомври и вече се очаква с трепет от почитателите на Харуки Мураками. Събитието е част от Дните на японската култура в България и включва прожекция на поетичната драма „Тони Такитани”, създадена по мотиви от разказ на големия японски писател.Галасъбитията се реализират с любезното съдействие на посолствата на Бразилия, Аржентина, Япония, Франция, Нидерландия, Ирландия, Финландия, Италия и Израел.Комплимент към зрителите на CineLibri 2018 е цикълът от руски кинокласики, които ще се излъчат в РКИЦ с вход свободен. Ценителите на руската култура ще могат да си припомнят филмовите шедьоври „Дворянско гнездо”, „Жесток романс” и „Таборът отива към небето”.Билетите за всички прожекции в София и страната вече са в продажба през системата на epay и на касите на кината.Линк към билетите за всеки от филмите и подробна информация за специалните събития можете да откриете на официалната интернет страница на фестивала  и на Фейсбук страницата .", "date": "2018.10.03", "title": "Галавечери на различни култури в рамките на Cinelibri"}
{"url": "https://offnews.bg/obshtestvo/premahvaneto-na-suhi-i-gnili-darveta-v-borisovata-zapochva-v-kraia-na-688524.html", "text": "Сухи, гнили и опасни дървета в столичния лесопарк Борисова градина ще се премахват най-рано в края на октомври. В средата на месеца специална комисия, назначена със заповед на кмета Йорданка Фандъкова, ще провери и приеме маркировката, направена от специалисти към катедра „Лесовъдство“ на Лесотехническия университет. Това обясни за OFFNews Димитър Данчев, шеф на \"Зелена система\" в Столична община. Всеки експерт притежава индивидуална марка с номер, която се поставя ниско на дънера на дървото. Тя е гаранция, че няма да бъде отсечено дърво, маркирано с цветен спрей на гръдна височина, от някой зложелател. Ако в хода на дейностите се открие дърво, маркирано за премахване с друга марка, то няма да бъде премахнато, обясни Данчев. Маркираните с различни цветове дървета ясно разграничават различните насаждения от изготвената „Инвентаризация и лесопаркова експертна оценка на лесопарковата част на „Княз Борисовата градина“ и спомагат за по-лесен контрол при проверките. Цветовете са обявени в информационната табела при извършване на маркирането.Премахването на дърветата ще се случва поетапно, като ще бъдат оградени и обозначени зоните, в които се работи. Сечта ще се извършва единствено от експерти на ОП „Управление на гори и земи“, каза още Данчев. Обозначение ще има и върху превозното средство, с което ще се извеждат дърветата от лесопарка. Всички изведени от парка дървета ще се карат в инсталацията за биологично третиране „Хан Богров“. Всяко превозно средство, което се използва за извеждане на дървета от лесопарка, може да бъде проследено в реално време чрез онлайн системата на Изпълнителната агенция по горите, уточни шефът на Зелена система. Премахването на дървета ще се извършва в района на парка между бул. „Драган Цанков“, бул. „П. Яворов“, бул. „Цариградско шосе“ и ул. „Незабравка“ с обща площ 532,7 дка. ", "date": "2018.10.03", "title": "Премахването на сухи и гнили дървета в Борисовата започва в края на октомври (видео)"}
{"url": "https://offnews.bg/kultura/parvi-sofia-vinyl-fest-v-sabota-bazar-na-gramofonni-plochi-na-zhenski-689256.html", "text": "Първото издание на SOFIA VINYL FEST ще събере повече от 10 търговци на грамофонни плочи от цялата страна, както и истински колекционери и любители на стария аналогов звук.Базарът на грамофонни плочи ще се състои в събота, 6 октомври, от 10.00 до 18.00 часа на терасата на галерия Сердика на Женски пазар и ще бъде с „вход свободен“. Инициативата е на общинското дружество „Пазари Възраждане“ ЕАД и столичния клуб Терминал 1.„Организираме това събитие, за да покажем, че на територията на Женски пазар могат да се случва и друг тип търговия, която да акцентира върху обмяната на знания и опит, да събере страстни колекционери на винили с обикновени любители и да ни помогне да не забравяме важните духовни ценности като музиката. Радвам се, че ще бъдем домакин на този своеобразен базар на грамофонната плоча и сме амбицирани заедно с партньорите ни от Клуб Терминал 1 да го превърнем в традиционен“, каза Драгомир Димитров, изпълнителен директор на „Пазари Възраждане“ ЕАД.Приятната музика по време на 8 часовия търговски маратон ще осигуряват със сетовете си 4-ма от най-страстните почитатели на стария аналогов звук – пловдивският DJ и колекционер Skill, варненският DJ Mad Bear, и софийските селектори Lazy Face и Rood.Очакваме и истински колекционери на грамофонни плочи, сред които Елен Герджиков, председател на Столичния общински съвет, и Богдан Томов, известния поп певец и композитор. Друг страстен почитател на винилите е и журналистът от Дарик радио и меломан Петър Севов. Колекционерите ще покажат както своята най-любима плоча от сбирката си, така и най-ценната.", "date": "2018.10.03", "title": "Първи SOFIA VINYL FEST в събота, базар на грамофонни плочи на Женския пазар"}
{"url": "https://offnews.bg/kultura/svilen-noev-s-kontcert-promotcia-na-debiutnia-si-solov-album-689257.html", "text": "На 17 октомври вокалистът на група „Остава” Свилен Ноев ще представи първия си самостоятелен албум “Different” с концерт-промоция в столичния клуб Терминал 1.Пилотният сингъл „Beautiful” от месеци е в националния радио ефир и се радва на позитивни отзиви. След лирик видеото към него Свилен вече е готов и с официален видео клип към песента Different, чието име носи и самия албум.Видеото към втория сингъл е дело на съпругата на музиканта - Невена Спасова, както и на операторите Ангел и Кристиян Спасови. Клипът е заснет на морския бряг и в него участие взимат актьорите Явор Бахаров и Рая Пеева, Вики Величкова от група Мастило, Диана Алексиева и други близки приятели на Свилен.Дебютното CD ще включва общо 6 песни, от които 5 на английски и една на български, както и два бонус трака.Музиката и текстовете на парчетата са дело на самия музикант, а в аранжиментите и реализацията са замесени още Даниел Петров (барабанист на Остава) и Георги Станев (екс продуцент на „Gravity Co“). В едно от парчетата се включва и Краси Тодоров (D2, Jeremy?), а като гост музиканти участват още Мишо Шишков, Михаела Филева и Иво Чалъков („Gravity Co.”).Албумът ще бъде издаван и разпространяван в търговската мрежа от Монте Мюзик, но ще може да бъде намерен и онлайн във всички музикални платформи като iTunes, Spotify и много други.Идеята за проекта се ражда най-вече от желанието на Свилен да продължава да твори и реализира идеите си, които не са подходящи за песни на „Остава“, защото имат различно настроение, но пък са твърде хубави като мелодии, за да си останат само идеи.„Мисълта да правя нови песни, на които детето ми да танцува, е едно от нещата, които ме вдъхновиха да стартирам солов проект. А и всяко ново начало е много вълнуващо и пълно с изненади“ – споделя музикантът.Звученето на песните в албума е в стилистиката на инди попа и не е съобразявано с музикалните тенденции в България.На 17 октомври на сцената в Терминал 1 заедно със Свилен ще се качат музикантите Даниел Петров (барабани - Остава), Александър Обретенов (бас китара - D2) и Краси Тодоров (клавири - D2, Jeremy?).БИЛЕТИ за концерта на цена от 10 лева могат да бъдат закупени в мрежата на и партньорските каси: щанд EVENTIM - ул. \"6-ти септември\", OMV, Orange Center, Usit Colours, Билетен център НДК, Строежа и др. Цената на място и в деня на концерта ще е 12 лева.Всеки гост на събитието ще има възможността първи да си закупи албума Different на промоционална цена от 10 лв.Отваряне на врати: 21:00ч.; Начало: 22:00ч.", "date": "2018.10.03", "title": "Свилен Ноев с концерт-промоция на дебютния си солов албум"}
{"url": "https://offnews.bg/izvan-terena/priatelkata-na-ronaldo-bila-dashteria-na-narkotrafikant-689262.html", "text": "Португалската мегазвезда на Ювентус Кристиано Роналдо е на мушката на британските таблоиди. Носителят на \"Златната топка\" в момента е разследван по обвинение в изнасилване, случило се преди 9 години в Лас Вегас.\"Сън\" в същото време извади неизвестни до този момент подробности около бащата на приятелката на Роналдо Джорджина Родригес, с която той е заедно от 2017 година и имат дъщеря Алана Мартина.Според \"Сън\" 69-годишният в момента Хосе Родригес имал дълъг стаж зад решетките заради търговия и транспорт на наркотици. За първи път той бил хванат през 2003 година при опит да прекара от Испания във Франция кокаин на стойност 112 000 евро.Той получил 11 години затвор, но бил освободен след пет. Много скоро той отново се въвлякъл в търговията с дрога и бил заловен този път с хашиш на стойност 1,12 милиона евро. Той престоял нови пет години в затвора, а от 2013-а насам няма нови провинения.", "date": "2018.10.03", "title": "Приятелката на Роналдо била дъщеря на наркотрафикант"}
{"url": "https://offnews.bg/sviat/v-izbiratelnia-spisak-ima-400-000-dushi-koito-ne-zhiveiat-v-makedonia-689258.html", "text": "В избирателния списък на Македония има 400 000 души, които не живеят в страната. Това обяви говорителят на македонското правителство Миле Бошняковски в Министерския съвет, цитиран от БГНЕС. Изявлението му дойде по повод проведения референдум за новото име на Македония. Над 90% от македонците гласуваха с \"да\", но заради ниската избирателна активност от под 35% референдумът беше обявен за неуспешен. Компетентните институции трябва да се заемат с прочистването на избирателния списък, където има доста наследени проблеми, подчерта той.Бошняковски припомни, че от 2002 г. в Македония не е имало преброяване на населението.\"Над 400 000 души отдавна не живеят в страната, но те фигурират в избирателния списък, което има отражение върху всички изборни резултати и референдума\", подчерта той.\"Съществуват повече сегменти, които трябва да бъдат разгледани. Част от тях са задължение на държавата, а друга част - на останалите институции. Има доста наследени проблеми, които трябва да бъдат решени.(...) ДИК по всяка вероятност ще се намеси в списъка, но всички институции трябва да реагират и този въпрос да бъде решен\", каза още Бошняковски.", "date": "2018.10.03", "title": "В избирателния списък има 400 000 души, които не живеят в Македония, обяви Скопие"}
{"url": "https://offnews.bg/knigi/simeon-idakiev-i-omagiosanite-svetove-689259.html", "text": "Невероятно красиви залези и изгреви, пищна природа или рифове, преливащи от живот, който сякаш е неземен. Свят на малко познати племена и стари традиции, събран между страниците на книгата „Омагьосаните острови“ с автор Симеон Идакиев.„Винаги съм обичал да посещавам острови. Сигурно защото очаквам да открия там нещо загадъчно – нещо, което не съществува другаде. Усещането е ирационално, но понякога се оказва именно така. Късчета земя, заобиколени от вода; отделени от останалата суша, те сякаш са на друга планета. Всеки остров е един отделен свят, който често се оказва доста различен от държавата, на която принадлежи. Винаги са ме вълнували въпроси като – как живеят хората там, тези островитяни? Различни ли са от нас и доколко? Природата там по-щедра ли е? На всички тях можеш да получиш отговор единствено когато се озовеш там…“А страстният пътешественик Симеон Идакиев има много какво да разкаже за посещенията си из тези магични късчета земя, захвърлени уж случайно на едни от най-красивите места по света. Странстванията му през годините го отвеждат от ледената красота на Кинг Джордж в Антарктида до окъпания в слънце Корфу, от тайнствените Азори до екзотиката на Папуа Нова Гвинея и Галапагос. Срещат го с отдалечени племена, скрити в пазвата на тежко дишащ вулкан или носещи се спокойно в тръстиковите си лодки. Сега тези пътешествия са събрани в 30 вълнуващи истории, в които магията на островите по света оживява.„Усещането да си на остров е различно и неповторимо, именно в това е скрита и магията му. Защото в която и посока да поемеш с кола, след час-два отново излизаш на брега на морето или океана. Светът изглежда твърде малък, но от друга страна, създава усещане за уют, за сигурност.“Воден от стремежа си към непознатото, известният пътешественик става част от пулсиращия островен живот, който се разкрива пред него в пълна хармония от цветове, вкусове и емоции. Всяко кътче поразява с красотата и богатата си история, с културата и традициите си. Впечатленията на автора са изкусно преплетени с любопитни факти от миналото и настоящето на всеки остров и показват различните му лица през вековете.Всяка страница от книгата (издателство „Вакон“) е пропита с духа на приключението, с нестихващия копнеж по хоризонта и с порива към откривателство. Спомените от незабравимите му преживявания рисуват един свят, изпълнен със смайващи красоти и безценни чудеса, и превръщат и всеки от нас в приключенец, жаден за простора и свободата на „омагьосаните острови“.Откъс от пътеписа „Азорите – архипелагът на ястребите“Няколкото дни на остров Сао Мигел отлитаха твърде бързо, затова реших да наема кола и да видя поне част от неговите забележителности. Така щях да получа и по-добра представа за природата на Азорите.През месец май тук вали често, но в малкото „Деу Матис“ беше уютно, особено когато от радиото се лее поредното задушевно фадо, а пътят се катери все по-високо в планината, промушва се през малки селца, също тъй привидно безлюдни като столицата Понта Делгада.Азорските острови са разположени в зоната на атлантическите антициклони, които заедно с течението Гълфстрийм им осигуряват относително температурно равновесие – през януари средно около 15°C, а през юни – 21°C. От юли до септември е горещо, но, казват, поносимо, а температурата на морската вода се задържа на приятните 21°C. Както щях да се убедя лично, мъглите са често явление, а с дъждовните пориви вече свикнах.Време е да ви кажа и накъде се бях отправил. Исках да посетя Фурнас, наричана още „Долината на гейзерите“.До Фурнас разстоянието не беше малко, но не можех да не спра, за да се полюбувам на прекрасните гледки към океана ниско долу. А после пътят бързо ме доведе до градчето с гръмкото име Рибейра Гранде. Пътеводителят го описваше като едно от най-интересните места на Сао Мигел с типична архитектура на сградите, построени от базалт, с оригинални прозорци и декорация, но аз бях привлечен повече от живописната река, която го разсичаше на две, устремена към своя повелител – океана, и от градинката в центъра с огромни дървета, около чиито стволове се увиваха снопове жилава трева. За съжаление беше затворена най-голямата забележителност на Рибейра Гранде – църквата „Носса Сеньора да Естреля“, построена още през 1517 г. и съхранила безброй исторически свидетелства от миналото на острова.Оттук започваше стръмното спускане към Фурнас. Всъщност долината е огромен кратер на угаснал вулкан в източната част на остров Сао Мигел. Пътеводителите я описват като „своеобразна ботаническа градина с екстравагантна атмосфера, където ярките цветя се сливат с буйната зеленина на дърветата“, но това е твърде далеч или по-скоро не цялата истина. За кой ли път си давам сметка, че думите, поне онези, които аз използвам, са недостатъчни, а асоциациите твърде бледи, за да опишат невероятната симбиоза от вода, ярка зеленина, приглушена светлина и всичко това на фона на клокоченето на геотермалните извори, които често се загръщаха в мистериозни одеяния от пàра. Имаше нещо първично и сюрреалистично в това място, където ние, човешките същества, сякаш бяхме излишни и, кой знае, може би е така – дребни прашинки, искрици живот в безкрайно променящата се вечна и витална природа...", "date": "2018.10.03", "title": "Симеон Идакиев и омагьосаните светове"}
{"url": "https://offnews.bg/interviu/velizar-prodanov-idva-vremeto-za-proekti-bazirani-na-pazarnite-print-689183.html", "text": "Какво е значението на управлението на проекти за икономиката?Делът на брутния вътрешен продукт на редица водещи икономики, реализиран чрез проекти, вече надминава 40%. Реализирането на проекти в една компания е доминиращият подход за поддържане на добрата конкурентоспособност. Предлагането на нови продукти и услуги на пазара е основополагащо за бъдещото развитие на всеки бизнес.Възможностите за работа по европроекти в България бавно, но сигурно ще намаляват. За да поддържаме настоящото ниво на развитие, ще трябва да ги заместим с проекти, базирани на пазарните принципи. По мои наблюдения все още не сме подготвени за реализирането на проекти на пазарен принцип и трябва много да работим в тази насока.Какво е да бъдеш експерт по управление на проекти или т. нар. проектен мениджър?Във всяка организация ролята на експерта по управление на проекти е комплексна и отговорна. Той е звеното между екипа по изпълнение и клиента било то външна организация (възложител), или компанията, за която работи. Добрият проектен мениджър притежава редица умения, като едно от ключовите е комуникативността. Той извършва ограничени по обхват типични мениджърски дейности и същевременно реализира част от изпълнението.Разпространена практика в България е поставянето на утвърден технически специалист в ролята на проектен мениджър вместо да се наема експерт по управление на проекти. Моят съвет е специалистите, които са проект мениджъри или често влизат в ролята, да преминат курс, който да им даде основни познания. В много случаи това е и разликата между успешния и провалилия се проект. Новаторството в управлението на проекти е успешно, когато експертът има задълбочени познания и опит във вече утвърдените модели.Каква е връзката между управлението на проекти и ефективното управление на фирмите?IPMA България разглежда „Компетентността“ като „прилагането на знания, умения и способности за постигане на желаните резултати“. Колкото по-високо е нивото на тази компетентност, толкова по-ефективно се използват ресурсите и толкова повече са успешните проекти/компании.В световен мащаб се говори за Agile управление на проекти. Залязват ли класическите догми и практики при управлението на проекти?Доказалите се с времето практики и методи не могат да бъдат захвърлени. Те еволюират под влиянието на иновациите и новите технологии.Agile подходът е един от най-ярките примери в нашето съвремие. Водещ фактор за неговото създаване и налагане е темпераментът на новите технологични поколения. Темата Agile ще става все по-гореща с времето, въпреки че много от индустриите не са готови за него.Редица професионалисти в различни сфери играят ролята на проектни мениджъри под една или друга форма. Само експертите на длъжност „Проектен мениджър“ ли се нуждаят от сертификация?Сертификацията е доказателство за достигнатото ниво на компетентност. В световен мащаб са сертифицирани около 38% от практикуващите професията. В България процентът е далеч по-нисък.Сертификацията е само началото. След получаването й всеки експерт по управление на проекти трябва да надгражда знанията и уменията си, защото както всичко в днешно време, така и сферата управление на проекти се развива с бързи темпове. Златното правило, което набира все повече сила, е, че днешният професионалист трябва да познава добре повече от една международно призната система за управление на проекти.Другата седмица предстои една от ключовите конференции при управлението на проекти. Какво могат да очакват присъстващите?Освен интересните лектори и програмата, по време на 2018 IPMA Conference: „Бъдещето на управлението на проекти – проектно лидерство, компетенции и култура. IPMA Agile сертификационен модел“ ще представим българския превод на „Изисквания за индивидуална компетентност за управление на проекти“ ICB 4.0. Притежаването на тази книжка е много полезно за сверяването на часовника, за обучение на екипа, за постигане на общ език с колегите, за определяне на силните и слаби страни на вашата организация.Специалният семинар на тема „Морски вълк“ – 8 начина да използваме играта за управление на проекти“ ще представи на участниците как чрез игра могат да разберат повече за проектните умения на екипа и компанията си. Мастър класът „Конкурентоспособност чрез усъвършенстване на организационните умения при управление на проекти“ ще е много полезен за експертите, които управляват множество проекти, програми и портфолио от продукти и услугиОчакват ни все интересни неща, които се случват за пръв път в България.", "date": "2018.10.03", "title": "Велизар Проданов: Идва времето за проекти, базирани на пазарните принципи"}
{"url": "https://offnews.bg/kultura/balgarskata-rok-grupa-krekhaus-predstavia-parvia-si-album-v-klub-termi-689263.html", "text": "След като на 26 юли излезе на сцената на едно от емблематичните места в столицата, „Маймунарника“, за да , рок групата „Krekhaus“ подготвя втори концерт за началото на есенния сезон.Музика, поезия и театър се сляха в едно по време на премиерата на албума, а за предстоящия концерт „Krekhaus“ планират да включат и светлинно шоу, за да създадат незабравимо преживяване за феновете.Въпреки прогнозата за дъжд, 400 души се събраха пред сцената на 26 юли, за да чуят групата, а скоро след това „Krekhaus“ обявиха на страницата си, че първият тираж на албума е свършил. Сетът се състоя от общо 17 парчета, всичките авторски без едно – „Krekhaus“ изпълниха кавър на „Feel Good Hit of the Summer“ на „Queens of the Stone Age“.Бурните овации на публиката продължиха дълго след официално обявения край, изкарвайки бандата на цели три биса. Цял спектър от емоции бе обхванал като треска феновете, които понякога пееха заедно с музиката, понякога танцуваха, а понякога слушаха в безмълвно очакване, за да не пропуснат нито нота. Преливането от жанр в жанр – през психеделичния рок, трипхопа, класическия хардрок, чак до фънка, джаза и суинга – се сля в уникално изживяване, което държа феновете пред сцената почти до полунощ.За да направят всички свои фенове, които не са успели да присъстват, част от представянето на първия си албум, „Krekhaus“ стриймваха на живо целия концерт на фейсбук страницата си. Над 1000 души се включиха, за да гледат на живо събитието, изпращайки благодарности от цял свят за възможността да преживеят концерта дистанционно.Основана през 2014 г., рок групата „Krekhaus“ вече има зад гърба си серия от концерти в различни столични заведения, както и на някои от най-мащабните фестивали в страната, сред които „София диша“ и „Капана фест“. Има и три големи колаборации: бандата е подгрявала за „Остава“, била е част от лейбъла „Homeovox“, а през април 2018 г. е лично избрана от австрийското пауър трио „Mother’s Cake“, за да подгрява на софийския им концерт по време на европейското им турне.Славата, която предхожда „Krekhaus“, е, че публиката не знае какво да очаква преди концерт, докато витае усещането за непредположима изненада, която наново впечатлява и най-върлия фен. Известни с това, че никога не свирят една песен по еднакъв начин два пъти, „Krekhaus“ си дават творческата свобода да създадат всеки музикален свят, който могат да си представят. „Ние свирим рок, но отношението ни е джаз“, казват те. Времето и пространството, които те изграждат музикално, определят правилата, а границите между жанровете съществуват, само за да бъдат отхвърлени. Стремежът е всяко представление да стане уникално, ефимерно изживяване, което никога няма да бъде повторено по същия начин.Бандата споделя, че на 10 октомври феновете могат да очакват различно изживяване от „Маймунарника“ и се надява това да повлияе и на общуването помежду им.„Един от критериите, по които преценявам, че един концерт се е получил, е когато изляза след края и видя хората да си говорят на групички. Никой не гледа в телефона си, дори хора, които са се запознали на концерта. И ако тази искра продължи един-два часа, за един кратък момент светът е по-хубаво място. За един момент ставаш човек, който е слушал музика, говорил си е с други хора, за малко няма бариери в общуването,“ казва китаристът Явор Недев.Албумът „Odd One Out“ е качен онлайн в , а водещият сингъл „On the Hidden Tracks“ може да бъде чут и в програмата на радио „Z-Rock“.Фейсбук събитието ", "date": "2018.10.03", "title": "Българската рок група Krekhaus представя първия си албум в клуб Терминал 1"}
{"url": "https://offnews.bg/temida/izdirvat-sina-na-miniu-stajkov-chrez-interpol-689264.html", "text": "Издирват сина на алкохолния бос Миню Стайков чрез Интерпол. Стайко Стайков е в неизвестност от 5 септември. Той е обвинен за участие в група за продажба на акцизни стоки без бандерол, данъчни престъпления и пране на пари.Миню Стайков и още шестима души бяха задържани по същите обвинения. Сред задържаните са синът на кмета на Карнобат Иван Димитров и братът на съпругата на Миню Стайков.Разследващи влязоха в офиси на \"Винпром Карнобат\", \"Сис Индустрийс\" и \"Топаз Мел\" в началото на септември.", "date": "2018.10.03", "title": "Издирват сина на Миню Стайков чрез Интерпол"}
{"url": "https://offnews.bg/sviat/germanski-biznesmen-shte-se-izpravi-sreshtu-merkel-za-liderskata-pozit-689269.html", "text": "Германски бизнесмен възнамерява да се кандидатира срещу канцлера Ангела Меркел за лидерската позиция на основната консервативна партия в страната, предаде Асошиейтед прес, цитирана от БТА.Андреас Риценхоф, собственик на компания, произвеждаща стоки от алуминий, каза днес пред медийната група \"Функе\", че Християндемократическият съюз (ХДС) се нуждае от \"нови политически цели\" и \"промяна на посоката\".Меркел, която е канцлер на Германия от 2005 г. и лидер на ХДС от 2000 г., даде да се разбере, че вероятно ще се стреми към нов двегодишен мандат начело на партията на конгреса през декември.Влиянието й обаче беше отслабено неотдавна от постоянните спорове в четвъртото й по ред правителство и от отстраняването миналата седмица на неин близък съюзник, който бе водач на консерваторите в парламента.Въпреки това няма признаци тя да има сериозни съперници за поста. Освен Риценхоф студентът по право Ян-Филип Кноп обяви, че възнамерява да се кандидатира срещу Меркел.", "date": "2018.10.03", "title": "Германски бизнесмен ще се изправи срещу Меркел за лидерската позиция в партията"}
{"url": "https://offnews.bg/obshtestvo/avaria-spria-hemodializata-vav-vidin-zdravnoto-ministerstvo-zapochna-689267.html", "text": "Здравното министерство разпореди спешна проверка в центъра по хемодиализа във Видин, който спря работа заради авария в системата на отделението. Гръмнала е част от системата, която омекотява водата. През системата минава водата, която след това влиза във всички индивидуални апарати. Служители на водоснабдителното дружество са привели системата в авариен работен режим, а от болницата са предупредили пациентите, че ще могат да използват апаратите за хемодиализа, но има риск от усложнения заради твърдата вода. Тази сутрин почина един от пациентите, чакащи за хемодиализа. Лекарите обявиха, че няма връзка между смъртта му и аварията. От болницата обясниха, че в понеделник пациентът не се е явил за хемодиализа. Във вторник му е предложено да бъде откаран в Монтана, но той е отказал, а днес е откаран от Спешна помощ във видинската болница, където починал, преди да му бъде включен апаратът, съобщи bTV.Здравното министерство съобщи, че по случая започва спешна проверка в центъра, а зам.-министър Бойко Пенков ще отиде на място. Създадена е организация пациентите да бъдат транспортирани безплатно до Монтана и Лом, след като пациентите, които са се страхували да използват апаратите във Видин, са пътували до другите градове на собствени разноски.В същото време стана ясно, че до дни министерството ще предостави 180 000 лв. за закупуване на нови хемодиализни апарати, легла и водоочистваща система. Средствата са отпуснати от Министерския съвет в края на септември, уточниха от ведомството.Очаква се аварията в центъра да бъде отстранена до края на седмицата и от понеделник апаратът да работи.", "date": "2018.10.03", "title": "Авария спря хемодиализата във Видин, здравното министерство започна спешна проверка"}
{"url": "https://offnews.bg/sviat/v-podozritelnite-plikove-polucheni-v-pentagona-e-imalo-ritcinovo-sem-689271.html", "text": "В подозрителните писма, които са били пратени до Пентагона, е имало не рицин, а рициново семе, от което се получава рицин, съобщи говорителката на американското министерство на отбраната Дейна Уайт, цитирана от Асошиейтед прес и БТА.Уайт направи това изявление пред журналисти в Брюксел, където придружава министъра на отбраната Джим Матис.Вчера представители на Пентагона казаха, че два плика, за които е имало съмнения, че съдържат рицин, са били изолирани и предадени на ФБР. Единият плик бил адресиран до Матис, а другият до командващия американските военноморски сили адмирал Джон Ричардсън.Никой не е пострадал при инцидента. Пликовете са били изолирани още в помещението за преглеждане на пощата, получена в Пентагона.Според американските Центрове за контрол и превенция на заболяванията, ако рицинови семена бъдат погълнати, то може да има пострадали.", "date": "2018.10.03", "title": "В подозрителните пликове, получени в Пентагона, е имало рициново семе"}
{"url": "https://offnews.bg/kultura/irlandskata-post-rok-grupa-god-is-an-astronaut-gostuva-v-sofia-utre-689248.html", "text": "Утре ще се състои концертът на ирландската пост-рок формация God Is An Astronaut.Събитието ще се проведе в столичния клуб \"Микстейп 5\", като това ще е третото гостуване на групата в България.Вратите ще са отворени в 20.30 часа, а концертът ще започне в 21.30 часа. Билетите за концерта струват 25 лева, а в деня на шоуто и на място ще са по 30 лева. Билети можете да намерите в мрежата на , , както и в магазини \"На Тъмно\".God Is An Astronaut е ирландска пост-рок група от Кънтри Уиклоу, създадена през 2002 г. от двамата братя Кинсела - Нилс (бас, китари, визуални ефекти) и Торстен (вокали, китари и клавир).Още от самото си създаване бандата е запазила ролята си като една от водещите инструментални групи на световната музикална сцена. Стилът на групата използва елементи на електронната музика, краут и спейс рокът, които много напомнят на легендарната експериментал немска формация Tangerine Dream.GIAA комбинират интензивния си инструментален рок с ефирни и емоционални звукови пейзажи, великолепна динамика, пресичащи мелодии, които са синхронизирани с впечатляващи светлинни и визуални ефекти.GIAA имат 9 дългосвирещи албума, като последният беше издаден на 27 април 2018, носейки името Epitaph. Можете да го чуете в YouTube . ", "date": "2018.10.03", "title": "Ирландската пост-рок група God Is An Astronaut гостува в София утре"}
{"url": "https://offnews.bg/futbol/zameriha-sas-zelka-menidzhara-na-astan-vila-689227.html", "text": "Мениджърът на Астън Вила Стив Брус изживява тежки моменти в кариерата си. Специалиът бе замерен със зелка преди мача от 11-ия кръг на Чемпиъншим между бирмингамци и Престън, който завърши 3:3.На всичкото отгроре Брус бе бесен от своите футболисти, след като домакините изпуснаха аванс от 2:0 и дори трябваше да разчитат на гол в добавеното време от Яник Боласи, за да избегнат загубата.Хвърлената зелка е повече от очевиден намек за недоволството на феновете, които желаят треньорска промяна. Астън Вила спечели само един от последните си 10 мача и е на 12-о място, вече на 7 точки от лидерите. \"За съжаление това показва обществото, в което живеем. Хората просто не уважават никого. За някой като него съм изненадан, че дори знае какво е зелка.Други трябва да решат, но в тази работа са нужни резултати. Цялата ми философия обаче е да се боря и това няма да се промени\", каза Брус.", "date": "2018.10.03", "title": "Замериха със зелка мениджъра на Астън Вила"}
{"url": "https://offnews.bg/dw/kravoprolitiata-prez-1993-zashto-zapadat-podkrepi-eltcin-689268.html", "text": "Октомври 1993 година: кадрите с танковете, стрелящи по \"Белия дом\" в Москва, обиколиха света. В онези размирни дни Западът застана на страната на тогавашния руски президент Борис Елцин. Но дали не сгреши?Днешната правителствена централа на брега на река Москва, наричана от руснаците „Белия дом“, на два пъти става арена на драматични събития. През август 1991 същата тази сграда, в която тогава се помещава Върховният съвет, се превръща в централа на съпротивата срещу пуча на комунистическите хардлайнери. В онези съдбовни дни новоизбраният президент Борис Елцин се качва върху един танк и заема позата на защитник на демокрацията, а опитът за преврат приключва без кръвопролития. Две години по-късно \"Белият дом\" отново се превръща в централа на съпротивата - този път срещу самия Елцин.В тази битка за надмощие Борис Елцин е изправен срещу Върховния съвет и Събранието на народните депутати. Когато в началото на октомври 1993 конфликтът ескалира, Елцин изпраща танкове срещу своите противници. Именно това е кулминацията на една конституционна криза, чиито последици се усещат и до днес.Да си припомнимСлед разпадането на СССР Елцин прави опит да проведе бързи политически и икономически реформи. Но напредъкът е твърде бавен, широки части от населението обедняват, което води до дълбоко разцепление в руското общество. На фона на това развитие срещу Елцин се оформя все по-силна съпротива от страна на Върховния съвет и на Събранието на народните депутати, които по онова време имат функциите на парламент. Голяма част от противниците на Елцин са комунисти и ултранационалисти, поради което в медиите често се говори за „червено-кафяв реваншизъм“.На 21 септември 1993 Елцин разпуска двата органа на властта, с което превишава своите правомощия. В отговор Върховният съвет и Събранието на депутатите гласуват за свалянето на Елцин от президентския пост. Битката за надмощие между двете страни ескалира на 3 октомври, когато въоръжени противници на президента щурмуват московското кметство и телевизионната кула Останкино. В отговор Елцин изпраща армията, която на 4 октомври атакува \"Белия дом\". Посред бял ден танковете стрелят от непосредствена близост по сградата, над 100 души загиват.Елцин успява да наложи своята воля и насрочва референдум за нова конституция, която в крайна сметка не само укрепва, но и разширява неговата власт. Така в Русия се ражда една система на управление, която почти изцяло концентрира правомощията в ръцете на президента. Система, от която се възползва и днешният шеф на Кремъл - Владимир Путин.Още в онези години възниква въпросът как да бъдат окачествени действията на Елцин - като убийство на руската демокрация или като едно неизбежно зло. „Това беше конфликт между два конституционни органа, като и двата бяха легитимирани чрез избори. След като противниците на Елцин прибегнаха до въоръжена съпротива, използването на насилие от страна на държавната власт изглежда напълно обяснимо“, казва Ханс-Хенинг Шрьодер, бивш експерт за Русия към берлинската фондация „Наука и политика“. Според него руският модел на \"направляваната демокрация\" се ражда на 12 декември 1993 - деня, в който се провежда референдумът за новата конституция на Русия. \"Елцин искаше конституция, която да направи президента недосегаем. При това имаше шанс да се приеме конституция, която да засили правомощията на парламента, но този шанс остана неизползван\", добавя експертът.Позицията на ЗападаПрез 1993 Западът застава на страната на Елцин. „По онова време ние на Запад бяхме силно загрижени заради възхода на една червено-кафява коалиция от различни консервативни сили, която имаше и известна националистическа окраска“, казва Ендрю Ууд, бивш посланик на Великобритания в Русия. Именно поради тази причина, добавя Ууд, Западът разглежда Елцин като по-добрата алтернатива.Но дали Западът не допуска грешка, отнасяйки се толкова безкритично към Елцин? „От днешна гледна точка бих казал - да. Но трябва да имаме предвид, че по онова време в Русия нямаше истински парламент“, посочва Ууд.Сходно мнение застъпва и германският експерт Ханс-Хенинг Шрьодер: „По онова време Западът имаше много безкритично отношение към целия този процес. Позицията беше, че Елцин защитава демокрацията. И затова всичко, което е добре за Елцин, в крайна сметка е добре и за демокрацията. Само че неговите действия нанесоха вреди на демокрацията и подкопаха имиджа на демократите като реформатори“, заключава експертът.", "date": "2018.10.03", "title": "Кръвопролитията през 1993: защо Западът подкрепи Елцин"}
{"url": "https://offnews.bg/politika/otpuskat-se-blizo-2-8-mln-lv-za-preodoliavane-na-shtetite-ot-bedstvi-689229.html", "text": "Правителството одобри допълнителни разходи/трансфери за 2018 г. в размер на 2 782 263 лв. по бюджетите на Министерството на регионалното развитие и благоустройството и общините Мизия, Дупница и Тетевен.Сумата е предназначена за преодоляване на щетите от бедствията в посочените общини и е предложена с решение на Междуведомствената комисия за възстановяване и подпомагане към МС.Заложените цели са: възстановяване на засегнати обекти в следствие на падналите обилни валежи на 23 и 24 юли т.г. в района на Община Тетевен, ремонтни дейности на улици и сгради в Мизия, укрепване на пътя Дяково-Кременик чрез изграждане на подпорна стена.", "date": "2018.10.03", "title": "Отпускат се близо 2.8 млн. лв. за преодоляване на щетите от бедствията в Мизия, Дупница и Тетевен"}
{"url": "https://offnews.bg/nauka/nobelovata-nagrada-za-himia-be-dadena-za-nov-metod-za-kontrol-na-evoli-689232.html", "text": "Шведската кралска академия на науките обяви носителите на Нобелова награда за химия за 2018. Наградата бе присъдена поравно на Франсис Арнолд (Frances H. Arnold) \"за насочената еволюция на ензимите\", а другата половина - на  Джордж Смит (George P. Smith) и сър Грегъри Уинтър (Gregory P. Winter) за разработването на метод, известен като \"фагов дисплей\", при който бактериофагът - вирус, който заразява бактериите - може да се използва за разработване на нови протеини и антитела.Победителите са оповестени на Франсис Арнолд провежда първото насочено еволюиране на ензими, които са протеини, които катализират химическите реакции. Ензимите, произведени чрез насочена еволюция, се използват за производството на всичко  - от биогорива до фармацевтични продукти.Лауреатът Джордж Смит е разработил метод, известен като \"фагов дисплей\", при който бактериофагът - вирус, който заразява бактериите - може да се използва за разработване на нови протеини.Сър Грегъри Уинтър използва метода \"фаг дисплей\" за производство на нови фармацевтични продукти. С този подход днес се произвеждат антитела, които могат да неутрализират токсините, да противодействат на автоимунните заболявания и да лекуват метастазирал рак.Носители на Нобеловата награда по химия за 2017 са професор Жак Дюбоше (Jacques Dubochet), професор Йоахим Франк (Joachim Frank) и Ричард Хендерсън (Richard Henderson) \"за развитието на криоелектронната микроскопия за определяне на структурата на молекулите с висока резолюция в разтвор\" за изследване на механизма на възстановяване на ДНК.Повече може да научите в .", "date": "2018.10.03", "title": "Нобеловата награда за химия бе дадена за нов метод за контрол на еволюцията"}
{"url": "https://offnews.bg/112/kola-padna-v-perlovskata-reka-v-sofia-689266.html", "text": "Кола падна в Перловската река в София. Сигнал е подаден около 16.50 часа, съобщиха от МВР, цитирани от Нова телевизия.В инцидента са участвали две коли, които са се движели по бул. „Владимир Вазов” в посока кв. „Левски”. Шофьорът на единия автомобил решил в последния момент да направи ляв завой и засякъл другата кола.След удара тя е паднала в реката. При инцидента няма пострадали.И двамата шофьори са дали отрицателни проби за алкохол. ", "date": "2018.10.03", "title": "Кола падна в Перловската река в София"}
{"url": "https://offnews.bg/sviat/vaorazhen-mazh-vliazal-v-imenieto-na-fethullah-giulen-v-pensilvania-689270.html", "text": "Полицията на американския щат Пенсилвания, където се намира имението на ислямския проповедник Фетхуллах Гюлен, е била извикана по сигнал, подаден от охранител, че въоръжен мъж е проникнал там, предадоха световните агенции, като се позоваха на говорител на Гюлен и на местни медии.Говорителят на Гюлен поясни, че след като забелязал въоръжено лице да влиза в обекта, охранителят произвел предупредителен изстрел. Лицето, което било проникнало, избягало след произведения изстрел. Няма ранени при инцидента. Няма и арестувани. Полицията издирва човекът, който е проникнал в имението.Журналист от местния канал Би Ар Си Нюз 13 каза, че полицията е приканила съседите на Гюлен да не излизат от домовете си, докато се издирва лицето, проникнало в имението, предаде ДПА, цитирана от БТА.Турция обвинява Гюлен, че е подстрекател на опита за преврат срещу Реджеп Тайип Ердоган през лятото на 2016 г.Имението на Гюлен се намира в Сейлърсбърг в планинския район Поконо на щата Пенсилвания.Организацията Съюз за споделени ценности, свързана с Гюлен, без да обвинява директно правителството на Ердоган, каза, че инцидентът в имението е станал, след като говорител на турското президентство, обяви неотдавна \"операции в чужбина\" срещу поддръжници на Гюлен, допълва Франс прес.Съюзът призовава американските власти да продължат да държат Турция за отговорна за своите действия и заплахи срещу невинни хора както в САЩ, така и в чужбина.", "date": "2018.10.03", "title": "Въоръжен мъж влязъл в имението на Фетхуллах Гюлен в Пенсилвания"}
{"url": "https://offnews.bg/temida/sadat-otmeni-zapechatvaneto-na-hotel-marinela-689260.html", "text": "Административният съд - София отмени запечатването на столичния хотел „Маринела“, съобщи БГНЕС.Определението не е окончателно и подлежи на обжалване пред ВАС в седемдневен срок.Хотелът беше затворен преди дни заради проверка на НАП. На 27 септември бяха запорирани сметките и имотите на Ветко и Маринела Арабаджиеви, които са обвинени за участие в организирана престъпна група, данъчни престъпления и пране на пари. Съдебни заповеди за запор са издадени за 12 банкови сметки на Ветко и Маринела Арабаджиеви в различни трезори, като точната сума на запорираните средства ще бъде уточнена след представянето на официални данни от всички банкови институции. Запорирани са дялове на Маринела Арабаджиева в 5 търговски дружества за общо 165 000 лева, както и дялове на Ветко Арабаджиев в 2 търговски дружества за 114 000 лева. Запор е наложен и над 4 имота, собственост на Маринела Арабаджиева, намиращи се в Пловдив, София и с. Свежен.В официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил. ", "date": "2018.10.03", "title": "Съдът отмени запечатването на хотел 'Маринела'"}
{"url": "https://offnews.bg/112/bus-s-kradeni-kone-izbutal-ot-patia-patrulka-i-se-skril-v-mahalata-689235.html", "text": "Микробус, превозващ крадени коне, се е опитал да избута от пътя полицейски автомобил, съобщиха от ОДМВР - София. Около 19.10 часа снощи автопатрул на РУ - Самоков получил сигнал от водач на лек автомобил, че в района на Продановския рид се движи микробус с крадени коне. Полицейските служители незабавно се насочили към мястото и засекли посочения автомобил. Водачът обаче не се подчинил на подадения му звуков и светлинен сигнал за спиране и се насочил към махала в Самоков.На разклона за местността Червената земя микробусът опитал да изтласка последвалия го полицейски автомобил, удряйки го в предната дясна врата, след което ускорил и се укрил в махалата.На служебния автомобил са причинени леки материали щети. Продължават активните действия по установяването на буса и неговия водач", "date": "2018.10.03", "title": "Бус с крадени коне избутал от пътя патрулка и се скрил в махалата"}
{"url": "https://offnews.bg/temida/otkriha-devet-neregistrirani-krana-vav-vinprom-pomorie-video-689239.html", "text": "Девет нерегистрирани крана за източване на алкохол и междинни продукти са открити във Винпром Поморие, обяви зам.-директорът на Агенция \"Митници\" Юлиан Мирков. Съоръженията са запечатани.Предприятието се казва \"Черноморско злато\", в чийто надзор е собственичката на \"Инвестбанк\" Петя Славова.В село Славянци е открит проблем при измервателен уред, през който протича течност, но отчетът за количеството не постъпва в митниците.В останалите четири обекта, които вече са проверени, имат малки нарушения и ще получат административни санкции. Регулярните проверки в шестте предприятия за производство на алкохол не се извършват по сигнал или заради определено производство, категорични са от агенция \"Митници\".В момента Агенция „Митници\" проверява шест обекта - данъчни складове за производство на алкохол, като в следващите два месеца ще бъдат проверени и останалите обекти, в които се дестилира алкохол. При досегашните проверки са открити несъответствия с изискванията на ЗАДС и нормативните актове за неговото прилагане в два от данъчните складове, съобщи на заместник-директорът на Агенция „Митници\".В данъчен склад, находящ се в град Поморие, е установено наличието на 9 крана, монтирани върху дестилационни съоръжения. Крановете са поставени без одобрението на митническите органи, не се пломбирани и на съответните точки не са монтирани измервателни уреди. През крановете е установено, че изтича готова продукция - алкохол. Някои от крановете са с голям дебит - с експеримент митническите служители са доказали, че 5-литров съд се запълва за 45 секунди.В данъчен склад, находящ се в село Славянци, община Сунгурларе, митническите служители след извършен полеви експеримент по отношение средствата за измерване и контрол и данните, предавани от тях, установяват, че измервателният уред визуализира на дисплея си движение на акцизен продукт, но не натрупва информация за количеството на преминалия продукт. Т.е. на практика уредът не отчета и не предава данни към Агенция „Митници\" и това създава възможност да се извеждат акцизни стоки без да са отчетени и съответно без да се заплати акциз.За проверките са съставени протоколи. Предстои да бъдат изготвени становища и в зависимост от тежестта на нарушенията ще се предприемат съответните административни и административно наказателни мерки. Вече са наложени обезпечителни мерки на части от двата обекта, където се намират доказателствата.В останалите четири проверявани обекта, намиращи се в районите на Търговище, Долна Баня, Свиленград и Ловеч, не са открити съществени нарушения.Агенция „Митници\" прилага законовата процедура по един и същи начин към всички обекти, в които са установени нарушения, подчерта заместник-директорът на Агенция „Митници\" Юлиан Мирков.", "date": "2018.10.03", "title": "Откриха девет нерегистрирани крана във Винпром Поморие (видео)"}
{"url": "https://offnews.bg/temida/sledovatel-kritikuvasht-prokuraturata-e-edinstven-kandidat-za-nachal-689234.html", "text": "Сочената за фаворит за поста ръководител на Специализираната апелативна прокуратура Емилия Русинова е оттеглила кандидатурата си за поста. За това тя е посочила лични причини, съобщава БНР.В момента тя оглавява Софийската градска прокуратура.Преди началото на заседанието на Прокурорската колегия на Висшия съдебен съвет главният прокурор Сотир Цацаров лаконично съобщи за решението на Русинова и уведоми за него другия участник в надпреварата - следователят Бойко Атанасов.Атанасов е известен с  на държавното обвинение и лично към главния прокурор. За да бъде избран за шеф на апелативната спецпрокуратурата, той трябва да получи подкрепата на поне шест от членовете на Прокурорската колегия., че Столичната следствена служба делата за политическа корупция и престъпления по високите етажи на властта се поставят \"на трупчета\" по личното разпореждане на главния прокурор Сотир Цацаров. Според него сред папките има и дело срещу Бойко Борисов, което е било образувано още когато той е бил кмет. Атанасов разказва, че целият процес се контролира лично от главния прокурор, на когото се отчитат пряко тези дела. Прокурорите не трябва да решават по вътрешното си убеждение, а съгласно нарежданията и инструкциите на главния прокурор. В противен случай биват „опрасквани“ – намаляват им заплатата, завеждат им дисциплинарки и ги затрупват с преписки „за изпотяване“.", "date": "2018.10.03", "title": "Следовател, критикуващ прокуратурата, е единствен кандидат за началник в спецпрокуратурата"}
{"url": "https://offnews.bg/izvan-terena/minuti-za-smiah-s-10-neshta-koito-mogat-da-se-sluchat-samo-vav-fifa-1-689233.html", "text": "Карим Бензема прави хеттрик за Реал Мадрид, Пол Погба бележи и се поздравява с мениджъра на Манчестър Юнайтед Жозе Моуриньо, Пари Сен Жермен печели Шампионската лига.Невероятно, нали? Тези неща ще се сторят невъзможни на всички фенове, които следят случващото се около големите футболни отбори.Тук се намесва и най-играния футболен симулатор - FIFA 19. Благодарение на компютърната игра можем да видим неща, които е трудно да си представим.В популярния сайт за видеосподеляне YouTube се появи култово видео, което пресъздава мечтите (или страховете) на привържениците с неща, които само там могат да се видят... поне засега. ", "date": "2018.10.03", "title": "Минути за смях с 10 неща, които могат да се случат само във FIFA 19 (видео)"}
{"url": "https://offnews.bg/sviat/mej-izleze-s-tantcuvalna-stapka-pod-zvutcite-na-dancing-queen-na-abba-689255.html", "text": "Британският премиер Тереза Мей излезе с танцувална стъпка под звуците на хита на ABBA Dancing Queen за речта си на годишния конгрес на Консервативната партия в Бирмингам. „Ще трябва да ме извините, ако кашлям по време на речта. Бях будна цяла нощ, за да залепя декорите на сцената”, пошегува се Мей в началото на речта си, визирайки миналогодишната си реч, когато кашляше постоянно, комик ѝ връчи формуляр за уволнение, а букви от лозунгите, закачени зад нея, паднаха на сцената.Излизането ѝ с танцувална стъпка пък дойде след шегите по неин адрес в социалните мрежи, след като показа на всички, че не може да танцува, по време на посещение в Южна Африка.В днешната си реч Мей подчерта, че ако Великобритания напусне ЕС без споразумение, отначало ще ѝ бъде тежко и това ще е \"лош резултат\" и за Лондон, и Съюза, предаде Асошиейтед прес, цитирана от БТА.Тя призова съпартийците си да се обединят и да ѝ помогнат да сключи сделка с ЕС.\"Великобритания не се бои, ако трябва, да напусне без сделка\", подчерта Мей.Четиридневният конгрес мина под знака на разделението по повод предстоящото излизане от ЕС, а Мей бе разкритикувана за начина, по който води преговорите, както от проевропейското, така и от евроскептичното крило в Консервативната партия.Само шест месеца преди Великобритания на напусне блока на 29 март, преговорите с ЕС са в задънена улица, а Мей е поставена в трудно положение и принудена да маневрира между привържениците на твърдия Брекзит като Борис Джонсън и тези, които искат да запазят по-близки отношения с най-големия търговски партньор на Великобритания.Джонсън, който подаде оставка като министър на външните работи през юли, вчера обра овациите на 1500-те делегати, когато нарече \"възмутително\" предложението на Мей за тесни икономически отношения с ЕС след Брекзит.", "date": "2018.10.03", "title": "Мей излезе с танцувална стъпка под звуците на Dancing Queen на ABBA пред консерваторите (видео)"}
{"url": "https://offnews.bg/kultura/koj-ubi-don-kihot-689243.html", "text": "Новият филм на култовия и любим на поколения фенове режисьор Тери Гилиъм е истинско събитие.„Човекът, който уби Дон Кихот“ е един от най-дълго чаканите филми в историята. Това са близо две десетилетия, изпълнени с какви ли не трудности и пречки около снимачния процес. Съвсем спокойно бихме могли да заявим, че ако Тери Гилиъм реши да заснеме филм за филма, то лентата ще се радва на не по-малък успех.Любопитен факт е, че преди близо 30 години, когато започват и снимките на „Човекът, който уби Дон Кихот“, Джони Деп е част от екипа на филма. Следват редица проблеми, които биха отказали всеки един режисьор, но не и Тери Гилиъм. Наводнения, здравословни проблеми, смърт на актьори, проблеми с правата и продуцента Пауло Бранко. Всичко сякаш върви срещу екипа. Но ето че малко след премиерата на филма в Кан, Мелбърн и Карлови Вари, българската публика ще може да се наслади на екранизацията на една от най-популярните истории. Ключовата дата за всички почитатели на незаменимата частица от комедийната група “Монти Пайтън” е 16 октомври, а фестивалът, който ни предлага това удоволствие, е CineLibri.Тазгодишното мото на единствения по рода си кино-литературен фестивал е #ЛюбовМеждуРедовете. Сигурни сме, че няма да липсва!В 19 часа, в зала 1 на НДК, когато ще бъде обявен и победителят в конкурсната програма на фестивала, който ще получи награда за най-добра екранизация, почитателите на култовия режисьор ще могат да се отправят на едно малко по-различно пътешествие…В „Човекът, който уби Дон Кихот“ Тери Гилиъм е по-забавен от всякога. Това е филм, който ти оставя онова приятно и леко усещане, познато като магия на киното. В един момент искаш да “влезеш във филма” и да се сприятелиш с Тоби, типичен циничен рекламист, който заминава за Испания. Именно там по време на снимки среща циганка, която му дава копие на някакъв странен филм. Тоби се отправя на път, но един възрастен испански обущар, който си въобразява, че е Дон Кихот, го обърква с оръженосеца Санчо Панса. За режисьора на реклами илюзията и реалността стават неразличими. Също и за зрителите! По пътя от днешен Лондон към Ла Манча от 17 век, в хода на едно комично и все по-сюрреалистично приключение, Тоби е принуден да се изправи срещу трагичните последици от един филм, който е направил на младини.А дали именно Тоби не е самият Тери Гилиъм? Предстои да видим…В това различно и забавно приключение компания ни правят Джонатан Прайс (Дон Кихот) и Адам Драйвър (Санчо Панса), както и Стелан Скарсгард, Олга Куриленко, Серхи Лопес, Джорди Мола, Роси де Палма и др.Нямаме търпение. Защото когато Тери Гилиъм подготвя филм цели 20 години, то той няма как да не оправдае очакванията.", "date": "2018.10.03", "title": "Кой уби Дон Кихот?"}
{"url": "https://offnews.bg/tenis/grigor-dimitrov-prikliuchi-s-pekin-zagubi-ot-55-ia-v-sveta-dushan-laj-689206.html", "text": "Григор Димитров отпадна от турнира от сериите АТР 500 в Пекин, след като на 1/8-финалите загуби от 55-ия в световната ранглиста Душан Лайович с 6:4, 2:6, 6:4.Така хасковлията остава само с една победа от месец август насам. Това пък е едва втори триумф за 28-годишния сърбин над играч от топ 10 в 15 срещи. В следващата фаза Лайович очаква победителя от двубоя между Кайл Едмънд или Матео Беретини.В първия сет всичко се реши след един единствен пробив в полза на сръбския тенисист още в първия гейм, а до края на частта той успя да си спечели всяко едно от подаванията.Вторият сет започна отлично за Григор и българинът проби във втория гейм, но в петия Лайович върна пробива. В шестия гейм хасковлията проби отново, а в осмия гейм стигна до още един пробив и спечели убедително втория сет.В третия сет Лайович проби на старта, но Гришо върна пробива в шестия гейм. Лайович обаче стигна до решителен пробив за 5:4, а след това си взе най-важното подаване, за да се класира за 1/4-финалите. Това бе втори мач между двамата и първи успех за сърбина, който е 55-и в световната ранглиста.", "date": "2018.10.03", "title": "Григор Димитров приключи с Пекин, загуби от 55-ия в света Душан Лайович"}
{"url": "https://offnews.bg/temida/prokuraturata-razpitala-direktori-v-trejs-za-katastrofata-kraj-svoge-689205.html", "text": "Трима ръководни служители в Трейс са дали показания по случая с , при която загинаха 18 души. От държавното обвинение припомнят, че разследването е възложено от главния прокурор на Националната следствена служба, под ръководството на екип от прокурори от Софийска окръжна прокуратура.За времето от 5 септември 2018 г. до сега, по делото са назначени пет експертизи и са разпитани 15 души.Направени са нови огледи, при които са иззети веществени доказателства, имащи значение за разследването и в частност за назначаването и изготвянето на съответни експертизи. Направени са два допълнителни огледа на местопроизшествието, като са иззети сравнителни образци от поставената еластична ограда /мантинела/, повторен оглед на автобуса - във връзка с изготвяне заключението на назначената експертиза за установяване на техническото му състояние и три огледа на веществени доказателства - допълнителни огледи на двата леки автомобила, участвали в произшествието, както и детайлен оглед на иззетите части от еластичната ограда, уточняват от прокуратурата. В качеството на свидетели са разпитани още 15 лица, сред които служители на дружествата, участвали в строителството на пътния участък, включително и изпълнителния директор и председателя на Надзорния съвет на „Трейс Груп Холд“ АД и ръководителя на лаборатория „Пътно строителство – Трейс“. Разпитани са също служители на АПИ, имащи отношение към изпълнението на проекта и директора на ОПУ. Показания са дали петима пострадали от произшествието и трима свидетели, оказали помощ на пострадали лица.Сред назначените 5 експертизи е техническа експертиза, възложена на специализирана лаборатория - на иззетите сравнителните образци от асфалтова настилка за установяване дали асфалтовата смес от иззетите проби /изрезки/ отговаря на утвърдената рецепта за изготвянето ѝ и на българския държавен стандарт за тежко и много тежко движение. Експертизата ще даде отговор и на въпроса, дали едрозърнестия минерален материал, вложен в асфалтовата смес, по устойчивост на ускорено полиране отговаря на действащия стандарт.Втора техническа експертиза е направена на иззетите части от поставената в района предпазна мантинела и за това дали тя съответства на установените стандарти като материал, дебелина, закрепване и други показатели. Изследването е възложено на Института по металознание към БАН.Физико – химическа експертиза трябва да определи химичния и морфологичния състав на иззети сравнителни образци от боя от мантинелата на мястото на произшествието. Строително - техническа експертиза пък следва да даде заключение относно спазването на технически правила и норми при изготвянето на проекта и при изпълнението на обекта в участъка на катастрофата. Заключението ще бъде изготвено от експерт, притежаващ специалност в областта на пътното строителство.Изискани и приобщени са редица нови документи, относими към предмета на разследването от: АПИ, „Трейс груп Холд“ АД, Български институт по стандартизация, лечебни заведения /по повод проведено лечение на пострадалите от произшествието/, \"Мотт Мак Доналд България\" ООД /във връзка с делегирани от възложителя по договора права и задължения и уточняване обхвата на консултантските услуги/.Месец след трагедията край Своге \"Трейс Груп Холд\" АД  за качеството на ремонта на пътя.От дружеството твърдят, че са изпълнили \"качествено и в срок своите ангажименти\" и че \"години наред движението през този участък се е осъществявало безпроблемно, при спазване на правилата за движение\".", "date": "2018.10.03", "title": "Прокуратурата разпитала директори в Трейс за катастрофата край Своге"}
{"url": "https://offnews.bg/ikonomika/manchester-airport-group-letishte-sofia-ne-triabva-da-e-satelit-na-is-689230.html", "text": "Летище София не трябва да бъде сателитно на Истанбул или която и да е друга аерогара. Това заяви главният изпълнителен директор на Manchester Airport Group (MAG) Чарли Корниш.Днес най-голямата британска летищна група, потвърди днес своите намерения да участва в тръжната процедура по отдаване на концесията на летище София, чието начало бе дадено от българското правителство на 5 юли 2018 г.Според него концесията на столичната аерогара ще привлече сериозен инвеститорски интерес. Коршиш обяви, че очаква конкурентни оферти от Турция, Франция и Германия, без да назове конкретни оператори.Според шефа на MAG в краткосрочен план столичната аерогара не се нуждае от нова писта, но подчерта, че има голям потенциал за нови дестинации в посока Близкия Изток и цяла Азия.Британският летищен оператор работи успешно с превозвачи от Близкия изток, за да развива глобална свързаност от своите английски летища през Дубай, Абу Даби, Доха и Мускат, които са на до 5 часа полет от София. Компанията ще се фокусира също така и върху въвеждането на повече полети от София до градовете от Западните Балкани като Белград, Загреб, Сараево и Тирана, както и до всички европейски столици.В момента MAG управлява три от основните летища във Великобритания – Манчестър, Лондон Станстед и Ийст Мидландс, които заедно обслужват 60 милиона пътници на година, до над 270 дестинации чрез 70 авиолинии.Уникалната структура на собственост на компанията включва както Градския съвет и Общинските власти на Манчестър, така и дългосрочни частни инвеститори (IFM Investors). Този тип собственост гарантира, че в основата на растежа на компанията, е способността да балансира търговските приоритети на летищата с ангажимента си да работи в тясно сътрудничество с местните общности около всеки обект. По този начин се гарантира, че те ще имат ползи от гледна точка на инвестиции и създаване на работни места, а и ще бъде гарантирано и опазването на околната среда.MAG, съвместно с екип от местни консултанти, вече повече от две години анализира потенциала на Летище София и е първият консорциум, който потвърждава участие в процедурата.Офертата на MAG ще бъде подкрепена от китайския строителен гигант BCEG, който вече работи с MAG по строителния проект в Манчестър - Airport City UK, един от най-значителните британски примери за сътрудничество с Китай в областта на инфраструктурното развитие. Включването на BCEG ще доведе и до нови възможности за сътрудничество между България и Китай.Китайската държавна компания BCEG, една от световните топ 250 строителни компании, има над 65 години опит, специализирайки в строителството, развитието и инвестициите. В BCEG работят над 20,000 човека по целия свят, развивайки проектите и услугите на компанията в 27 държави на 5 континента, включително с регионални офиси в Австралия, Канада, Нова Зеландия, САЩ и Великобритания.През 2013 г. BCEG отвори централен офис за Великобритания в Манчестър и започна дейности под името Beijing Construction Engineering Group International (BCEGI). BCEGI се присъедини към Airport City - проект на стойност 1 милиард английски лири на летище Манчестър, като съсобственик и строителен партньор.Китайската компания има сериозно портфолио от завършени проекти в авиационния сектор. До днешна дата групата е изпълнила и предала повече от 1 милион квадратни метра нови площи за терминали, 15 големи карго/технически хангара и стотици километри писти, пътеки за рулиране и перони.BCEG в момента изгражда един от най-големите авиационни строителни проекти в света - Пекинското международно летище Даксинг. Проектът се състои от 9 писти и над 1.4 милиона квадратни метра площ на терминалите. Очаква се също така да бъде най-натовареното летище в света откъм трафик на пътници, като при пълен капацитет ще обслужва по 130 милиона пътници и над един милион полета на година. Първа фаза от новото летище ще бъде отворена и готова за експлоатация догодина.Той подчерта, че компанията разглежда участието си процедурата за летище София като продължение на меморандума за разбирателство между Китай и България и като част от инициативата „Един пояс, един път“, който дава възможност за съвместни инфраструктурни инициативи.", "date": "2018.10.03", "title": "Manchester Airport Group: Летище София не трябва да е сателит на Истанбул"}
{"url": "https://offnews.bg/politika/borisov-lichno-nastoiaval-za-spirane-na-porachkata-za-optimizatcia-v-m-689210.html", "text": "Лично премиерът Бойко Борисов настоявал за спиране на обществената поръчка за оптимизация и преструктуриране на МВР. Това стана ясно от обясненията на бившия вътрешен министър Валентин Радев в . поръчката за 1.15 млн. лв е прекратена на 26 септември поради отпаднала необходимост. Други мотиви не се посочват. Радев поясни, че е имал разговор с Борисов, когато по медиите излязла информацията за обявената обществена поръчка.Това е едно от нещата, които много се надявах, че ще стане. Милион и нещо го сложихме, защото някога е обявявана такава цена. А на мен ми обясниха, че струва не повече от 400-500 хил. с всичките неща, които ще ни дадат и ще променим системата. Премиерът ми каза да я отменя, аз му казах, че няма да я отменя. Звънна ми по телефона и каза: \"Бе, гледай тука телевизията\". И аз му казах: \"Г-н премиер, оставете ме, знам какво правя\". И той ми каза: \"Добре, ама трябва да можеш да го защитиш\". И аз му казах: \"Да, разбира се. Ще го направя и това е много важно да стане\". Защото тая система има нужда от такава оптимизация. Не искам да плаша никого със съкращения, аз говоря за оптимизация, поясни ексминистърът. Той допълни, че поръчката е била необходима, \"за да се влезе в детайли\", тъй като предходните два  и  не били достатъчни. \"За това трябваше повече време и синдикатите бяха съгласни. Сега разбирам, че са го спрели, може би не е приоритет на новото ръководство\", обясни Радев.Той уточни, че новият вътрешен министър Младен Маринов е \"слушал тези неща\", но не го е питал защо поръчката е отменена. \"Явно е решил, че няма да може да го защити така, както аз казах на премиера, защото Младен Маринов не идва оттам, откъдето аз идвам (армията, бел. ред.). Той няма да може да се пребори с тая работа, защото не е близко до темата, а аз исках да го привнеса - нещо добро от друго място в държавата от друга подобна система\", допълни Радев.По думите му премиерът Борисов \"треперел\" за всяко нещо в МВР и с някои от инициативите на вътрешния министър не бил съгласен. От обясненията на Радев стана ясно още, че за 2018 г. в бюджета на МВР за отпуснати допълнително 200 млн. Радев каза също, че никога в управленската програма на ГЕРБ не било посочвано, че ще има полицай във всяко село. Ставало въпрос за преразпределение на личния състав \"да отидат там, където имат нужда\". \"И ние го направихме с 633 мобилни екипа из цялата държава\", обясни Радев. Все пак той допълни, че обещанието \"полицай във всяко населено място с обяснението за преразпределение\" е изпълнено.  ", "date": "2018.10.03", "title": "Борисов лично настоявал за спиране на поръчката за оптимизация в МВР"}
{"url": "https://offnews.bg/112/versia-spor-mezhdu-narkodilari-e-v-osnovata-na-strelbata-v-sofia-689208.html", "text": "Спор между разпространители на дрога е основната версия, по която разследващите работят .Малко след 22.00 часа двама мъже бяха ранени при нападение в столичния кв. \"Стрелбище\", припомня БНР.Продължават разпитите на свидетели. Вече са прегледани и камерите на близките заведения. Полицията издирва извършителите.Нападателите, които стреляха по двамата мъже снощи в столичния квартал „Стрелбище“, вероятно са използвали пистолет. Оръжието, с което е стреляно по младите мъже, е с калибър 7.65 мм. Това е показал огледът на мястото, извършен през изминалата нощ.Сигналът за стрелбата е получен в полицията малко след 22.00 часа. Мъжете са излизали от заведение, когато срещу тях е открита стрелба от преминаващ автомобил. Стреляно е най-малко 8 пъти. Двамата мъже са ранени и откарани в болница. По информация на \"Хоризонт\" единият от пострадалите e прострелян в гърдите, а другият - в рамото.\"Получихме сигнал за простреляни лица, като на място екип на полицията е установил двама ранени - мъж на 26 години и мъж на 38 години. И двамата са криминално проявени. Мъжете са настанени в болнични заведения на територията на столицата, като по информация на лекарите няма опасност за живота им, макар да са с по няколко прострелни рани\", уточни директорът на СДВР главен комисар Ивайло Иванов, който пристигна на мястото на инцидента, както и директорът на Националната полиция главен комисар Христо Терзийки.\"Трима свидетели очевидци се разпитват. Един извършител или двама извършители - нека колегите да си свършат работата и когато имаме повече информация, то ще ви дадем, защото към този момент действително няма да е точна\", каза по-рано главен комисар Ивайло Иванов.И двамата ранени са познати на полицията, уточни главен комисар Христо Терзийки:\"Пострадалите лица са ясни за нас. Единият е на 38 години и е многократно регистриран за различни криминални деяния, както и е осъждан и е лежал в затвора за притежание на наркотични вещества. И двамата с прякори. Другият е на 26 години и също е криминално проявен за кражби - и от жилища, и от офиси\".На мястото на инцидента снощи имаше засилено полицейско присъствие, както и пред болницата, в която са настанени ранените.", "date": "2018.10.03", "title": "Версия: Спор между наркодилъри е в основата на стрелбата в София"}
{"url": "https://offnews.bg/politika/bsp-vnasiat-sami-vota-na-nedoverie-za-zdraveopazvaneto-689228.html", "text": "БСП ще внесат сами новия вот на недоверие към правителството на тема здравеопазване. Очаква се това да стане в първите дни на другата седмица.\"В момента нашите здравни специалисти работят по мотивите, които ще са готови до края на седмицата. Ще внесем ясни мотиви\", коментира социалистът Крум Зарков пред журналисти в парламента. Той подчерта, че левицата няма да търси подкрепата на други парламентарни партии при внасянето на вота, но очаква подкрепа при гласуването от всеки депутат, който чува в своя регион от хората, че така здравеопазването не може да продължава.\"Успешен ще е вот, в който стане ясно, че ГЕРБ са неспособни да предложат качествено нов модел на здравеопазване, а вместо това предлагат да се наливат пари в една система, която всички констатират, че е пробита. Успешен ще е вот, в който ясно прозвучи, че има път напред, че има друга алтернатива. Математическите изчисления не ни интересуват\", казаЗарков. От ДПС обявиха, че не са търсени от левицата за консултации за вота на недоверие. \"Ние сме опозиция в това Народно събрание и това предпоставя определено поведение на ДПС. Все пак има две неща, които мисля, че е нужно да се кажат в една такава ситуация. Първото - не сме видели мотивите все още на вота на недоверие, а би трябвало да ги видим и тогава да ги коментираме\", коментира лидерът на ДПС Мустафа Карадайъ и подчерта, че партията му още през януари е предлагала тази тема за вот на недоверие.Лидерът на \"Воля\" Веселин Марешки обяви, че партията му най-вероятно няма да подкрепи вота. \"Сега не е моментът за създаване на хаос в държавата\", каза той, но подчерта, че здравеопазването има нужда от промяна. От ГЕРБ пък обявиха, че очакват вота да не бъде успешен и подчертаха, че търсят решения за финансово стабилизиране на здравната система. \"Аз смятам, че основанията би следвало да ги видим в мотивите към вота на недоверие. За първи път в парламентарната история имаме вот на недоверие за намерения\", заяви председателят на парламентарната комисия по здравеопазване Даниела Дариткова.Тя подчерта, че предложените модели за здравна реформа ще бъдат обсъдени в ресорната комисия другата седмица. \"Затова аз смятам, че дебатът е важен и трябва да се състои, а иначе парламентарната опозиция намира своите възможни варианти за решение за това как да докаже своето присъствие. Най-вероятно колегите искат дебат за вот на недоверие, а не дебат за усъвършенстване на здравноосигурителния модел\", предположи Дариткова.", "date": "2018.10.03", "title": "БСП внасят сами вота на недоверие за здравеопазването"}
{"url": "https://offnews.bg/tehnologii/ekskluzivna-oferta-s-poveche-megabajti-v-onlajn-magazina-na-vivacom-689240.html", "text": "Специално за всички потребители, които предпочитат да пазаруват онлайн, VIVACOM предлага първата си ексклузивна оферта с повече включени мегабайти и допълнителни отстъпки при покупка на смартфон.Един от най-предпочитаните мобилни планове - Smart L+ вече включва 12 000 МВ интернет на максимална скорост, вместо 4 000 МВ, само ако бъде активиран през онлайн магазина на телекома: www.vivacom.bgVIVACOM дава на потребителите още една причина да активират своя нов мобилен план онлайн - в периода на промоцията огромно разнообразие от смартфони на сайта се предлагат с допълнителна отстъпка до 50 лева от актуалната си цена. Тя важи при закупуване на избраното устройство в брой, в комбинация със Smart L+.Освен 12 000 МВ на максимална скорост, планът включва също неограничени минути за разговори във всички мрежи в България и в роуминг в ЕС, 200 международни минути към мобилни и фиксирани мрежи в ЕС и достъп до мобилна телевизия с над 30 програми чрез услугата TV GO за 26,99 лв. на месец.Офертата е валидна до края на месец октомври (31.10.2018 г.) за настоящи клиенти на VIVACOM при нова активация на мобилен план или преподписване на съществуващ договор.", "date": "2018.10.03", "title": "Ексклузивна оферта с повече мегабайти в онлайн магазина на VIVACOM"}
{"url": "https://offnews.bg/sviat/ne-sme-pili-voda-ot-vchera-imame-samo-drehite-na-garbovete-si-majka-689212.html", "text": "Стотици хора се трупат на летището край опустошения от цунами индонезийски град Палу с надеждата да избягат от глада, жажадата, мрака, руините и мъртвите тела, по улиците. В това време спасителите откриват нови и нови тела - днес потвърденият брой на жертвите достигна 1 347, при 844 съобщен последно преди дни.Мощното земетресение (7.5 по Рихтер) край централния остров Сулавеси и последвалата 6-метрова вълна цунами погълнаха крайбрежния Палу миналия петък. Оцелелите му жители все още нямат течаща вода и ток. Напрежението и нуждите се увеличават все повече и повече. Полицаи пазят магазините от плячкосване. Вече им се е наложило да стреля със сълзотворен газ срещу хора, опитали да ограбят магазин.В града започват да влизат хуманитарни конвои, ескортирани от полицаи и военни.На фона на катастрофата в Индонезия, на същия остров Сулавеси днес изригна вулкан Сопутан. Засега властите не виждат това заплаха за спасителната операция - вулканът се намира на около 1000 км от Палу.Бедстващите хора изминават десетки километри пеша, за да стигнат до летището на Палу с надеждата, че ще ги качат на самолет и ще ги изведат от мъртвия град. За тях вече няма значение къде ще отидат. В понеделник 3000 до 5000 души се струпаха на летището, надявайки се да успеят да се качат на някой от излитащите военни самолети.\"Бих взел самолет за където и да е. Чакам от два дни. Не съм ял, почти не съм пил вода\", казва 44-годишен мъж пред Ройтерс.\"Нямахме чиста вода, нито храна. Всичко, което имахме, бяха дрехите на гърба ни\", разказва Васлия, която тръгнала да търси помощ. Тя и младото ѝ семейство вървели повече от 10 часа през планините, за да стигнат до летището от разрушеното ѝ село. Децата ѝ не са пили вода от вчера. Тя чула, че военни излитат от летището и се присъединила към хилядите, които чакат там.Всички искат да се махнат. Но повечето не могат и трябва да издържат още един ден без ток и с малко вода. На площада в Палу хората се редят на дълги опашки и търпеливо чакат да получат бутилка вода. А за част от тези, които чакаха на летището, бе организирано извеждането им от родния им град - сега злокобно място - с фериботи.", "date": "2018.10.03", "title": "Не сме пили вода от вчера, имаме само дрехите на гърбовете си: майка и децата ѝ вървяха 10 часа, за да избягат от Палу"}
{"url": "https://offnews.bg/obshtestvo/mozhete-li-da-zhiveete-v-takiva-uslovia-eto-obshtezhitieto-na-student-689209.html", "text": "Първокурсник в Софийския университет \"Св. Климент Охридски\" публикува снимки на стаята си в общежитието, в която трябва да прекара настоящата учебна година.Стаята в блока не разполага дори с подова настилка. Дървената дограма е изолирана с тиксо, за да не влиза вятърът през фугите.Общежитието, което е от семеен тип, е двустайно. В него са настанени 3 момчета. Едната стая е единична, а другата двойна.В своята студентът заварил две легла, едното - без матрак. Посъветвали го да се обърне към домакина на блока, за да получи такъв.Той е категоричен, че ще подаде жалба до Комисията по настаняване, за да бъде преместен в друга стая. Това може да се случи след 13 октомври, когато ще излезе второто класиране на студентите за общежитие. Ако получи отказ за пренастаняване, студентът казва, че е готов да заплати за ремонт на стаята, в която ще трябва да живее.Студентите получават тази мизерия след истинска борба да се доберат до блоковете на Софийския университет в Студентски град. Тази година част от цената, която платиха, включваше дори излагането на личните им данни на показ - списъците с информацията кой в кой блок и стая е настанен бяха публикувани от Комисията по настаняване в интернет. Друга част от цената бяха многочасовите опашки, на които чакат, за да се настанят. А изненадата за някои беше, че са в стая със студенти от противоположния пол.По повод гафовете в настанителната кампания преди дни ректорът на Софийския университет проф. Анастас Герджиков обяви, че  и посочи, че се очаква те да приключат до 20 октомври.Ремонти текат в 57-и и 17-и блок в момента, а част от тях продължават вече 8 месеца. В други блокове - като този, в който е стаята на снимките - тепърва предстоят. Но дали той ще приключи до 20 октомври, както обеща ректорът? Състоянието на въпросната стая като че ли не дава повод за подобни надежди.", "date": "2018.10.03", "title": "Можете ли да живеете в такива условия? Ето общежитието на студент в СУ"}
{"url": "https://offnews.bg/futbol/legenda-na-iunajted-izgubi-tarpenie-i-se-nahvarli-sreshtu-mourinio-689217.html", "text": "Легендата на Манчестър Юнайтед Пол Скоулс не скри критиките си по адрес на мениджъра на \"червените дяволи\" Жозе Моуриньо и заяви, че е силно изненадан, че португалецът още не е уволнен.Специалния не се разбира с някои от зваздите на тима, начело с Пол Погба и Алексис Санчес, което няма как да се не се отрази и на резултатите и тимът направи най-лошото си начало на сезон от 29 години насам.\"Силно съм изненадан, че Моуриньо оцеля след загубата от Уест Хям, когато представянето бе крайно лошо. Той непрекъснато обвинява футболистите, а и недоволства от шефовете, че не са му осигурили това, което иска.Смятам, че не може да контролира това, което говори и пречи на клуба. Неговите отбори никога не са играли така. Те винага са били солидни в защита, но не са практикували тотален футбол.С такива изказвания не виждам как футболистите ще имат самочувствие\" каза Скоулс в студиото на \"БТ Спорт\" около мача с Валенсия.", "date": "2018.10.03", "title": "Легенда на Юнайтед изгуби търпение и се нахвърли срещу Моуриньо"}
{"url": "https://offnews.bg/politika/mareshki-nastoiava-za-referendum-pari-za-zdrave-ili-novi-samoleti-689211.html", "text": "Лидерът на \"Воля\" и зам.-председател на парламента Веселин Марешки поиска в България да се проведе референдум, на който хората  кажат какво искат - пари за здравеопазване или нови самолети за военновъздушните сили.Той излезе с декларация по време на днешното пленарно заседание, а в нея коментира референдума в Македония, идеята за здравна реформа и покупката на изтребителите.Изказването му започна с коментар на допитването в Македония. Той разкритикува позицията на страната ни след референдума, а тя беше, че  и той е \"за\" членство в ЕС и НАТО. Според Марешки резултатите показват точно обратното. По думите му \"гордият македонски народ\" се казал категорично \"не\".След това лидерът на \"Воля\" припомни и националните допитвания, които са били провеждани досега у нас. Той обърна особено внимание на референдума, който беше иницииран от шоумена Слави Трифонов за това дали народните представители да се избират на два тура и мажоритарно. \"Тогава не стигната само 12 000 гласа, за да се зачете волята на над 3 млн. българи\", подчерта той. После Марешки коментира и здравната реформа, която предвижда допълнителна застраховка от 12 лв. От партията му изчислили, че това са около 400-500 млн. лева годишно.\"Ако това е решението на проблемите в здравната система, то трябва да спрем грабителската сделка за изтребителите\", обяви той, а после обясни защо го казва - същата сума на година щяла да бъде и вноската за покупката на самолетите. Според него е логично сумата да се пренасочи от изтребителите и да се даде за допълнителните здравни вноски.Думите на Марешки обаче не съответстват с проекта, одобрен от правителството за покупка на 8 нови изтребителя. Той е на стойност 1,8 млрд. лева, които ще бъдат изплащани за 9 години. Първите три години ще се плащат по 100 млн. лева, а най-голямата вноска е 300 млн., което е далеч по-малко от обявените от лидера на \"Воля\" цифри.\"Нека питаме българския народ какво иска - нови самолети или здравеопазване. Нека да направим референдум по тази тема - кое е по-важно за българския народ\", каза лидерът на \"Воля\".", "date": "2018.10.03", "title": "Марешки настоява за референдум - пари за здраве или нови самолети"}
{"url": "https://offnews.bg/sviat/pisma-s-ritcin-polucheni-v-pentagona-podozritelen-plik-adresiran-do-t-689195.html", "text": "Пликове със съмнително съдържание, което може да е смъртоносното вещество рицин, са получени по пощата в Пентагона, съобщи Ройтерс.При първоначален анализ писмата са дали положителна проба за рицин, информира официален представител на САЩ.Един от пликовете е бил адресиран до министъра на отбраната Джим Матис. Проверява се и съмнителен плик, адресиран до президента Доналд Тръмп, който обаче не е стигнал до Белия дом. ", "date": "2018.10.03", "title": "Писма с рицин получени в Пентагона, подозрителен плик адресиран до Тръмп"}
{"url": "https://offnews.bg/obshtestvo/toplo-vreme-v-sriada-s-temperaturi-do-28-689192.html", "text": "Времето в сряда ще бъде топло, като температурите ще достигнат 28° в южните части на страната.В сутрешните часове на места в котловините на Западна България и в югоизточните райони има условия за образуване на ниска облачност или мъгла.Ще духа слаб в Дунавската равнина и Източна България до умерен вятър от запад-северозапад. Максималните температури ще са предимно между 20° и 25°.Днес ще има променлива облачност, по-значителна над Южна България, но само на отделни места там е възможно слабо и за кратко да превали.Над Северна България ще преобладава слънчево време.Над Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22°. Температурата на морската вода е 19-21°. Вълнението на морето ще е 1-2 бала.Над планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°.В четвъртък са възможни слаби превалявания.", "date": "2018.10.03", "title": "Топло време в сряда с температури до 28°"}
{"url": "https://offnews.bg/futbol/grandovete-se-izdaniha-samo-iuventus-vze-svoeto-v-shampionskata-liga-689191.html", "text": "Реал Мадрид допусна изненадваща загуба от ЦСКА Москва с 0:1 в среща от Група G на Шампионската лига, игран на стадион \"ВЕБ Арена\".Неприятна грешка на Тони Кроос позволи на Никола Влашич да открие още във втората минута. След това испанците създадоха безброй опасни положения пред вратата на домакините, но блестящи изяви на стража Игор Акинфеев и стабилната игра в защитата на московчани не позволиха промяна на резултата.Така Реал остана с 3 точки и дели второто място с отбора на Рома, който отнесе Виктория Пилзен с 5:0 в другия мач от групата. ЦСКА пък оглави класирането с 4 пункта.Манчестър Юнайтед продължи с непостоянните си изяви, след като тази вечер записа нулево равенство на \"Олд Трафорд\" с Валенсия в мач от Група H на надпреварата. Така облаците над Жозе Моуриньо се сгъстяват, а мениджърското му място в тима става още по-несигурно.Трябва да се отбележи, че Специалния бе заложил в титулярния си състав на Пол Погба, Валенсия и Алексис Санчес, с които той е в открит конфликт, но и това не помогна на англичаните да стигнат до победата. Срещата от трибуните бе изгледана от легендата Дейвид Бекъм, но и той не донесе късмет на Юнайтед.Байерн Мюнхен стигна само до равенство 1:1 срещу Аякс в среща от Група Е на лигата на богатите, която се игра на \"Алианц Арена\". Домакините поведоха след ранно попадение на Хумелс в 4-ата минута. Все пак холандците изравниха в 22-ата чрез Мазрауи и до края резултатът се запази.След ремито и двата тима делят първото място в групата с актив от 4 точки. Това бе и трети пореден мач без победа за баварците във всички турнири, след като отборът се издъни срещу Херта и Аугсбург в Бундеслигата и взе само точка от двата мача.Италианският шампион Ювентус пък направи това, което се очакваше и отнесе швейцарския Йънг Бойс с 3:0 в Шампионската лига. Герой на вечерта в Торино стана аржентинецът Пауло Дибала, който вкара и трите попадения във вратата на гостите.Това стана пред погледа на португалската суперзвезда на \"бианконерите\" Кристиано Роналдо, който не взе участие в срещата заради червения картон, получен срещу Валенсия.", "date": "2018.10.03", "title": "Грандовете се издъниха, само Ювентус взе своето в Шампионската лига"}
{"url": "https://offnews.bg/obshtestvo/ochakvajte-spetcialnata-programa-na-viasat-nature-za-svetovnia-den-na-689051.html", "text": "Учени установиха, че диви животни като пандите, орангутаните, тигрите и лъвовете може да не оцелеят до 2020 г. Ако текущата ситуация не се промени, ние рискуваме да изгубим 2/3 от гръбначните животни в следващите 2 години.В Световния ден на животните - 4 октомври -  обръща внимание на опасностите, на които са изложени дивите животни, както и на красотата на естествения свят. Каналът на Viasat World ще посвети целия ден на различни аспекти от живота на животните, показани в някои от най-популярните предавания, излъчвани досега.\"Домашни тигри\" Снимка: BBCНа 4 октомври  ще подкрепи мисията на World Animal Day, който е да подобри съществуването на животните по целия свят. , ТВ канал, който събира някои от най-впечатляващите висококачествени поредици, показващи изумителни места и същества от природата, ще направи маратон от документални поредици, включително „Великото преселение“, „Домашни тигри“, „Панда бебета“ и „Спасяването на Сърга“.Специалната програма на  цели да повиши разбирането за застрашеността на естествения ни свят, като покаже колко неповторима и силна е връзката между човека и животните и колко важно е да уважаваме и защитаме дивия живот на планетата ни.Сред документалните поредици, които ще покажем на 4 октомври са: „Великото преселение“, в която известният приключенец Бен Фогъл проследява епичното, дълго 650 км пътуване на стадо диви животни през Африка. „Разговори с делфини“ пък хвърля светлина върху изследвания, според които е възможно хората да общуват с делфини. „Панда бебета“ – от 19:10 - е документален филм за три центъра за панди в Китай, показващ сладките малки панди докато растат. „Домашни тигри“ е хроника за Спот и Страйп, две тигърчета, които един ден ще влязат в програма за възпроизводство, а „Спасяването на Сърга“ – от 11:00 часа - е изумителната история на Валентин Грюнер, който успява да излекува и отгледа много болно лъвчe.", "date": "2018.10.03", "title": "Очаквайте специалната програма на Viasat Nature за Световния ден на животните на 4 октомври"}
{"url": "https://offnews.bg/obshtestvo/po-12-chasa-bez-voda-v-chasti-ot-tcentara-na-sofia-i-voenna-rampa-689132.html", "text": "„Софийска вода” временно ще прекъсне водоснабдяването в части на столицата, съобщиха от дружеството. Подмяна на спирателни кранове на бул. „Янко Сакъзов“ в Център налага спиране на водоподаването от 09:00 до 21:00 часа набул. „Янко Сакъзов“ от ул. „Васил Априлов“ до бул. „Евлоги и Христо Георгиеви“ и бул. „Евлоги и Христо Георгиеви“ от бул. „Янко Сакъзов“ до ул. „Оборище“. Във връзка с подмяна на сградно водопроводно отклонение на ул. „Троянски път“ в Бусманци се налага спиране на водоподаването от 09:00 до 16:00 часа на ул. „Троянски път“, ул. „Чукура“, ул. „Пчелина“, местност „Нова Враждебна“. Заради подмяна на сградни водопроводни отклонения на ул. „Димитър Стоичков“ в с. Яна, се налага спиране на водоподаването от 10:00 до 18:00 часа на ул. „Първи май“, ул. „Димитър Стоичков“, ул. „Васил Левски“ и бул. „Ботевградско шосе“, ул. „Димитър Стоичков“ , ул. „Янко Вельов“ , бул. „Св. Анна“ и ул. „Никола Вапцаров“. Инвестиционен проект за реконструкция на уличен водопровод на бул. „Илиянци“ в жк. „Военна рампа“ налага спиране на водоподаването от 09:00 до 21:00 часа на бул.“Илиянци“ от ул.“Локомотив“ до река Суходолска, ул. „Първа Българска армия“ от бул. „Илиянци“ до ул. „Професор Иван Георгов“, ул. „Шлосер“, ул. „Павел Бобеков“След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. ", "date": "2018.10.03", "title": "По 12 часа без вода в части от центъра на София и Военна рампа"}
{"url": "https://offnews.bg/obshtestvo/evropejski-eksperti-spasiavat-monumenta-na-buzludzha-689207.html", "text": "Министерство на културата ще ускори процедурата, за да стане монумента на Бузлуджа паметник. Това стана ясно по време на мисия за Бузлуджа, проведена от 26 до 28 септември от европейски експерти от Европа Ностра, водещата организация за културно наследство в Европа, и Института към Европейската инвестиционна банка (ИЕИБ). Сградата беше включена от Европа Ностра и ИЕИБ сред \"7-те най-застрашени\" обекта на културното наследство в Европа за 2018г. Номинацията беше направена от фондация „Проект Бузлуджа“, представлявана от арх. Дора Иванова, която ръководи инициативата за опазване на паметника от 2015г. насам. Основните резултати и препоръки от мисията ще бъдат публикувани под формата на доклад в края на годината.Европейската делегация от специалисти по културното наследство и финансите проведоха продуктивни срещи с национални и местни представители на властта, включително със зам. министър-председателя г-н Валери Симеонов, зам.-министъра на културата Румен Димитров и областния управител на Стара Загора г-жа Гергана Микова. Те се срещнаха също с архитекта на паметника арх. Георги Стоилов. Мнението на експертите е, че паметникът трябва да бъде опазен и използван за културни и образователни дейности, за да се превърне в място за събирания и събития свързани с историята и изкуството.Европейските делегати препоръчаха предприемане на спешни мерки за спиране на разрухата чрез финансиране от Европейските структурни фондове. Условие за това е сградата да има статут на паметник, което трябва да се случи в най-скоро време. Паралелно с провеждането на тези процедури трябва да се направят предварителните проучвания като архитектурно заснемане и конструктивно обследване. Областният управител, г-жа Микова съобщи, че Унивеситетът по Архитектура, Строителство и Геодезия ще извърши необходимите дейности безвъзмездно.", "date": "2018.10.03", "title": "Европейски експерти спасяват монумента на Бузлуджа"}
{"url": "https://offnews.bg/sviat/darzhavniat-sekretar-na-sasht-otiva-pri-kim-chen-un-689197.html", "text": "Държавният секретар на САЩ Майк Помпейо ще посети Северна Корея през уикенда и ще се срещне в неделя в Пхенян с лидера на КНДР Ким Чен-ун в опит да ускори процеса по денуклеаризацията й, съобщи Държавният департамент, цитиран от Франс прес и Ройтерс.От 6 до 8 октомври Помпейо ще посети четири азиатски страни - Япония, Северна Корея, Южна Корея и Китай, съобщи говорителката на Държавния департамент Хедър Науърт.Както съобщи Науърт в края на септември, Помпейо ще обсъди в Пхенян подготовката на втора среща на върха между президента на САЩ Доналд Тръмп и Ким Чен-ун.Това ще е четвъртата визита на Помпейо в Северна Корея от пролетта, отбелязва Асошиейтед прес, цитирана от БТА.", "date": "2018.10.03", "title": "Държавният секретар на САЩ отива при Ким Чен-ун"}
{"url": "https://offnews.bg/sviat/harvatskata-politcia-hvana-nashi-kanaldzhii-prevozvashti-70-migranti-689199.html", "text": "Хърватската полиция откри 70 нелегални мигранти в камион управляван от двама български граждани, съобщи БГНЕС.Двамата българи на възраст - 19 и 29 години са задържани край град Винковци, в източната част на Хърватия.При проверката на техния камион са открити 70 мигранти. Всички те са били без документи за самоличност. Сред тя има и едно дете на 13-14 години.Всички те са прехвърлени в полицейското управлението във Винковци.Двамата българи са задържани и предадени на следствието. Срещу тях е повдигнато обвинение за незаконно движение и престой на територията на Хърватия.Съдебните власти в страната започнаха разследване за изясняване на начина, по който са влезли нелегалните мигранти на тяхна територия. Нелегалните мигранти ще бъдат върнати обратно в страната, от която са дошли, се казва още в полицейското съобщение. Инцидентът е станал в понеделник в 23.00 часа местно време.", "date": "2018.10.03", "title": "Хърватската полиция хвана наши каналджии, превозващи 70 мигранти в камион"}
{"url": "https://offnews.bg/obshtestvo/boiadisaha-bezdomno-kuche-s-boia-za-kosa-689194.html", "text": "Козината на бездомно куче беше боядисано с червена боя за коса в тутраканско село.Снимката на гаврата с животното разгневи хиляди хора в социалните мрежи.Кучето, наречено Реди, вече е настанено във ветеринарен център в София. Животното е в добро здравословно състояние, но непосредствено след боядисването, рискът от алергична реакция е бил голям.Хората, които в момента се грижат за него, казват, че ще обръснат тялото му, но главата му ще остане покрита с червената боя.Реди си търси ново семейство като желаещи да го осиновят не липсвали.", "date": "2018.10.03", "title": "Боядисаха бездомно куче с боя за коса"}
{"url": "https://offnews.bg/futbol/polovinkata-na-pitar-krauch-ne-si-pada-po-futbola-689186.html", "text": "Нападателят на Стоук Сити Питър Крауч разказа за отношението на очарователната си съпруга Аби Кланси към футбола. Половинката на исполина определено не проявява особен интерес към неговата работа, като дори не следи кога има мачове и кога си е вкъщи.В момента Крауч има повече свободно време за разлика от времето, когато играеше във водещи клубове като Ливърпул.\"Жена ми не обича много футбола, но на мен ми е лесно да се \"превключа\" на домашен режим. Сигурен съм, че се гордее с постигнатото от мен, макар веднъж да ми звънна десет минути преди мач, за да ме пита къде съм. Играл съм в много клубове, но най-накрая мога да си остана сред семейството\", коментира Крауч пред \"Гардиън\".Нападателят игра в Ливърпул между 2005 и 2008 година. За националния отбор на Англия той е изиграл 42 мача, в които е отбелязал 22 гола.Думите на Крауч не бива да се възприемат като 100 процента истина, защото той обича шегите. През 2010 година на въпрос какъв е щял да бъде, ако не бе станал футболист, той отговори \"Девственик\".", "date": "2018.10.03", "title": "Половинката на Питър Крауч не си пада по футбола"}
{"url": "https://offnews.bg/kultura/evropejskata-komisia-tarsi-balgarskia-spilbarg-688844.html", "text": "Наближава крайният срок за кандидатстване в конкурса за млади филмови режисьори .До края на месец октомври всички младежи на възраст между 18 и 35 г. имат възможност да се включат в конкурса за млади филмови режисьори  и да спечелят субсидия от 7500 евро, за да реализират своята идея. Инициативата е част от информационната кампания на Европейската комисия , чиято цел е да поведе младежите от поколението на хилядолетието на пътешествие в изследване на това, което ЕС прави за тях.Кой може да участва?Конкурсът е отворен за младежи, които живеят в ЕС и са на възраст между 18 и 35 години към крайния срок за подаване на кандидатурите (31.10.2018 г.). Може да се участва само индивидуално.Какво е необходимо да направите? Изпратете идеята си за късометражен филм, като попълните формуляра за онлайн заявка.Ще са Ви нужни следните три неща:- писмено резюме на ваш филм (на български и английски език);- кратък видеоклип, заснет със смартфон (на български и английски език);- линк към късометражен филм, който сте заснели през последните 5 години (няма конкретни езикови изисквания).Заявленията могат да се подават в една от следните пет категории „Мобилност“, „Устойчиво развитие“, „Умения и бизнес“, „Дигитални технологии“ и „Права“.Журито се състои от петима европейски филмови режисьори, които ще разгледат кандидатурите и ще изберат 10 номинации, по две за всяка от петте категории.Петимата победители ще получат субсидия от 7500 евро всеки, за да произведат, заснемат и редактират своя филм до 30.04.2019 г. Победителите също така ще имат възможността да работят под наставничеството на един от професионалните режисьори в журито в процеса по заснемане и монтаж.Можете да научите повече за конкурса, да прочетете правилата и да откриете формуляра за кандидатстване на следния линк: .Крайният срок за кандидатстване е 31 октомври 2018 г., 12:00 ч централноевропейско време.Ако имате нужда от вдъхновение, оттук можете да изгледате , режисирани от професионални кинотворци на същите теми.", "date": "2018.10.03", "title": "Европейската комисия търси българския Спилбърг"}
{"url": "https://offnews.bg/politika/ninova-neka-vsichki-podkrepim-majkite-na-detca-s-uvrezhdania-689202.html", "text": "Нека всички подкрепим майките на деца с увреждания. Тяхната мъка няма цвят. Нека покажем на Борисов, че свърши времето, в което можеше с раздаване на милиони да купува послушание.Това написа във фейсбук лидерът на БСП Корнелия Нинова.\"Обещаните 150 млн. няма да решат проблемите, без промени в законите. Още през юли ние внесохме закона за личната помощ, изготвен заедно с майките. Два месеца и половина отлежава на бюрото на Караянчева. Досега можеше отдавна да е факт. Когато трябва да уредят някой бизнесмен, законите се приемат за 24 часа. А майките стоят четири месеца в палатките с децата си. Управляващите ги лъжат, разделят ги, противопоставят ги\", пише още тя. Онзи ден на среща с тях една майка сподели, че някои от децата вече не са живи. Помните ли как започна всичко? Отказаха да ги пуснат в парламента на среща с нас, защото носели рекламни материали. Рекламните материали бяха надписите на гърдите им - “системата ни убива\". Нека застанем до тях и им покажем, че няма да го допуснем. Системата може да се промени\", добави още лидерът на БСП.", "date": "2018.10.03", "title": "Нинова: Нека всички подкрепим майките на деца с увреждания"}
{"url": "https://offnews.bg/dw/veche-e-iasno-dizelat-si-otiva-689201.html", "text": "Нека да кажа веднага: не карам дизел. Но добре разбирам онези собственици на дизели, на които им писна да ги разиграват цели три години. И които са разочаровани и гневни. Защото – минат, не минат няколко седмици – на тях им се сервира по някоя нова лоша новина. Особено когато концентрацията на азотен окис надхвърли допустимото, а все повече градове оповестяват ограничения за дизелите. И след като непрестанно изплуват нови измами, вършени от автопроизводителите.И какво сега? Успя ли правителството да реши всички проблеми? Надявайте се! Коалиционните партньори стигнаха до един гнил компромис, който със сигурност няма да възмезди притежателите на дизелови автомобили за всички преживени ядове и финансови загуби. Нека само припомним, че в САЩ всеки собственик на дизел с манипулиран двигател можеше просто да върне колата, че дори и обезщетение да получи. Изтерзаните германски собственици на дизели могат само да мечтаят за такова решение.Преоборудване или премия?На тях им се предлага или преоборудване на автомобилите или пък премия, ако решат да си купят нова кола и да шкартират старата. И предложението дори не е толкова добро, колкото изглежда. Първо, защото по технически причини необходимото преоборудване не може да се извърши в пълен обем за всички по-стари дизелови автомобили, които са милиони. Което си беше ясно още от самото начало. И второ, защото решението засега е само пожелателно: правителство просто очаква от автомобилопроизводителите да поемат разноските за това преоборудване.„Насила не можем да накараме никого\", вдига рамене министърът на транспорта Андреас Шойер, който от самото начало поддържаше предложението на самите автомобилни концерни: да се избере само вариантът с премиите. Защото този вариант с един куршум удря два заека: хем изтегляш старите трошки от пътищата, хем продаваш нови коли. А преоборудването не продава нищо. Да, но малцина притежатели на автомобили могат току-така да си купят нова кола. Това е покупка, която се планира отдалеч и иска дългосрочно финансиране. А парите от премията и от продажбата на бракуваната стара кола, разбира се, изобщо не стигат за нова.Политиката пак пожали виновницитеМалко по-добре изглеждат нещата за онези, които използват дизелов автомобил, за да упражняват професията си – например шофьори на такси, занаятчии и други. За тях са предвидени помощни програми, които ще покрият 80% от разноските по преоборудването. Тези програми ще се финансират с парите на данъкоплатците, а това малко напомня за начина, по който бяха спасявани банките по време на финансовата криза. И тогава политиката пожали виновниците и обобществи дълговете. Да припомним ли на политиците до какво доведе това? До политическа апатия и разцвет на популизма.Нека припомним и нещо друго. Правителството реши да действа единствено под натиска на съдебните решения, които поставиха акцент върху опазването на здравето на гражданите. В продължение на три години управляващите изчакваха, бавеха топката и не предприемаха почти нищо. Защото лелееха измамната надежда, че проблемът ще се реши от само себе си. И че все някой ден метлата на времето ще измете старите дизели от улиците. Надежда, която се подклаждаше и от автомобилопроизводителите. А знайно е, че те умеят да се грижат за облагите си, пък и разполагат със силно лоби в канцлерството.Германия е страна на автомобилистите. В началото на тази година броят на регистрираните лични автомобили достигна 46 милиона. От тях 30 милиона използват бензин, 15 милиона – дизел. Тук не са включени големите камиони и автобусите. С други думи, имаме си работа с милиони разгневени автомобилисти, които се превръщат в разгневени и политически обезсърчени избиратели. И които ще обърнат гръб на и без това отслабените управляващи партии. Това навярно ще се усети още на изборите за провинциални парламенти, които предстоят тази и идната година. Но дори ако си представим, че в бъдеще всички ще карат само бензинови коли, това пак няма да реши проблема. Напротив – стойностите на въглеродния двуокис ще се повишат още повече. Защото германците искат да карат все по-бързи, все по-големи и по-удобни автомобили, екипирани с всевъзможни устройства за удобство, сигурност и стабилност.Автомобилите ще стават по-леки и по-малкиВ един модерен автомобил броят на тези устройства е около 100, а това увеличава и теглото. Типичен пример са особено популярните днес SUV. С дизелов двигател беше много по-икономично, бензиновите мотори обаче трябва да са доста по-мощни и в градско движение лесно ще стигат до изразходване на 20 литра за 100 километра. А това ще доведе до още повече емисии на вредни парникови газове, които увреждат климата.Който е решил да си купува „Порше Кайен\" едва ли се тревожи от проблемите около дизела. Тъкмо поради това производителите на тази луксозна марка автомобили тъй безболезнено се отказаха от дизеловите двигатели. Но при „Фолксваген\", „Ауди\", „Даймлер\" и БМВ нещата изглеждат другояче. Те обаче също вече не могат да повтарят баснята за чистия дизел, с която толкова дълго печелеха добри пари. Вместо това трябва най-сетне да кажат на клиентите си истината в очите: двигателите с вътрешно горене си отиват. Бъдещето принадлежи на електрическото задвижване, заедно с което ще дойде и олекотяването и опростяването. Утрешните автомобили най-вероятно ще бъдат не само по-леки, но и по-малки. Или поне автомобилите на достъпни цени. А дизелът ще остане в миналото.Б. ред. - Коментарът на Сабине Кинкарц е от ", "date": "2018.10.03", "title": "Вече е ясно: Дизелът си отива"}
{"url": "https://offnews.bg/nashite-avtori/cherveno-i-zeleno-689114.html", "text": "Ние с вас кучетата на Павлов ли сме? Светне ни зелена светлинка, минаваме, светне ни друг цвят, спираме. А ако пътят е съвсем свободен и няма изгледи в близкото денонощие оттам да мине автомобил, пак ли ще стоим като заковани на едно място, докато свети червено? Само питам. Опитвам се да не категоризирам на едро, но този тест ми се струва увлекателен. Инсталираш произволни непознати хора на едно кръстовище, през което почти не минават автомобили и наблюдаваш със скрита камера кой как ще реагира на светофара. Някои ще чакат зелената светлина, дори да се опекат на слънцето или да подгизнат от дъжда. Ще чакат – завинаги. Така са дресирани. При никакви обстоятелства няма да „нарушат правилата“. Според тях \"така трябва\".Други просто ще пресекат. Ще преминат. Защото имат волята да го направят. Те не са престъпници. Те са хора с воля.Знам мнението на голяма част от евентуалните читатели. Някои от тях дори са фенове на „Изкуството да бъдеш“ от Ерих Фром, да речем. Или някое от другите \"изкуства\" да бъдеш „бог“, „егоист“, „родител“, каквото се сетите. Вариациите са много, щото на хората все им се ще някой друг да им каже как да живеят. Трудно им е сами да взимат решения. Трябва им сигнализация в цветове. Това може, това не, така трябва, така не трябва.Хората, които ще чакат светофарът да светне зелено, за да преминат, дори да са в пустинята, стават все повече за сметка на свободните хора. Чехи и словаци в Истанбул не разбират защо местните не чакат зеленото. Наричат това „хаос“, ориенталски хаос, не правят разлика между понятията „свобода“ и „хаос“. Дресирани са по-отдавна от нас. Тая разлика всъщност е много тънка и все по-трудно става нейното осмисляне.Което не е забранено от закона, е разрешено. Кое е препоръка и кое е забрана, в такъв случай. Пресичането на червено углавно престъпление ли е? „Затова сме толкова зле, щото всички мислят като теб“ − вече ми е ясно, че така ще ми кажете, драги сънародници с будни съвести. Има една шопска поговорка – законът е врата у поле. Можеш да минеш и през нея, но полето е твърде широко, зелено. И аз не си хвърлям боклука по тротоарите и плажовете не защото е забранено, а защото не е красиво. А у човека всичко трябва да бъде красиво. И това е единственият общовалидният закон. И не че ви се фукам, но като си тръгвам от плажа, събирам по една-две торби чужди отпадъци и ги нося до контейнера.Анархизмът, в рамките на трезвия и свободен разум, е чист либерализъм. Против тази чистота на либерализма нямам нищо против. Обаче онази т. нар. \"дълбока държава\" ни натресе нова терминология и старите думи вече съдържат нов смисъл. Либералът вече е някакъв почти веган или друг градски тюфлек с по-комунистически убеждения от на Вълко Червенков. Deep state е понятие, възникнало неотдавна в САЩ, като в него няма нищо конспиративно, задкулисието съществува съвсем реално. А у нас си имаме плитка държава. „България“ ООД. Бордът на Директорите ни е неизвестен, само през няколко години назначават нов публичен мениджър на фирмата. Сегашният обаче вече е поизносен и плитката държава в момента обмисля промяна на маркетинга.Всички световни и домашни Мениджъри искат ние да живеем „по правилата“, да изчакваме чинно на светофара, да си попълваме данъчните декларации, да си имаме касови апарати, светкавично свързани с НАП, да се покланяме пред гишетата ниско и раболепно, да си плащаме, че дишаме въздуха им мръсен, да си ни подритват, както им дойде. Новото човечество вече е почти моделирано. Консумариат, който държи законите да се спазват. В повечето холивудски бози има сцени от съдебната зала. Законът… The low изричат тежко и очите им светят, а от устата им хвърчат пръски. Не съм против законите, а съм против българско-световната клика, заседнала по министерства и банки, инсталирана там от дълбоко-плитката държава.Децата ни са принудени да посещават редовно фирмата „Училище“ ООД, където да усвояват правилата за живеене в този безрадостен свят. Да бъдат дресирани. А на нас ни се налага да ползваме услугите на откровените търговски дружества, традиционно наричани болници. Всичко е търговия. Знание, здраве, всичко се продава.В идеално либералната и в идеално анархистичната държава тези две неща - знанието и лекарската помощ - се осигуряват за всеки един равноправно, независимо дали е беден или богат.Но ние с вас живеем в диктатурата на парите.", "date": "2018.10.03", "title": "Червено и зелено"}
{"url": "https://offnews.bg/futbol/tituliar-na-tcska-se-zavrashta-v-igra-v-kraia-na-mesetca-689203.html", "text": "Левият защитник на ЦСКА Жеферсон ще се завърне в игра в края на месеца, пише \"Тема Спорт\". Прогнозите сочат, че той ще е готов за двубоя от 13-ия кръг срещу Берое.Дотогава бразилецът ще е напълно възстановен от контузията в бедрото си и ще може да запише 90 минути. Мачът със заралии все още не е насрочен, но по предварителна програма ще се играе в уикенда на 27-28 октомври (събота или неделя). ЦСКА е гост в тази среща.Жеферсон има шансове да попадне в групата още за домакинството срещу Етър на 21 октомври (неделя), но едва ли ще се завърне на терена тогава. В момента бранителят е в Щутгарт, където кара двуседмичен курс на възстановяване.Той ще се прибере в България в края на тази седмица и от понеделник ще поднови пълноценни занимания с отбора. Жеферсон ще се готви допълнително и по индивидуална програма в паузата за националите.Левият бек се контузи на последната тренировка преди първия мач с Копенхаген в София на 9 август. Първоначално се очакваше той да се възстанови бързо, но е настъпило усложнение, поради което и бе изпратен в Щутгарт.В лазарета е още един бразилец – крилото Енрике. Той се възстановява в базата на родния си клуб Атлетико Минейро след операция на рамото. Енрике ще се завърне в игра на по-късен етап от Жеферсон – около средата на ноември.", "date": "2018.10.03", "title": "Титуляр на ЦСКА се завръща в игра в края на месеца"}
{"url": "https://offnews.bg/politika/deputati-izslushvat-kandidata-za-konstitutcionen-sadia-krasimir-vlahov-689198.html", "text": "Кандидатът за съдия в Конституционния съд от квотата на Народното събрание Красимир Влахов ще бъде изслушан в парламентарната комисия по правни въпроси.Неговата кандидатура бе издигната от ГЕРБ и „Обединените патриоти“.По време на дискусията на Влахов ще бъдат задавани въпроси от народните представители, а чрез тях и от неправителствени и съсловни организации.Бившият зам.-председателя във Върховния касационен съд (ВКС) Красимир Влахов е единствената кандидатура за конституционен съдия от квотата на парламента.Той е завършил право в Софийския университет.От януари 1996 г. Влахов е младши съдия в СГС. През октомври 1997 г. става става районен съдия в София, а четири години по-късно е избран за заместник-председател на Софийския районен съд. През 2004 г. става съдия в Софийски градски съд (СГС), а по-късно същата година е командирован във ВКС.В края на 2008 година ВСС го избра за председател на най-големия съд в България - Софийския районен съд. Четири години по-късно той напуска предсрочно позицията си и става зам.-председателя във Върховния касационен съд. В момента Влахов е е съдия там.Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.", "date": "2018.10.03", "title": "Депутати изслушват кандидата за конституционен съдия Красимир Влахов"}
{"url": "https://offnews.bg/politika/gerb-i-bsp-se-skaraha-pred-majkite-na-detca-koj-kakvo-pravi-za-tiah-689214.html", "text": "Депутати от ГЕРБ и БСП се срещнаха с майките на деца с увреждания, които от месеци протестират на палатков лагер зад парламента. Срещата идва след вчерашния на майките протест в София, който отново беше по надслов „Системата ни убива\" и блокира \"Орлов мост\".Повод за срещата беше пакетът от законодателни промени, за които настояват майките. Става дума за Закона за социалните услуги, за Закона за личната помощ и за Закона за хората с увреждания. Управляващи и опозиция излязоха поотделно, за да разговарят с протестиращите и се срещнаха пред палатковия лагер.Там беше и омбудсманът Мая Манолова. Малко след това Антон Кутев от БСП и Светлана Ангелова от ГЕРБ влязоха в спор. Кутев обвини ГЕРБ, че лъжат протестиращите майки. Ангелова пък отговори на обвинението с друго обвинение. \"Какво е направила вашата група за майките на децата с увреждания\", попита тя и подчерта, че не е там, за да говори със със социалиста, а с протестиращите.В този момент се намеси омбудсманът Мая Манолова. Спрете да се карате и нека да се видим и да поговорим за законопроектите. Например в моята институция, предложи тя.Ангелова обаче веднага контрира с друго предложение - срещата да бъде утре в 14:00 часа в Народното събрание. Майките се съгласиха.Спорът между управляващи и опозиция обаче не спря до тук, а се прехвърли в пленарната зала. Двете партии продължиха с взаимните нападки в декларации от парламентарната трибуна. Първи беше Антон Кутев. \"Фактът, че Борисов го няма в тематиката за хората с увреждания означава само едно – той е наясно, че ГЕРБ ще се издънят\", каза той.По думите му управляващите си противоречат. \"Сутринта всички чухме госпожа Караянчева която ясно ми заяви, че ще влязат трите закона заедно, най-рано в края на ноември. В същото време на срещата отвън с хората с увреждания, вие обещахте, че за един месец ще влязат законите. Не знам на кого да вярвам\", каза той. След това на трибуната излезе Ангелова. \"Престанете да лъжете и да манипулирате мнението на протестиращите майки на деца с уверждания\", каза тя по адрес на социалистите и ги призова да се захванат за работа по законите в комисиите. Тя подчерта, че законодателните промени. По думите ѝ Законът за социалните услуги е на финалната права, а крайният срок за изготвянето му е 15 октомври. \"Няма как под натиск да бъдат изпълнени исканията на майките, синдикатите и на хората с увреждания\", каза още тя.", "date": "2018.10.03", "title": "ГЕРБ и БСП се скараха пред майките на деца кой какво прави за тях"}
{"url": "https://offnews.bg/politika/pravitelstvoto-naliva-novi-3-mln-za-podslushvane-689218.html", "text": "Правителството реши да налее нови 3.1 млн. лв. за подслушвания за 2018 г. На заседанието си в сряда кабинетът е увеличил утвърдения за тази година бюджет, с мотива за \"бързо променяща се оперативна среда и бързо развиваща се среда на информационните и комуникационни технологии\".Това налага отделяне на значителни ресурси за иновации, които са насочени към повишаване на технологичния и техническия капацитет на агенцията за изпълнение на законово регламентираните й цели, аргументира се правителството.От пресслужбата на Министерския съвет поясняват, че:Очевидно бързо променящата се среда за сигурност не е била взета предвид от правителството при оформянето на бюджета за тази година,  повече от предходната година. Така разходите на службата бяха раздути до близо 50 млн. лв. Като цяло правителството повиши разходите на всички специални служби за 2018 г. с 200 млн. лв.Допълнителното раздуване на парите за службите идва на фона на . В същото време данните в годишния доклад за работата на бюрото показва, че традиционно най-предпочитаните специални разузнавателни средства (СРС) остават проследяването и подслушването, а за миналата година исканията за подслушвания са се увеличили, въпреки че в сравнение с 2014 г. се отчита спад. Най-много искания за . ДАТО беше създадена в мандата на правителството на Пламен Орешарски след поредицата от скандали с подслушвания и тревожната статистика за рязък скок в разрешителните за СРС. Със законови промени дирекцията за подслушвания СДОТО беше извадена от МВР и създадена нова независима структура. Година преди това имаше скандали именно около тази дирекция в МВР и нейни служители, както и за безразборното подслушване на граждани.На фона на увеличаващите се средства за службите стана ясно също, че премиерът, в качеството му на председател на Съвета по сигурността, и началниците на служби , както по отношение на контрола на работата им, така и по отношение на боравенето с класифицирана информация. ", "date": "2018.10.03", "title": "Правителството налива нови 3 млн. за подслушване"}
{"url": "https://offnews.bg/politika/pg-5-iska-ostavkata-na-zam-kmet-zaradi-remonta-na-grafa-689219.html", "text": "Оставките на зам.-кмета по транспорта Евгени Крусев, както и на всички, отговорни за изпълнението и контрола на ремонта на столичната улица \"Граф Игнатиев\", искат от ПГ 5 в Столичния общински съвет. След бурното обществено недоволство заради некачественото изпълнение на реконструкцията на ул. “Граф Игатиев” в столицата, общинските съветници от Политическа група 5 Венцислав Мицов, Иван Велков, Светослав Витков, Симеон Славчев искат оставките на ресорния зам.-кмет Евгени Крусев, както и на всички, които отговарят за изпълнението и контрола на тези проекти, съобщават от ПГ 5. 22 млн. лв. са средствата за ремонт на цялата зона. Смятаме, че и администрацията отговорна за целия процес трябва да даде обяснения защо за пореден път се получават такива резултати, коментират от групата в СОС. Традиция е да сме изненадани неприятно на финала след поредния грандиозен ремонт. Грандиозни остават само сумите и дефектите, не и качеството на изпълнение и крайния резултат, каза Иван Велков. Според Венци Мицов софиянци ще запомнят това управление на София с уникалния стил наречен “ремонт на ремонта”.За безобразието в центъра на столицата, някой трябва да поеме отговорност.Симеон Славчев смята, че от както Евгени Крусев е зам.кмет не само, че сериозните транспортни проблеми на София не са решени, но и всички инфраструктурни проекти завършват със сериозни скандали и граждански отзвук.Липсата на текущ контрол води до некачествен краен резултат на направените ремонти. За да се промени този модел на ремонтиране и на управление на столицата, всички виновни трябва да понесат отговорност за действията и бездействията си, каза Светльо Витков.", "date": "2018.10.03", "title": "ПГ 5 иска оставката на зам.-кмет заради ремонта на Графа"}
{"url": "https://offnews.bg/sviat/rusia-prodava-na-india-zenitno-raketni-kompleksi-s-400-za-nad-5-miliar-689196.html", "text": "Русия и Индия ще подпишат договор за доставка на зенитно-ракетни комплекси С-400 за над 5 милиарда долара по време на посещението на президента Путин в Делхи на 5 октомври, съобщи президентският съветник Юрий Ушаков, цитиран от Франс прес и ТАСС.Преговорите между Делхи и Москва за тази система за ПВО се водеха от месеци, но бяха спъвани от заплахите на САЩ, че ще санкционират страни, които купуват руско въоръжение.Индия беше заявила, че ще поиска от САЩ да направят изключение за нея, ако преговорите с Русия за С-400 завършат успешно, но в края на август американски официален представител заяви, че няма гаранция за подобно изключение.През 2017 г. Конгресът на САЩ прие закон за санкции срещу Русия заради намесата й в Украйна, за която я обвинява Западът, и за предполагаемата й намеса в американските президентски избори. Този закон налага санкции на компании и държави, които сключват оръжейни договори с руски фирми, припомня БТА.", "date": "2018.10.03", "title": "Русия продава на Индия зенитно-ракетни комплекси С-400 за над 5 милиарда долара"}
{"url": "https://offnews.bg/112/pian-s-dzhip-udari-dete-momichentceto-e-s-opasnost-za-zhivota-689222.html", "text": "Пиян шофьор блъсна 11-годишно дете в белослатинското село Търнак. Детето е в реанимация в болницата в Плевен, лекарите се борят за живота му. 59-годишен шофьор ударил с джипа си детето на улица в селото снощи малко преди 20 часа. Пробата с дрегер на водача показала 1,48 промила алкохол.Мъжът е задържан за 24 часа, образувано е бързо досъдебно производство.Пред полицията в Бяла Слатина са се събрали разгневени близки на момиченцето, съобщи бТВ.", "date": "2018.10.03", "title": "Пиян с джип удари дете, момиченцето е с опасност за живота"}
{"url": "https://offnews.bg/temida/prokurorka-ot-dobrich-otiva-na-sad-spasiavala-piania-si-zad-volana-ma-689224.html", "text": "Специализираната прокуратура внесе в спецсъда обвинителен акт срещу прокурор от Окръжна прокуратура – Добрич за извършване на две престъпления. Първото е за това, че на 30 юни 2012 г, като длъжностно лице, тя използвала служебното си положение  (представяйки се като прокурор пред служители в Първо РУ „Полиция“ - Добрич), за да преустанови започнала проверка на съпруга й, спрян от полицаите във видимо нетрезво състояние. Мъжът отказал на служителите на МВР проверка за алкохол, оказало се, че няма и необходимите документив себе си – легитимирал се единствено с международен паспорт. След негово обаждане по телефона на мястото пристигнала съпругата му. Представила се със служебното си качество и попитала дали може да направи нещо, за да няма последствия за съпруга. Носела и документите му. След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан с белезници и отведен в Районното управление.В хода на образуваното досъдебно производство по случая, по свое желание (макар да не е длъжна да свидетелства за член от семейството), съпругата на три пъти дала лъжливи показания като свидетел пред разследващи и съдебни органи в Добрич, Варна и Разград.Започналото в Добрич разследване по него продължило в Разград заради служебното положение на съпругата.Досъдебното производство срещу прокурорката от Окръжна прокуратура - Добрич е образувано през 2015 г. в Софийска градска прокуратура и приключва с обвинителен акт. Съгласно новите компетенции за разследване на магистрати, делото е изпратено в Специализираната прокуратура. Предстои Специализираният наказателен съд да насрочи разпоредително заседание.", "date": "2018.10.03", "title": "Прокурорка от Добрич отива на съд, спасявала пияния си зад волана мъж"}
{"url": "https://offnews.bg/sviat/nov-trampizam-sauditskiat-kral-niama-da-se-zadarzhi-i-dve-sedmitci-na-689204.html", "text": "Президентът на САЩ Доналд Тръмп си позволи недипломатична забележка към близкия съюзник Саудитска Арабия, като каза, че саудитският крал Салман не би се задържал на власт и две седмици без американска военна подкрепа, предаде Ройтерс.Президентът не разкри кога е казал това на саудитския монарх.Въпреки тези не много ласкателни слова, правителството на Тръмп е в близки отношения със Саудитска Арабия, която смята за стожер срещу намеренията на Иран в региона, отбелязва Ройтерс и припомня, че първото задгранично посещение на президента след избирането му бе в Саудитска Арабия.Тръмп звъня по телефона на крал Салман в събота и двамата обсъдиха усилията за поддържане на петролните запаси с цел да се гарантира стабилността на петролния пазар и глобалния икономически растеж.", "date": "2018.10.03", "title": "Нов тръмпизъм: Саудитският крал няма да се задържи и две седмици на власт, ако не го пазим"}
{"url": "https://offnews.bg/politika/noviat-glaven-redaktor-na-duma-ironizira-plenuma-na-bsp-689216.html", "text": "Шеговит пост пусна във фейсбук новият главен редактор на в. Дума Йордан Мичев за пленума на БСП в събота, на който той бе критикуван остро заради снимка на Ахмед Доган на първа страница на вестника. .Без да споменава името на бившия председател на БСП Михаил Миков, който се смята за лидер на вътрешната опозиция в партията, Мичев коментира скандалите от заседанието на Националния съвет в събота: Учудвам се от, извинете ме за израза - дебелоочието на един бивш председател на БСП. Значи, разбирате ли, сегашният ръководител на партията едва ли не еднолично вземал решения за вестник \"Дума\", а вестникът се превръщал в рупор - обслужващ стенвестник, на ръководството на партията.O tempora! O mores!Само ще припомня на дълбокоуважавания от мен бивш председател как уволни един и.д. главен редактор - привиквайки го в кабинета си и казвайки му, че от днес не е на работа, включително забранявайки му да се раздели нормално, на редовната планьорка, с колегите си. Причината за уволнението - снимка на първа страница на Вежди Рашидов. Както аз не се меся в сложна материя като наказателното право, така моля уважаваният от мен бивш председател да не си мисли, че разбира как се прави вестник...НаУи? Да си имаме уважението.", "date": "2018.10.03", "title": "Новият главен редактор на Дума иронизира пленума на БСП"}
{"url": "https://offnews.bg/112/izdirvat-dvama-dushi-za-strelbata-v-sofia-snoshti-689193.html", "text": "Двамата простреляни в снощи в София мъже са от криминалния контингент. Ранените са Божидар Лоански на 26 години и Ивайло Богданов на 38 години. Единият е лежал в затвора, осъждан е многократно за притежание на наркотици. Другият е осъждан за кражби в жилища и офиси.По първоначална информация полицията издирва двама души за престрелката в столичния квартал „Стрелбище”. По все още непотвърдени данни нападателите избягали с различни автомобили, след като произвели изстрелите. А куршумите попаднали в телата на двама криминално проявени.Простреляните са настанени в болници в столицата, с по две огнестрелни рани, но без опасност за живота. Единият е прострелян в гърдите, а другият в рамото.От МВР подозират, че престъплението е резултат от разчистване на сметки в наркобизнеса.Охранител на близкия фитнес център, който бил сред първите, видели ранените след стрелбата, разказа пред Нова телевизия, че две минути преди това на мястото имало черен джип. Това било записано и от охранителните камери на близката пицария, които са иззети от полицията.„Чухме 4-5 изстрела и малко след това едното момче падна пред фитнеса. Беше сериозно ранен, в тежко състояние”, каза охранителят.", "date": "2018.10.03", "title": "Издирват двама души за стрелбата в София снощи"}
{"url": "https://offnews.bg/obshtestvo/uchilishte-se-otkazva-ot-bezplatnite-plod-i-mliako-689223.html", "text": "Училище се отказва от безплатните плод и мляко. В протестно писмо, цитирано от БНР, директорката на 144 средно училище \"Народни будители\" Величка Николова заявява, че двете програми, които иначе би трябвало да помогнат на здравословното хранене, всъщност водят повече до неясноти и неудобства, отколкото до ползи за децата.Писмото ѝ по повод програмите \"Училищен плод\" и \"Училищно мляко\" е изпратено до Министерството на земеделието, храните и горите, Българската агенция по безопасност на храните, Държавен фонд \"Земеделие\" и др.\"С тази наредба, която променяха лятото поне три пъти, аз мисля, че създадоха възможност за лобистки фирми, които да печелят. Условията, които са поставили, могат да изпълнят една до две фирми в България. Тези две фирми, ако влязат във всички училища, как ще си свършат работата и как ще успеят да предадат на децата млякото, защото за да раздават мляко, трябва да имат помещения? В кое помещение в училище ще съхраняваме мляко, да речем на температура 4 градуса? В кое помещение ще се съхраняват плодове и кой ще ги раздава на 620 деца при условие, че няма място за това? Досега в самия ученически стол се раздаваха безплатните закуски, млякото и плодовете“, коментира Николова.Тя се оплака също, че фирмата доставчик поискала училището да ѝ изпрати по имейл информация за броя на учениците по класове, но тя не можела да дава \"лични данни () на непознати хора\".Чавдар Маринов от Българската асоциация на организациите на производители на плодове и зеленчуци също коментира въпроса пред БНР. Той определи ситуацията като „административен хаос, внедрен чрез бързите промени в наредбата“ и припомни изискването на асоциацията да бъде изследван капацитетът на фирмите, които участват в схемите.\"Имаме доста сигнали от директори на учебни заведения и земеделски производители, които твърдят, че искат да се откажат от схемата. Много са писмата към нас, които споделят това тяхно желание за отказ\".Коментар даде и земеделското министерство. Държавният експерт Калина Тутева заяви, че промените \"касаят основно критериите за избор на доставчик от учебните заведения в случай, че учебното заведение е решило да участва в схемата не самостоятелно, а чрез заявител –доставчик. Наредбата предвижда още два варианта, в които учебните заведения могат да участват в тази схема. Единият вариант е да участват самостоятелно, като направят избора на доставчик по реда на Закона за обществените поръчки. В този случай всичките тези притеснения, които имат госпожа Николова и господин Маринов, абсолютно се елиминират - няма да бъдат релевантни. Другият вариант е учебните заведения да кандидатстват чрез общините, в който случай също се провежда избор по ЗОП. По отношение на съхранението и раздаването на продуктите разпоредбите на наредбата не са търпели изменения\".Училищата сами избират как да участват в схемата, подчерта тя и посочи, че не очаква още откази.", "date": "2018.10.03", "title": "Училище се отказва от безплатните плод и мляко"}
{"url": "https://offnews.bg/volejbol/volejbolistkite-ni-s-dostojna-zaguba-ot-kitaj-na-svetovnoto-689247.html", "text": "Националките ни изиграха един от най-силните си мачове на световното първенство по волейбол, което се провежда в Япония, но загубиха от Китай с 1:3 (25:22, 22:25, 14:25, 17:25).Момичетата на селекционера Иван Петков бяха неудържими в първия гейм и определено успяха да изненадат съперничките си и да поведат в резултата.Постепенно обаче волейболистките ни започнаха да отстъпват пред класните си съпернички, а китайките заиграха на обичайното си ниво, като не оставиха шансове на нашитеЗагубата е трета за тима ни в Група B на надпреварата, но въпреки нея съставът ни запазва отлични шансове за продължаване в следващата фаза.Класирането за втория кръг на шампионата минава през задължителен успех над Канада в последния мач от този поток. Срещата е утре от 7:40 часа наше време.", "date": "2018.10.03", "title": "Волейболистките ни с достойна загуба от Китай на Световното"}
{"url": "https://offnews.bg/sviat/ne-e-viarno-che-nato-e-obeshtalo-na-gorbachov-da-ne-se-razshiriava-na-689241.html", "text": "Не е вярно. Такива обещания не е имало. Няма как да стане големите страни да обещават нещо от името на по-малките.Така генералният секретар на НАТО Йенс Столтенберг коментира пред руската редакция на Би Би Си твърдението на президента Путин, че по време на разпада на СССР Горбачов е получил обещание Организацията на Северноатлантическия договор да не се разширява на Изток.Същата теза за Горбачов и НАТО вчера прозвуча и в , водено от Емил Кошлуков. Разви я  депутатът от руската Дума Анатолий Карпов, който \"посъветва\" България, че \"най-безопасно за населението\" е да обявим неутралитет.НАТО се разширява чрез демократично взети решения на държави, които искат да се присъединят към алианса. Всяка страна избира своя път. Самата мисъл, че големите играчи могат да взимат решения за независими европейски държави нарушава фундаменталния принцип на суверенитета и правото на самоопределение, коментира Йенс Столтенберг пред руската редакция на Би Би Си.На въпроса възможно ли е един ден Русия да влезе в НАТО генералният секретар отговаря:\"След края на студената война бяхме свидетели на все по-голямо подобрение на отношенията на НАТО с Русия. Струва ми се, че този вариант и досега е възможен - даже въпреки факта, че в момента отношенията ни са усложнени. Русия никога няма да изчезне, а НАТО не иска нова студена война и надпревара във въоръжаването. Ето защо се застъпваме за продължаване на политическия диалог.\" ", "date": "2018.10.03", "title": "Не е вярно, че НАТО е обещало на Горбачов да не се разширява на Изток"}
{"url": "https://offnews.bg/politika/savetnitcite-ot-gerb-situatciata-s-graf-ignatiev-napomnia-prikazkata-689250.html", "text": "Общинските съветници от Група 5 и други политически мотивирани организации искат за пореден път оставки за незавършено и неприето строителство.Това се казва в позиция на съветниците от групата на ГЕРБ в СОС по повод критиките към ремонта на столичната улица \"Граф Игнатиев\" и поисканата от ПГ 5 оставка на ресорния зам.-кмет Евгени Крусев. В позицията на най-голямата група в СОС се казва още:В зоната на ул. „Граф Игнатиев“ се прави първият от 35 години основен ремонт, включващ цялостна подмяна на подземната инфраструктура, настилки, осветление, градско обзавеждане, релсов път и контактно-кабелна мрежа. В момента улицата, както и площадите \"Гарибалди\" и \"Славейков\", са строителни площадки, на които се работи и не е завършен цялостно нито един участък.В тази връзка припомняме, че г-н Иван Велков, член на Група 5 и общински съветник от ПП „Зелените“, лично участва в комисията, избрала фирмата изпълнител на обекта - „Джи Пи Груп“. Той със сигурност знае, че в договора е заложена глоба от 1,2 млн. лв. за некачествено изпълнение, че при неспазване на срока се налага санкция от 240 хил. лв. на ден, а гаранцията, която е задържана по сметка на общината е 600 хил. лв.Ситуацията в момента напомня приказката за „Нероден Петко“. Нека се роди Петко и да видим кой си е свършил работата, и кой не е.Групата на ГЕРБ винаги е настоявала за максимална публичност и контрол при изпълнението на обектите. Изискваме фирмата изпълнител и фирмата, изпълняваща строителен надзор на обекта, да предоставят информация за всички извършени до момента строително-монтажни дейности, както и всяка седмица да правят публичен отчет по изпълнението и контрола на обекта.", "date": "2018.10.03", "title": "Съветниците от ГЕРБ: Ситуацията с Граф Игнатиев напомня приказката за Нероден Петко"}
{"url": "https://offnews.bg/sviat/putin-nareche-skripal-podletc-i-predatel-689251.html", "text": "Руският президент Владимир Путин нарече бившия руски шпионин Сергей Скрипал \"подлец\" и \"предател на родината\".\"Що се отнася до Скрипал и така нататък - изкуствено се раздува този пореден шпионски скандал. Аз преглеждам някои информационни източници, вашите колеги разпространяват идеята, че господин Скрипал едва ли не е някакъв правозащитник. Той е просто шпионин - предател на родината. Разбирате ли, има такова понятие \"предател на родината\", заяви Путин по време на пленарно заседание на Руската енергийна седмица, цитиран от РИА Новости. Той подчерта, че колкото по-бързо приключи информационната кампания около Скрипал, толкова по-добре. \"Представете си: вие сте гражданин на своята собствена страна и изведнъж пред вас се появява човек, който предава своята страна. Как ще се отнесете към него? Той е просто един подлец\", посочи Путин. Путин изтъкна, че във всяка страна се отнасят по този начин към предателите. Същевременно констатира, че \"никому не е било необходимо да трови\" някакъв предател, който е бил заловен, излежал си е присъдата и е бил пуснат на свобода.Путин изрази учудване, че водещият на дискусията е подел тази тема. \"Сега ние с вас за какво говорим - за петрола и газа или за шпионажа?\" - попита той, цитиран от БТА, и се пошегува: \"Хайде да минем на друга древна професия, да обсъдим какво става в тази сфера на бизнеса\". Продължавайки в този тон, президентът на Руската федерация заяви, че шпионажът, както и проституцията, \"е една от най-важните професии в света\", което никой не е премахвал и засега не е в състояние да премахне.Сергей Скрипал и дъщеря му Юлия бяха отровени с нервнопаралитично вещество на 4 март в британския град Солсбъри. Лондон обвини за отравянето Русия. Британските власти разпространиха и снимка на заподозрените за отравянето - руските граждани Руслан Боширов и Александър Петров, като посочиха, че това вероятно не са истинските им имена. Двамата обявиха в интервю за RT, че именно те са на снимките, разпространени от британските власти, но обявиха, че са били в Солсбъри като туристи. По-късно медии доказаха, че Руслан Боширов всъщност е 39-годишният Анатолий Чепига - полковник от руското разузнаване.", "date": "2018.10.03", "title": "Путин нарече Скрипал подлец и предател"}
{"url": "https://offnews.bg/politika/nenchev-prizova-za-obedinenie-na-demokratite-verniat-pat-e-samo-edin-689252.html", "text": "Лидерът на БЗНС и бивш министър на отбраната Николай Ненчев призова за обединение на демократичната общност в България.Той настоява за \"учредяване на единен политически съюз и избор на неговите лидер, ръководство и програма, чрез честни вътрешни избори\". \"Всички ние, заедно, можем да сбъднем не само мечтата за Европа, но и мечтата за демократична, правова и просперираща България. Верният път е само един! Погрешните са хиляди\", написа той във Фейсбук. Той е на мнение, че евроатлантическото бъдеще на България е силно застрашено без единно представителство на демократичната общност на следващите европейски, местни и парламентарни избориМиналата година партията на Ненчев напусна Реформаторския блок и дълго време излизаше с общи позиции с Да, България\", \"Зелените\" и ДСБ. Очакваше се, че БЗНС ще се присъедини към още насъздадената тогава \"Демократична България\", а това трябваше да стане скоро след създаването на формацията. \"Да, България\", \"Зелените\" и ДСБ обявиха обединението още през април и тогава заявиха, че са отворени за коалиране и с други опозиционни формации. Междувременно обаче БЗНС и  партиите от \"Демократична България\" се разминаха в позициите си за това под каква форма точно да е партньорството им. Ето какво написа днес Ненчев в социалната мрежа:Обръщам се към демократичната общност в България, от името на БЗНС, с призив за учредяване на единен политически съюз и избор на неговите лидер, ръководство и програма, чрез честни вътрешни избори.Желанието на отделни политически сили да се представят и постигнат сами своите цели на изборите не донесоха очаквания от цялата демократична общност резултат. Желанията и надеждите на свободолюбивите българи са за преодоляване на тяснопартийните интереси и за широко обединение около ценности и каузи.” Вътрешносъюзните избори могат да бъдат най-добрият отговор на тези очаквания. Убеден съм, че без единно представителство на демократичната общност на следващите европейски, местни и парламентарни избори - евроатлантическото бъдеще на България ще бъде сериозно застрашено!Без общи усилия и ясна управленска визия за бъдещето ни, без единство на демократичните сили и единен лидер на бъдещия съюз, няма да можем да се справим с мафията и задкулисието в страната. Разделени и слаби, няма да успеем да изградим силна и ефективна съдебна система. Няма да бъдем в състояние да гарантираме по-добра здравна система, по-добра и по европейски функционираща социална сфера. Няма да успеем да реформираме и възродим образованието, отбраната, земеделския сектор и културата у нас.Без общите ни усилия, нашата страна няма да успее да излезе от периферията и да достигне стандартите на развитите европейски страни. Ако не изградим единен политически съюз, няма да направим България достоен член на държавите от евроатлантическото семейство и желано място за реализация и живот на нашите деца. Всички ние, заедно, можем да сбъднем не само мечтата за Европа, но и мечтата за демократична, правова и просперираща България. Верният път е само един! Погрешните са хиляди!", "date": "2018.10.03", "title": "Ненчев призова за обединение на демократите: Верният път е само един"}
{"url": "https://offnews.bg/futbol/zvezdata-na-levski-iskam-da-ostana-vodim-pregovori-za-nov-dogovor-689254.html", "text": "Нападателят на Левски - Габриел Обертан сподели, че в момента води преговори за нов договор с клуба. Желанието на французина е да остане в редиците на \"сините\", тъй като се чувства отлично на \"Герена\".\"Водя преговори за новия договор, ще видим какво ще се случи. Знам, че искам да остана в Левски. Харесва ми обстановката в отбора и работата с треньора.Собственикът Спас Русев също се държи много добре с мен. Мисля, че ще се споразумеем и ако трябва да съм честен, искам да остана\", сподели Обертан пред колегите от Канал 3.\"Това са неща от кухнята и ще се разберем. Сега съм по-възрастен и разбрах, че когато намериш място като тук, където хората оценяват това, което правиш и си щастлив, трябва да останеш.Искам да спечелим както титлата, така и Купата на България. Ще се борим до последно. До самия край няма да бъде ясно кой ще бъде шампион.Знаехме колко важна за клуба и феновете ще бъде победата над ЦСКА. Спечелихме срещу тях с по-голямата ни мотивация\", добави той.Иначе футболистите на Левски призоваха феновете да ги подкрепят на стадиона в най-старото столично дерби срещу Славия в неделя (7 октомври).От \"Герена\" пуснаха любопитно видео, в което именно Обертан проговори на български, както и част от останалите чуждестранни звезди на \"сините\".", "date": "2018.10.03", "title": "Звездата на Левски: Искам да остана, водим преговори за нов договор"}
{"url": "https://offnews.bg/sviat/resheno-vdignaha-s-5-godini-pensionnata-vazrast-v-rusia-689253.html", "text": "Руският Съвет на федерацията на пленарно заседание днес одобри закона за изменение на пенсионните параметри, който включва увеличение на възрастта за излизане в пенсия. За него гласуваха 149 сенатори, против бяха 5, а трима се въздържаха.Пенсионната възраст се увеличава с пет години - от 60 на 65 за мъжете и от 55 на 60 за жените.Първоначалното предложение бе възрастта за пенсиониране на жените да се вдигне на 63 г., но президентът Владимир Путин предложи по-мек вариант - 60-годишна възраст.Освен това в сравнение с началното предложение се намалява с 3 години и стажът, необходим за предсрочно пенсиониране - 42 г. вместо 45 за мъжете, и 37 г. вместо 40 за жените, съобщава БТА.", "date": "2018.10.03", "title": "Решено: Вдигнаха с 5 години пенсионната възраст в Русия"}
{"url": "https://offnews.bg/temida/deloto-za-smartta-na-sina-na-moskovski-se-protaka-poe-go-druga-prokur-689215.html", "text": "Разследването на инцидента,  на министъра на транспорта Ивайло Московски, е прехвърлено на друга прокуратура и вече осем месеца се протака.Това съобщава в. \"Сега\" като се позовава на източници от националното следствие. Разследването било прехвърлено чак на осмия месец, защото прокуратурата се сетила, че министрите всъщност трябва да се разследват от Софийската градска прокуратура. Досега делото бе под надзора на Софийската окръжна прокуратура, тъй като детето загина в Боровец, който попада в района ѝ.Експертизите по разследването вече са готови, но от прокуратурата отказват да ги оповестят. Сега, след като Московски вече не е министър, има вероятност делото отново да бъде прехвърлено и така да се забави още.Възможните причини окръжната прокуратура след месеци наблюдение да е пратила делото на градската са, че или търси начин да се отърве от него, или становището на наблюдаващия прокурор там е, че трябва да бъде търсена отговорност от управлявалия злополучната шейна, коментира \"Сега\".От самото начало прокуратурата се държи подозрително по случая. В началото дори не беше съобщено как е станала катастрофата с мощната машина, управлявана от министъра.По неофициална информация тя се е ударила в дърво.Прокуратурата мълча 5 дни, а след това обяви, че делото за причиняване на смърт по непредпазливост е прехвърлено за разследване в националното следствие.След това обвинителите се застраховаха, че ще им трябва много време, защото имало много свидетели и се търсели хора със \"специфични знания за разрешителния режим и правилата за ползване на моторни шейни\". Така осем месеца след инцидента обвиняеми за смъртта на детето няма.", "date": "2018.10.03", "title": "Делото за смъртта на сина на Московски се протака, пое го друга прокуратура"}
{"url": "https://offnews.bg/politika/izlishakat-za-2017-g-bil-845-5-mln-leva-689225.html", "text": "Правителството одобри годишния отчет за изпълнението на държавния бюджет на Република България за 2017 г. и доклада към него, и предлага на Народното събрание да го разгледа и приеме.На база на данните от годишните отчети за касово изпълнение на бюджета на първостепенните разпоредители, 2017 г. приключи с излишък по консолидираната фискална програма (КФП) на касова основа в размер на 845,5 млн. лева. Отнесен към БВП, излишъкът по КФП за 2017 г. представлява 0,9 % от БВП. За сравнение в разчетите към Закона за държавния бюджет на Република България за 2017 г. (ЗДБРБ за 2017 г.) е заложен дефицит за годината в размер на 1 330 млн. лв., което означава, че спрямо заложеното в програмата за годината се отчита номинално подобрение на бюджетното салдо с 2,2 млрд. лева. Бюджетното салдо на сектор „Държавно управление“ за 2017 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 0,9 % от БВП, което съответства на разпоредбите на чл. 25, ал. 2 на Закона за публичните финанси.Фискалният резерв към 31.12.2017 г. е 10,3 млрд. JIB., в т.ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други. Фискалният резерв към края на годината е над определения в чл. 65 на ЗДБРБ за 2017 г. минимален размер от 4,5 млрд. лева.Постъпилите приходи, помощи и дарения по консолидираната фискална програма за 2017 г. са в размер на 35 316,6 млн. лв., което представлява 99,7 % от годишните разчети, а представени като относителен дял в БВП - 35,8 % от БВП. Съпоставени с 2016 г., постъпленията по КФП бележат номинален ръст от 4,0 % (1 357,2 млн. лева). Данъчните приходи за годината възлизат на 29 581,3 млн. лв., което представлява изпълнение от 105,5 % на годишните разчети. Неданъчните приходи са в размер на 4 214,7 млн. лв., което представлява 88,6 % изпълнение на годишните разчети, а приходите от помощи и дарения (основно средства от Структурните и Кохезионния фондове, от Европейския земеделски фонд за развитие на селските райони по линия на Програмата за развитие на селските райони, без директни плащания, и Европейския фонд за морско дело и рибарство) за 2017 г. са в размер на 1 520,6 млн. лв., което представлява 57,5 % от разчета за годината. Приходите в частта на преките данъци възлизат на 5 644,3 млн. лв., което представлява 110,8 % спрямо годишния разчет. Съпоставени с 2016 г., преките данъци нарастват с 12,1 % (607,0 млн. лв.). Приходите от косвени данъци са в размер на 14 532,5 млн. лв., което представлява 103,7 % спрямо годишния разчет. Съпоставени с 2016 г., косвените данъци бележат ръст от 7,2 % (970,8 млн. лв.). Постъпленията от други данъци (включват други данъци по ЗКПО, имуществени данъци и др.) са в размер на 1 039,3 млн. лв., което представлява 104,9 % спрямо годишния разчет и нарастват с 5,4% (53,4 млн. лв.) спрямо 2016 година.Приходите от социални и здравноосигурителни вноски към 31.12.2017 г. са в размер на 8 365,2 млн. лв. или 105,4% спрямо планираните за годината, като спрямо 2016 г. нарастват с 1 047,4 млн. лв. (14,3 %).Разходите, включително вноската в бюджета на ЕС, по КФП за 2017 г„ представляват 34,9 % от БВП. Общият им размер е 34 471,1 млн. лева. Съпоставено с разчетите към ЗДБРБ за 2017 г., разходите представляват 93,7 на сто от планираните за годината, а спрямо предходната 2016 г. разходите се увеличават с 1 979,7 млн. лв. (6,1 %). Нарастването на разходите е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 п. п. спрямо 2016 година.Лихвените плащания възлизат на 792,4 млн. лв. (95,8 % от планираните за 2017 г.), текущите нелихвени разходи - на 29 004,2 млн. лв. (101,1 % спрямо разчета за годината), капиталовите разходи (вкл. нетния прираст на държавния резерв) - 3 749,7 млн. лв. (60,0% от разчетите към ЗДБРБ за 2016 г.) и предоставените текущи и капиталови трансфери за чужбина - 36,6 млн. лв. при планирани с разчетите към ЗДБРБ за 2017 г. 14,4 млн. лева.Вноската на България в общия бюджет на ЕС, изплатена за 2017 г. от централния бюджет, възлиза на 888,2 млн. лв. (0,9 % от БВП), което е в съответствие с действащото през годината законодателство в областта на собствените ресурси на ЕС.Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2017 г. и Годишен отчет за състоянието на държавния дълг за 2017 г„ които предстои да бъдат внесени в Народното събрание. Общият паричен ресурс към 31.12.2017 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 785.8 млн. лв., от който 2 785,0 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2017 г. е 23,5 млрд. лв., което представлява 98,3 % от заложения лимит за максималния размер на държавния дълг към края на 2017 г. в ЗДБРБ за 2017 г. в размер на 23.9 млрд. лева.", "date": "2018.10.03", "title": "Излишъкът за 2017 г. бил 845.5 млн. лева"}
{"url": "https://offnews.bg/politika/pravitelstvoto-osiguriava-poveche-ot-1-2-mln-lv-za-uchenicheski-olim-689226.html", "text": "Общо 1 231 035 лв. се предоставят от правителството по бюджетите на общините по Националната програма „Ученически олимпиади и състезания“, модул „Осигуряване на обучение на талантливи ученици за участие в ученическите олимпиади“.Средствата са предназначени за провеждане на допълнителна работа с ученици за подготовката им за олимпиади. В тях са включени и средства за администриране на дейностите, свързани с обучението им, както и за участието на учители и ученици в национални олимпиади и състезания. Модулът цели създаването на допълнителни условия за изява на учениците с таланти, както и мотивиране на учителите за работа с ученици с изявени способности.Постановлението няма да доведе до пряко или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г.Правителството одобри и допълнителни разходи/трансфери в размер на 112 590 лв. за изплащане на стипендии на ученици от държавни спортни и общински училища за постигнати спортни успехи през второто тримесечие на годината. Необходимите средства са в рамките на разчетените за тази дейност в централния бюджет средства за 2018 г.Правителството взе решение също 46 деца без право на наследствена пенсия от починал родител да получат персонални пенсии в размер на 113,02 лв. месечно. Пенсиите са в размер на 90 на сто от социалната пенсия за старост и се изплащат от 1 октомври. С отпускането им ще бъдат подпомогнати 31 семейства, останали в затруднено финансово положение. ", "date": "2018.10.03", "title": "Правителството осигурява повече от 1.2 млн. лв. за ученически олимпиади"}
{"url": "https://offnews.bg/politika/dps-i-volia-haresaha-edinstvenoto-predlozhenie-na-parlamenta-za-kons-689221.html", "text": "ДПС и \"Воля\" се срещнаха днес с единствения кандидат за конституционен съдия от квотата на парламента - бившия зам.-председателя във Върховния касационен съд (ВКС) Красимир Влахов.Двете партии останаха доволни след разговорите с него. Марешки дори обяви, че партията му ще подкрепи кандидатурата \"с чиста съвест\". \"Респектиращи са професионалният път и качествата на Влахов\", каза той.Подобна позиция изразиха и от ДПС. \"Много доволни от проведената среща и от позициите, които чухме, изразени от господин Влахов\", коментира Мустафа Карадайъ. От депутатите партията му обаче ще решат на заседание дали да подкрепят кандидатурата му при гласуването ѝ в пленарната зала.Влахов е номинация на управляващите от ГЕРБ и \"Обединените патриоти\".Той е завършил право в Софийския университет.От януари 1996 г. Влахов е младши съдия в СГС. През октомври 1997 г. става става районен съдия в София, а четири години по-късно е избран за заместник-председател на Софийския районен съд. През 2004 г. става съдия в Софийски градски съд (СГС), а по-късно същата година е командирован във ВКС. В края на 2008 година ВСС го избра за председател на най-големия съд в България - Софийския районен съд. Четири години по-късно той напуска предсрочно позицията си и става зам.-председателя във Върховния касационен съд. В момента Влахов е е съдия там.Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.", "date": "2018.10.03", "title": "ДПС и \"Воля\" харесаха единственото предложение на парламента за конституционен съдия"}
