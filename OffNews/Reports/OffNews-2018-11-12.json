{"url": "https://offnews.bg/sviat/nad-80-raketi-izstreliaha-ot-ivitcata-gaza-kam-izrael-691809.html", "text": "Над 80 ракети бяха изстреляни от Ивицата Газа към Израел. Сирените за предупреждение от въздушна атака са се задействали в редица градове, разположени по границата с буферната зона.Най-малко един човек е пострадал. Той е в болница в критично състояние. Военното крило на управляващото в Ивицата Газа движение ХАМАС пое отговорност за ракетния обстрел. „Съвместното командване на палестинските фракции обявява началото на бомбардировките на селищата на врага с десетки ракети\", се казва в официално изявление, цитирано от AFP и \"Фокус\".В отговор на атаката израелските ВВС са започнали удари срещу „терористични цели“ по Ивицата Газа, поясниха военните в специално изявление след ракетния обстрел.Поне седем палестинци са загинали, в това число и местен военен командир, съобщава Би Би Си. ", "date": "2018.11.12", "title": "Над 80 ракети изстреляха от Ивицата Газа към Израел"}
{"url": "https://offnews.bg/kultura/searching-for-the-next-nightwish-part-i-the-teacher-690024.html", "text": "Mid 80s. Plamen Dimov from Plovdiv, Bulgaria, was making a living in the Scandinavian just like many other Bulgarians musicians at the time.He was playing at a restaurant in the small town of Kitee when he saw a cool blondie watching a movie on a black-and-white TV. \"Hey, I have some great rakia (the most popular alcohol beverage in Bulgaria), it will bring colours to the screen\", he told her. \"I'm in no mood for listening to nonsense\", she replied.A few days later he once more met a beautiful blonde and tried to start a talk. \"I heard the same nonsense a couple of days ago\", she said.'Oh, it was you?', Plamen replied. 'I didn't get to see your face because I was busy looking over other staff!\"Why am I telling you this? Because...This is the beginning of the story of Nightwish.A few years earlier Plamen taught music at Kitee, the hometown of Lena - the same blond beauty who became his wife.One of his students was really impressive Tuomas Holopainen.The Nightwish Museum in Kitee keeps the diploma which Plamen issues to Tuomas after s clarinet course. There's no grade in it. Instead, the teacher wrote BRAVO! In the mid 90s there were 17 youth bands and Plamen was teaching all of them. It was then when he foresaw Tuomas's genius and encouraged the boy the unite the best of all 17 bands in one. This is how Nightwish was born.Next to each other at the Nightwish Museum in Kitee are the albums of the band. The first one - Angels Fall First, was issued in only 500 copies and sold out.This album is genius, my personal favourite. Tuomas and Plamen, however, think it lacks something. The teacher and his not-even-twenty then student put great efforts into the second album so that it sounds the way Tuomas dreamed of but still was not strong enough to do it.The story to follow is well-known. Oceanborn sold in 800,000 copies, Once - 2,300,000 copies, all other Nightwish albums turn platinumAlong with photos of Tuomas as a child the museum also keeps a drawing of Plamen and Tuomas. It reads \"Plamen Dimov is Tuomas's music teacher. He supported Nightwish, especially at the beginning of their career.\"This is where the legend that Plames is like King Midas starts from. Everything he touches turns into gold.Next Tarja, next Tuomas10 years later Nightwish is the greatest modern time metal band, the best-selling product of Karelia and the second most recognizable Finnish brand after Nokia. Thousands of children worldwide wish to be like them. They upload Nightwish covers with the hope that someone will see a star in them.In Kitee Plamen founded the Nightwish academy. Its official name is Kitee International Music and Art Festival. Musicians from all over the world gather here for ten days with Plamen tutoring them. Sometimes the tutors are some of the members of Nightwish themselves. Each girl hopes to become the next Tarja, each boy - the next Tuomas.OFFNews had the unique opportunity to be invited to this year's Nightwish days at the Finnish town. It was not only because of our extreme fondness of their music. There was one more reason. This year six Bulgarians took part in the academy. All of them highly talented. Maybe the best of Plamen's students. He hopes that Bulgaria will soon talk about them. Three of them are still kid - Lidia Ganeva, 12, was Bulgaria's representative at the Junior Eurovision contest. Miroslava Todorova is 16 and one of the X Factor competitors. Todor Borissov, 12, is a a talent discovered by Plamen on his last visit to Bulgaria.The other three students are participants in а spectacular project which - I am sure - we will hear a lot about. It is called Vivaldi Metal Project and we will tell about it in a while. It seems like a band of superior class is being born. A band that could be compared to the ones we glorify.KiteeKitee is located at the end of the world. In the fabulously beautiful Karelia, 400 km northeast of Helsinki, just nearby the border with Russia. At first glance there is nothing but lakes and forests. Its population is just over 10,000 people, but they are scattered across 40-kilometer long and 30-kilometer wide territory on the shores of beautiful lakes.The feeling of purity, harmony with nature and privacy is fascinating. Houses and small blocks in the center can be counted. Within meters of them, you walk in lawns with wildberries which lead to a crystal clear lake with a sandy beach and the obligatory sauna next to it.In summer the sum in Kitee doesn't go down. It only gets a little darker for an hour, like at dusk, but it never gets completely dark. It starts shining at half past two in the morning until 11 in the evening. The endless day is the reason why the summer in Finland is much hotter than we imagine. During the week we spent there it was 33 degrees in the afternoon and the water temperature in the lakes was 25-26 degrees. In winter, of course, it's the opposite - the nights are endless, the snow is over a meter, and the temperature is 30 below zero.I've been wondering how such a small town like Kitee could be a home to so many talents. I think I've found the answer. It is the seclusion. We spend a great part of the day communicating with other people. In Kitee, there are neighborhoods of just a number of houses. The other neighbors are kilometers away. One may not go to the city center for days. Even when you go, you won't meet a lot of people. If you want to exercise, you have all the time in the world. If you wish to show something to the local people, they will all come to see you. But they'll expect that you have mastered the thing you show.Although they are all from Kitee and almost at the same age, Tuomas, Emppu and Uka didn't know each other as kids. Tuomas's house is 15 km away form the town center. Tarja's home was 10 km away from the center, in the opposite direction. When Plamen recommends her to Tuomas, the boy could not immediately remember who she was although they had played on the same stage.The other explanation is theSchoolThere are two types of schools in every Finnish town. The first one is like ours. The other type is called \"people's school\". It is a place for cultural activities, for music lessons. Plamen still teaches at such a school - he is a tutor in piano, guitar, singing, violin, brass instruments and the strange but typical for Finland school subject \"Bands\". If you wonder why you know of so many Finnish bands (Nightwish, Amorphis, Apocalyptica, Stratovarius, HIM, Korpiklaani, Lordi, Sonata Arctica, Children of Bodom, Ensiferum, Fintrol, Rasmus, Turisas), here's the answer. At the tume Nightwish was born, Plamen was a teacher to 17 bands. In a town as big as Bulgaria's Radomir.There's a piano in each room. Not only in the concert hall, not only in the classrooms, but also in the bedrooms, at the canteen!, singer Marina Ammouri exclaims. She's one of the stars of this year's Nightwish academy. She's of a bizarre Ukrainian-Russian-Jewish-German origin. She lives in Stockholm but is most popular in the US.  the legendary Hard Rock Cafe. Just after it she called Plamen and ask to take part in his academy. because, as we all know, \"he turns everything into gold\".Mira-Anika is from the neighboring bigger city of Joensuu. She's 30 and until recently, she has led quite a wild life. When she was \"in a great danger\", as she puts it, the social care sent her to Plamen because of his name for changing peoples' destinies. Plamen made her believe she'd be the next Whitney Houston. And Mira-Anika doesn't stop singing. She wakes us up at 6, has breakfast, sings. Sings 10 hours a day.During one of the breaks she speaks to her mother on Skype. She pulls me to the screen to show me: \"See, mum, they've come from as faaar away as Bulgaria, from Plamen's country.\"I'm telling her. I'll make it. She'll see I'll make it. I only need to rehearse.\"I'm enchanted listening to her pure Nordic voice. Maybe because I am no fan of Whitney's I think that Mira-Anika sound a lot greater. At the concert, however, she fails. She cries a little. Then says she obviously hasn't rehearsed enough and continues singing. This times she sing for the whole night as well.In Finland everything that is considered a luxury is utterly expensive. Beer is also a luxury. On the other hand, everything considered a basic human need is free. education i all its forms is free - extra curriculum activities, music lessons, additional tutoring - it's all free of charge. If you accidentally get in trouble, the whole community comes to your help. And doesn't leave you alone until you're fine. The school where the Academy takes place is made in constructed in such a way that it can transform into a culture center, a hotel, a camp, a crises center or students campus in minutes. Each building has a sauna, a pool, a barbecue in the yard. The clssrooms have kitchens and can turn into sleeping rooms.The festivalKitee International Music and Art Festival is the biggest event in the life of the small town. A group of Rotary-children from all over the world has come especially for it this year. Every day ends with a concert. The first one is of Iiro Rantala and is performed at the big concert hall. Underneath is the studio where Nightwish recorded their first two albums.Iiro Rantala is one of the world's leading pianist at the moment. He has come to Kitee with the help of Tuomas Holopainen. Plamen is extremely happy to have such a glorious guest in Kitee. The pianist landed with a private plane which waits for him to take him back to Zurich.Rantala is a really funny virtuoso, a true celebrity in Finland. The local people crowded the concert hall which is not small at all. Rantala speaks in English because this is not a regular concert. It's rather a lesson to the participants in the academy.'I am often asked what the secret of the Finnish sound is', he says while repeating again and again a motive on the piano. 'There is an easy answer: if you ask me what the secret of the Finnish sound is, then you will never understand.. But to musicians like you I can tell the more complicated answer: the secret is in the minors. Just listen to the American hits - they all are in majors. Majors are fake. With them people lie that they are happy. Minors are the truth. They are nostalgia. They are solitude. There's soul in them. I was asked to to make an interpretation of John Lennon's Imagine. At first, I thought: What should I interpret to this song. It is so pure, so perfect. But then I remembered the Finnish love of minor tonality. And see what happened...\"At this moment I realize why Finnish metal sounds so different from any other.--------", "date": "2018.11.12", "title": "Searching for the next Nightwish (Part I): The teacher"}
{"url": "https://offnews.bg/obshtestvo/sblasak-mezhdu-protestirashti-sreshtu-visokite-tceni-na-gorivata-vav-v-691813.html", "text": "Сблъсък между протестиращи възникна на шествието срещу високите цени на горивата във Варна, съобщава \"Фокус\".Младежи си нанесоха удари пред общината във Варна по неизяснени причини. Полицаи се намесиха, за да прекратят боя. След това протестиращите блокираха движението за Аспаруховия мост. Те настояват и за оставката на вицепремиера Валери Симеонов. Събралите са около 300.В града има задръствания, на места движението се контролира от регулировчици.", "date": "2018.11.12", "title": "Сблъсък между протестиращи срещу високите цени на горивата във Варна"}
{"url": "https://offnews.bg/zvezdi/domovete-na-holivudski-zvezdi-izgoriaha-v-ogromnite-pozhari-v-kaliforn-691812.html", "text": "Холивудски знаменитости публикуваха снимки на унищожените си домове от опустошителните пожари в Калифорния. Певицата Майли Сайръс се смята за \"късметлия\", защото заедно с партньора й Лиъм Хемсуърт и домашните им любимци са успели да се спасят от пожарите в Малибу, които са унищожили дома й. Актьорът Джерард Бътлър също е загубил дома си. Той публикува снимка с разрушената си къща и благодари за смелостта и жертвоготовността на пожарникарите.Шер, Уил Смит, Лейди Гага, Синди Кроуфорд и други звезди също писаха за ужаса от бедствието в профилите си в социалните мрежи. Те апелират за подкрепа на спасителните акции.Хиляди хора бяха евакуирани. Горските пожари убиха около 30 души, а над 200 се издирват. Аварийните служби работят денонощно, за да предотвратят разпространението на пожарите в Калифорния.", "date": "2018.11.12", "title": "Домовете на холивудски звезди изгоряха в огромните пожари в Калифорния"}
{"url": "https://offnews.bg/kultura/searching-for-the-next-nightwish-part-ii-vivaldi-metal-project-and-690124.html", "text": "For the last ten years Plamen Dimov - a Bulgarian living in the Finnish town of Kitee and once teaching music lessons to the kids who ultimately would turn into Nightwish - gathers talented musician from all parts of the world in search for the next stars.In the beginning it is PlovdivNine months before the festival Plamen came to Plovdiv believing that the city in which he himself studied music is a source of talents.He held an audition at a local rock club and the place got crowded. In fact, I've never been to a more crowded concert.Hundreds of kids fill 'Petnoto' (The Stain). The musicians at the stage are their classmates. Plamen is sitting by the bar but I can't reach him. The kids at the stage are each one better than the last. The public - most of whom at their age plus some aging connoisseurs like myself - is ecstatic.One of the kids, however, is utterly impressive. His name is Todor Borissov. He's 11. When I finally grab a chance to get to Plamen, we tell each other this kid is exceptional.Nine months later I see Todor again, this time in Kitee. I am invited to the dreamed of every musician Nightwish days, when Plamen Dimov gathers musicians from all around the world. He sees in them a potential to become as good as his most renowned students.I take a seat at the hall where the little Tarja Turunen took her first singing lessons. In which Tuomas Holopainen, then looking like Potter, learned to play the trumpet.Toshko (Todor) sings ''Eva\" from Nightwish's album \"Dark Passion Play\". A strange album. The first one that came after the split with Tarja. Maybe with the best compositions. Tuomas has obviously worked devotedly to show that he, not Tarja, is Nightwish. As for me, I couldn't get used to the second singer Anette Olsson and for some reason I considered this song a minor one. Now I feel like hearing it for the first time.I am going to Toshko and telling him he sings \"Eva\" better than Anette. He's embarrassed. His teacher Rumi scold at us. Tomorrow is his concert, she says, do not distract him.Rumi Ivanova is the other reason why Plamen counts to Plovdiv that much when searching for talents. She a musical pedagogue of X Factor 4Magic winners and of - what interests us more - the semi-finalist Miroslava Todorova and our representative in the Junior Eurovision Lidia Ganeva. Of the hundreds of children Plamen Dimov has listened to live and on the Internet, in them he has seen the talent he looks for.The Bulgarian kids are my best, he tells me the morning before the concert. Go interview them. When they become stars, you'll be the only one to have interviewed them as kids.Lidia is still a kid. She possesses an uniquely deep voice, quite impressive against her fragile body. Miroslava is Plamen's favourite. Fully aware how cool she is and how she can afford everything, she can turn every song into jazz.The concert where the students will show what they have learned is called Sleeping Sun concert. It is at theStone ChurchThe Finns live quite modest lives. Most houses are made of wood. 80% of the houses are painted with the same nuance of dark red paint. The others are pale grey and yellow, and the few eccentrics have painted their houses in paler yellow. Among all this uniformity, the stone church definitely stands out. We have the unique chance for every music fan to hear the rehearsals and the soundcheck. So we have the chance to see two outstanding musicians carefully caressing the still imperfect performances to shine in their full glamour a few hours later in front of the viewers. The one of them is called Samppa Hirvonen - Nightwish's first bassist. Though he's never been part of the band, he's played at their first concerts and tours. Then he was replaced by Sammy Vanska, also a student of Plamen's, who lives next to the school.Samppa is the most modest person you'd ever know. When we get acquainted, I'm thrilled with respect while he seems quite uneasy. He explains he's respected to talk to a journalist from so far away. After glory had passed him by, he decided to live a normal life instead of one of a murmuring unrealized star. He's in love with Yildiz Mehmet, an extremely beautiful singer from Romania, who he met during the Nightwish Days a few years ago. Since then Yildiz comes to the festival every year. She participates in concerts and teaches small Rotarian singers. Samppa wants her to move to Finland, she wants him to move to Romania. Before deciding where to move, Samppa had brought a camper to the school yard and they both live in it.Samppa is the sound person for the festival. I'm watching him going around with cables, answering to the musicians' whims, lying down their feet to hear the monitor. And recall the old Bulgarian joke \"I don't know who the ol' Ivan is, but the Pope is his driver.\"The other outstanding musician whose rehearsal we watch is Giuseppe Iampieri. However, he doesn't like his name and insists on being called Maestro Mistheria. He's the creator, the soul and the leading artist in the fabulous Vivaldi Metal Project and the most astonishing pianist I've ever heard.Vivaldi Metal ProjectRemember this name. This is a great band and there are three Bulgarians in it. Perhaps you've never heard of VMP. It's easy to understand - Kitee holds their first ever concert. If we're looking for the next Nightwish, my humble opinion is that we should very, very carefully follow Vivaldi Metal Project.Today Mastro Mistheria will accompany several vocalists during the concert. Next to him, with the guitar, is Tsena Stefanova. Listen to them play, because I have a lot to tell about them, and I will hardly be able to describe their music. And the young man carrying the chairs on his head is Nightwish's first bassist Samppa Hirvonen.Maestro Mistheria is very renowned in the world of music although he's not popular in Bulgaria. When he announces his project - new song with metal sound and elements from Vivaldi, it attracts great attention. 130 musicians are involved one way or another, including some of the most popular people in heavy metal and symphonic rock music. At the composers and arrangers contest one of them stands out: Jivko Koev from Bourgas, Bulgaria. He didn't know the people in the project, They had just exchanged pieces of music on the internet. Soon after that Jivko became a key figure in Vivaldi Metal Project. He did most of their arrangements and the three best compositions.When Jivko sends one of these compositions to Maestro Mistheria, he thinks it sounds a little \"empty\" without a vocal and asks his friend Dimitar Belchev from Varna to mark the vocal.Maestro Mistheria listened to the composion with a friend of his, also musician. The Maestro is enchanted by the song, and his friend says, 'It's not the song, it's the voice!\"This was how the second Bulgarian was involved in the project. Music is part of Mitko (Dimitar)'s life from his childhood. He sang in choirs, he used to sing in a band with Jivko. Its name is Allegorist. You could hardly have heard of it. In Bulgaria there's no stage life for such bands, and because \"no prophet is accepted in his hometown\". A few years ago Dimitar Belchev, an IT programmer, abandoned music. When Jivko asked him to sing the vocals, he hand't sang for quite some time.You should hear the applause of the otherwise reserved Finnish people at the big concert hall in Kitee after Dimitar Belchev sings the arias of Vivaldi Metal Project.Impossible voice! Knowing the modern symphonic metal scene quite well, I dare say this is the best vocal at the moment. It's weird I needed to go to Finland to hear it.I have unjustly left Tsena Stefanova for last. In fact, she is the most interesting person of the band. Tsena is from Ruse and unlike Mitko and Zhivko, she is relatively popular among the most avid fans of this style of music. Of course, this is not enough to make a living.Some years ago Tsena realized she could earn enough from rock in Bulgaria and moved to the Canary islands. She founded an impresario agency and soon became the person to send bands to bars and hotels, often she performed herself with different bands.Dimitar Belchev persuaded her to apply for the Vivaldi Metal Project contest of Maestro Mistheria. But it was too late - the Maestro had already chosen the singers. Still (just out of courtesy, she thinks), he sent her a composition to sing the vocals.\"At this moment I didn't have a studio at hand, I was preparing a concert, I had no time at all. I gathered the mattresses from the beds, I put them against the walls and the windows to soundproof the room and sang the song.\"She returned the recording to the Maestro just 40 minutes after he sent her the song. Giuseppe couldn't believe it. Pointing out that the singers are already selected, he sent her two more songs. She returned them recorded with her vocal the same day. It took weeks for the other singers to do it. And they were kindly dismissed. Tsena became Guiseppe's closest person in the band.It wasn't exactly a band. Although they had two recorded tracks, the member of the project still hadn't met in person. Tsena and Guiseppe finally met in Ruse, Bulgaria, during one of her trips back home. Guiseppe himself lives in Zagreb. They invited Jivko Koev who Tsena hadn't met either.They quickly assembled a short concert at a club in Ruse and this was VMP's only appearance on stage, though not with all members, before meeting in Kitee. Albeit in a reduced composition, of the VMP before meeting in Kitee. At the Nightwish days most of them saw each other for the first time. And I have the honor of attending the birth of something extraordinary.Vivaldi Metal Project is a project involving 130 musicians. Out of the Maestro Mistheria selected a few a to be core of the project. It seems to me they'll be the next big and influential thing in symphonic metal.Angel Black is the other vocal along with Tsena. She is a Greek who lives in London and she was born in Thessaloniki. An astonishingly beautiful woman with angel voice and long to the waist hair.Abigail Stahlschmidt is even more beautiful. Kids gather around her after the concert. They want to touch her to make sure she's real. Abbie is a top model in the US. A virtuoso violinist with magical presence on stage.Jonas Turi is from Apocalyptica. He's a student of Plamen's from Kitee. He plays the bass and cello. Only in the hands of Finns these instruments sound like that.Quentin Cornet is from Belgium. He was invited to Kitee by Plamen because of his potential to bring the next Nightwish. He's such a good guitarist that Guiseppe Iampieri was immediately fond of him. A few days later Quentin was proud to announce he'd join VMP.It's a weird feeling to watch a legendary band from its very first concert. The credit for it goes to Plamen Dimov. Before the concert he pronounced Vivaldi Metal Project to be the top of the cream. In Kitee his judgement is never questioned. The whole town comes to the big concert hall where 21 years ago Nighwish played for the first time. What the public sees is amazing. The violin in Abigail's hands, the opera voices in Mitko's metal, the dark contrabass of Jonas, the impossibly light piano of Maestro Mistheria.At the front row are Tuomas Holopainen's parents. His mother starts crying. She comes on stage and embraces all musicians. His father, in a wheelchair, thanked that his son's music has gather so many musicians from all over the world in Kitee.-------------PS  Nightwish will play in Varna this Sunday. In case I missed to mention it.", "date": "2018.11.12", "title": "Searching for the next Nightwish (Part II): Vivaldi Metal Project and Plamen's Bulgarian students"}
{"url": "https://offnews.bg/futbol/mesi-vze-dve-nagradi-v-ispania-691814.html", "text": "Звездата на Барселона Лионел Меси взе две награди в Испания. Аржентинецът беше избран за номер 1 за сезон 2017/2018 година в анкетата на вестник \"Марка\" и получи трофея \"Алфредо ди Стефано\".Асът на каталунците получи и приза \"Пичичи\" за голмайстор на първенството. През изминалия сезон Меси се отчете с 34 попадения. Така Меси за шести път в кариерата си печели наградата за номер 1 в Примера. Призът \"Пичичи\" пък носи името на легендарния играч на Атлетико Рафаел Морено Арансади, чието прозвище е било именно Пичичи.“Ла Лига е по-оспорвана от всякога. Това е най-добрата новина за феновете, защото мачовете са много по-интересни”, сподели Лео. Запитан кой свой гол би отличил от тези 34 в Примера дивисион, Ла Пулга (Бълхата) каза: “Даже не мога да си спомня. За мен е над всичко колко е важен голът, не колко е красив”.Ян Облак получи приза за най-добър вратар за изминалата кампания, а Яго Аспас взе наградата за испански голмайстор - “Телмо Сара”. Най-добър треньор стана наставникът на Валенсия Марселино, който изпревари само с точка Диего Симеоне.", "date": "2018.11.12", "title": "Меси взе две награди в Испания"}
{"url": "https://offnews.bg/112/tir-se-preobarna-kraj-kozloduj-shofiorat-e-otkaran-v-bolnitca-691815.html", "text": "Тир се е преобърнал край Козлодуй, шофьорът е откаран за преглед в болница.Инцидентът е станал преди около час, съобщава \"Фокус\". Наложило се е шофьорът да направи по-рязка маневра и тежкотоварният автомобил се е обърнал. Шофьорът е откаран за преглед.Няма информация за проблеми с преминаването в района на катастрофата.", "date": "2018.11.12", "title": "Тир се преобърна край Козлодуй, шофьорът е откаран в болница"}
{"url": "https://offnews.bg/izvan-terena/kozmin-motci-napravi-reklama-na-ekipite-na-beroe-691804.html", "text": "Защитникът на Лудогорец Козмин Моци стана волно или неволно рекламно лице на екипите на Берое.Заралии гостуваха в Разград в неделя в двубой от 15-ия кръг на Първа лига, спечелен минимално от домакините с 1:0.В 21-ата минута при едно разбъркване в наказателното поле румънецът така сграбчи фланелката на капитана на Берое Мартин Райнов пред очите на съдията, че едва не я скъса.Такава опасност обаче е нямало, похвалиха се от официалния магазин на ПФК Берое с шеговита публикация във Фейсбук.\"Не се късат\", написаха от Стара Загора, като посочиха и производителя на екипировката.", "date": "2018.11.12", "title": "Козмин Моци направи реклама на екипите на Берое"}
{"url": "https://offnews.bg/ikonomika/evropejskata-tcentralna-banka-pravi-tcialostna-otcenka-na-shest-balgar-691817.html", "text": "Европейската централна банка (ЕЦБ) ще извърши цялостна оценка на шест български банки.Процедурата, включваща преглед на качеството на активите и стрес тест, е вследствие на това, че на 18 юли 2018 г. България отправи искане за установяване на тясно сътрудничество с ЕЦБ.Цялостната оценка е задължителна част от процеса на установяване на тясно сътрудничество между ЕЦБ и националния компетентен орган на държава членка на ЕС, чиято парична единица е различна от еврото.На оценка ще бъдат подложени УниКредит Булбанк, Банка ДСК, Обединена българска банка, Първа инвестиционна банка , Централна кооперативна банкa и Инвестбанк.Процедурата ще започне през ноември 2018 г., а резултатите – в агрегиран вид и поотделно за всяка банка – се очаква да бъдат публикувани през юли 2019 г. Крайната дата за целите на процедурата ще бъде 31 декември 2018 г.Българската народна банка съдейства на ЕЦБ за осъществяване на съответната дейност.", "date": "2018.11.12", "title": "Европейската централна банка прави цялостна оценка на шест български банки"}
{"url": "https://offnews.bg/temida/zapechataha-prechistvatelnata-stantcia-na-vetko-arabadzhiev-v-elenite-691816.html", "text": "Пречиствателната станция във ваканционно селище \"Елените\", собственост на Ветко Арабаджиев, беше затворена. Съоръжението минава на авариен режим на работа, съобщава БНТ.\"Заповедта, която е издала регионалната инспекция е за ограничаване на достъпа на оператора, а с тази заповед възлагаме и нареждаме собственикът на станцията да поддържа аварийно системата, за да не случи изливане в Черно море\", коментира инж. Тонка Атанасова- директор на РИОСВ- Бургас.Пречиствателната станция няма как бъде напълно затворена, защото тя поема и отпадните води от курортното градче Свети Влас. Управителката на станцията твърди, че община Несебър от две години не плаща канална такса и не предприема нищо по въпроса.\"Ами да си направят пречиствателна станция, да си отделят водите и тогава вече тука да се поемат само водите от „Елените\" и тия хотели\", каза управителят на пречиствателната станция Дора Арнаудова.За пречистване на водите през годините са събирани такси от хотелите, въпреки че пречиствателната станция няма лиценз, а наложените глоби от екоинспекцията вече са за над 7 милиона лева. Заради жалбите на туристите от замърсени морски води част от хотелиерите са се принудили да си изградят сами локални пречиствателни станции.До началото на новия летен сезон собственикът на пречиствателната станция трябва да представи инвестиционна програма за модернизация на съоръжението, да заплати глобите и да получи разрешително за заустване на отпадните води.", "date": "2018.11.12", "title": "Запечатаха пречиствателната станция на Ветко Арабаджиев в \"Елените\""}
{"url": "https://offnews.bg/obshtestvo/petitcia-nastoiava-v-balgaria-da-badat-priznati-ednopolovi-brakove-sk-691803.html", "text": "Четири български организации призовават в България да бъдат направени законодателни промени, с които да бъдат признати съществуването и правните последици от законно сключените граждански бракове и партньорства между лица от един и същи пол Европейския съюз (ЕС).За целта е започната и , която настоява българското законодателство да бъде приведено в съответствие с европейското. Текстът на петицията цитира отказа на Столична община да признае брака между хомосексуална двойка, сключен във Великобритания.Кампаниите за събиране на подписи в подкрепа се организират от фондация GLAS, Фондация “Ресурсен център – Билитис”, Младежка ЛГБТ организация “Действие” и правозащитната онлайн платформа \"Маргиналия\" в рамките на проекта Love Moves, финансиран от Rights, Equality and Citizenship Programme на Европейската Комисия. Координатор на инициативата е Центъра за изследване на демокрацията.", "date": "2018.11.12", "title": "Петиция настоява в България да бъдат признати еднополови бракове, сключени в чужбина"}
{"url": "https://offnews.bg/obshtestvo/blizo-3000-mashini-shte-chistiat-ot-sniag-republikanskata-patna-mrezha-691811.html", "text": "Oт утре се въвежда зимното поддържане на републиканската пътна мрежа.Заповед за това е издал председателят на Управителния съвет на Агенция „Пътна инфраструктура“ инж. Светослав Глосов.В поддържането на 20 000 км републикански пътища през зимните месеци ще участват около 3000 снегопочистващи машини - снегорини и техника за разпръскване на пясък. Вече са осигурени необходимите количества сол, пясък, луга и химически вещества.На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри.АПИ призовава шофьорите, ако досега не са сменили летните гуми на автомобилите си със зимни да го направят, тъй като в края на седмицата се очаква застудяване и по високопланинските райони е възможно дъждове да преминат в сняг.", "date": "2018.11.12", "title": "Близо 3000 машини ще чистят от сняг републиканската пътна мрежа"}
{"url": "https://offnews.bg/112/otkriha-tialo-na-zhena-v-kola-v-petrich-691806.html", "text": "Тяло на жена е било открито в лек автомобил в град Петрич, съобщава \"Фокус\".Не са констатирани следи от насилие. Фактите и обстоятелствата за инцидента се изясняват.На място има екип от криминалисти.", "date": "2018.11.12", "title": "Откриха тяло на жена в кола в Петрич"}
{"url": "https://offnews.bg/sviat/germanskiat-vatreshen-ministar-se-otteglia-kato-lider-na-koalitcionnat-691808.html", "text": "Германският министър на вътрешните работи Хорст Зеехофер заяви днес, че възнамерява да се оттегли от лидерския пост в Християнсоциалния съюз, но не и от длъжността си на министър, предаде ДПА, цитирана от БТА.В края на миналата седмица се появиха съобщения с цитирани в тях източници от ХСС, че Зеехофер, който неведнъж влизаше в спорове с канцлера Ангела Меркел на фона на намаляващата подкрепа за управляващата коалиция, ще напусне министерското кресло преди края на мандата през 2021 г.Той обаче опроверга информацията, като обяви, че ще продължи да бъде вътрешен министър и постът му няма да бъде засегнат от решението му да се оттегли от лидерския пост в ХСС. Някога Зеехофер беше твърд съюзник на канцлера. Публичният му спор с Меркел за миграцията и за сигурността по границите от по-рано тази година обаче според мнозина е причината за намаляващата популярност на трите управляващи партии: неговия ХСС, Християндемократическия съюз на Меркел и Германската социалдемократическа партия.На изборите за регионален парламент на Бавария миналия месец подкрепата за ХСС спадна с над 10 процента, поради което партията загуби абсолютното си мнозинство. По принцип тази политическа сила участва в регионални избори единствено в провинция Бавария.Изявлението на Хорст Зеехофер идва и на фона на решението на Ангела Меркел да не се кандидатира за нов мандат като лидер на ХДС на изборите през декември, както и това да е последният ѝ мандат като канцлер на Германия. ", "date": "2018.11.12", "title": "Германският вътрешен министър се оттегля като лидер на коалиционната на Мекрел партия ХСС"}
{"url": "https://offnews.bg/medii/tv-alma-mater-novata-reklama-ne-saotvetstva-na-akademichnia-ton-ocha-691807.html", "text": "Телевизия \"Алма матер\" излезе със становище по повод клипа за кастинг за водещи и сценаристи, който стана обект усилен публичен дебат.От телевизията обявиха, че клипът е получил основателна критика от обществеността и медиите, тъй като стилистиката и посланието му не съответстват на академичния тон, който се очаква от Софийския университет \"Св. Климент Охридски\".\"Целта на клипа не е била да отправи към младите хора погрешно послание, което би могло да се изтълкува като утвърждаващо стремежа към известност над упорития труд и сериозните качества. Напротив – целта на кастинга е да се намерят най-способните и талантливи млади хора, които с оригинални идеи и много работа да позволят Телевизия „Алма матер\" да стане интересна и гледана телевизия, посветена на образование, наука, култура и младежка тематика и даваща възможност да се чуе гласът на студентите\", като Управителният и Програмният съвети на телевизията са се съгласили, че тези цели не могат да се постигнат с \"нарушаване на добрия тон и вкус и с послания, които не съответстват на високата мисия на Софийския университет\".Ето и цялата позиция на телевизията. Публикуваме го без редакторска намеса: ", "date": "2018.11.12", "title": "Тв Алма матер: Новата реклама не съответства на академичния тон, очакван от СУ"}
{"url": "https://offnews.bg/kultura/virtuoznata-pianistka-viktoria-vasilenko-s-dve-poredni-iziavi-v-zala-691788.html", "text": "Талантливата българска пианистка Виктория Василенко с изпълнения в две поредни вечери в зала \"България\".На 14 ноември от 19.00 ч. \"златното момиче на пианото\" и концертмайсторът на Софийската филхармония Павел Златаров представят програма, с която вече очароваха претенциозната публика в Тунис на престижния фестивал \"Музикален октомври в Картаген\".В програмата ще чуете Моцарт, Шуберт, Брамс.На 15 ноември от 19.00 ч. Виктория Василенко представя \"Пиано Екстраваганца\" заедно с  виртуозите Людмил Ангелов, Марко Скиаво и Серджо Маркеджани, под диригентството на Росен Гергов.В програмата ще чуете Моцарт, Липати, Капустин.\"Първото ми свирене с оркестър беше на 13 години в претъпкана зала “България”. Както тогава, така и досега това място ми подарява много силни и незабравими емоции. За първи път ми се случва да свиря там две вечери подред различни програми. Очаквам с нетърпение двете събития и каня всички ви да споделим тази вълшебна музика\" - споделя една от най-успешните и награждавани млади пианистки.Виктория Василенко е родена през 1992 г. в семейството на именитите музиканти Ася и Александър Василенко. Завършва Националното музикално училище „Любомир Пипков” в София в класа по пиано на проф. Стела Димитрова-Майсторова.Носител е на десет първи награди от международни конкурси. Носител на „Кристална Лира“ за млад изпълнител за концертни сезони 2007-2008 г. и 2011-2012 г. През януари 2009 г. става Лауреат на Голямата награда на фондация \"Д.Бербатов\" за върхови постижения в областта на изкуствата. През 2013 г. печели награда за най-обещаващ млад пианист от класа на проф. Дмитрий Башкиров, връчена ѝ от Нейно Величество кралица София.През септември 2016 г. става Лауреат на Първа и Специалната награда на Букурещката филхармония на един от най-престижните Международни конкурси „Джордже Енеску“ в Букурещ, Румъния. Виктория е не само първата българка, която достига до финала на състезанието, но и единствената жена, допусната до полуфинал в изданието.", "date": "2018.11.12", "title": "Виртуозната пианистка Виктория Василенко с две поредни изяви в зала 'България'"}
{"url": "https://offnews.bg/kultura/oratnitca-se-zavrashtat-s-natcionalno-turne-i-treti-album-691805.html", "text": "На 30 ноември в Mixtape 5 \"Оратница\" ще представят третия си студиен албум Alter Ethno.Преди това групата ще подгрее публиката в страната с първото си национално клубно турне от една година насам, което ще включва дати в Перник, Варна, Свиленград, Велико Търново, Русе и Бургас.Бандата се връща на клубната сцена след последния си европейски тур през декември 2017-а, последвано от цяла година отсъствие, в което се фокусираха върху записите на третия си студиен албум, както и върху съвсем нови музикални проекти.През изминалата година \"Оратница\" бяха посланик на българската музика в поредица събития, свързани с Европредседателството, а през месец септември изправиха на крака Зала Арена Армеец на откриването и гала церемонията на Световното първенство по художествена гимнастика.Новият албум на \"Оратница\" е съвсем ново музикално измерение на тяхната впечатляваща смесица от фолклорни мелодии и акустично изпълнени електронни стилове (дъбстеп, трап и дръм енд бейс).В него групата експериментира в още по-широк списък от музикални жанрове (фънк, джаз, афтобийт , ембиънт и др.), както и цяла палитра от фолклорни традиции – от аборигенски мотиви, през етиопски мелодии, до арабски елементи.Първият цялостен проект на групата като секстет ще допълни към стила на бандата и красотата на женските фолклорни гласове на двамата нови членове - Дияна (певица във фолклорен ансамбъл „Тракия“ и „Мистерия на българските гласове“) и Ася (певица в “Космическите гласове”). Техните магически вокали ще представят автентични песни от шопския и родопския региони.Останалите членове на \"Оратница\" са: Християн Георгиев (кавал, вокал, мелодика, тамбура), Георги „Хорхе“ Маринов (диджериду, гайда), Петър „Бъни“ Йорданов (кахон, тъпан) и Иван „Попа“ Господинов (вокал).В последните 9 години групата не само съживи интереса към българските музикални традиции сред различните поколения у нас. С уникалната си музика и над 150 концерти и международни фестивали, \"Оратница\" създадоха изцяло нова публика за българската етно музика в цяла Европа.", "date": "2018.11.12", "title": "Оратница се завръщат с национално турне и трети албум"}
{"url": "https://offnews.bg/kultura/izlozhba-i-debat-v-natcionalnata-hudozhestvena-akademia-po-povod-iubil-691802.html", "text": "Магистърска програма „Дигитални изкуства“ отбелязва 10 години от създаването си с изложба и творчески дебат. Изложбата \"DA10BG:Актуално\" ще се състои от 19 ноември до 23 ноември в галерия \"Академия\" и ще покаже произведения на активно работещи творци на дигиталната сцена - студенти и преподаватели. Куратори на изложбата са Венелин Шурелов, Галина Димитрова-Димова, Илияна Кънчева и Петя Чалъкова. Творческият дебат на тема „Дигиталните изкуства: откъде-накъде?“ ще се проведе на 21-ви ноември в Конферентна зала на Гьоте институт. Идеята на дебата е да повдигне въпроси, които се носят из публичното пространство, но остават заглъхнали в моментите от всекидневието: Откъде идва и накъде отива дигиталното изкуство в България? Къде е мястото на подобен род изкуство? Неизменен е и въпросът за етиката, който винаги застава пред твореца в дигиталната сфера. По време на срещата публиката ще може да зададе нови посоки на разговора и да зададе своите въпроси към творците и изследователите. Дигиталните изкуства са една от най-динамично променящите се сфери на съвременната култура, пряко свързани с развитието на технологиите и медиите. Преди 10 години в НХА се създаде първата по рода си в България магистърска програма в областта на дигиталните изкуства. Целта ѝ е да запознае студентите с широк спектър от дигитални художествени форми, с конвенциите, езика и естетиката им, с техническата и теоретичната им основа и с историческата им еволюция. Програмата е с експериментална, лабораторна насоченост. Студенти и преподаватели създават авторски художествени произведения, използвайки съвременните дигитални медии като изразно средство.С двете събития по повод десетгодишнината от своето създаване Магистърска програма“Дигитални изкуства” се стреми да покаже успехите и предизвикателствата пред творците от тази сфера, както и тяхната гледна точка за представянето на съвременните артистични изследвания, технологии и практики в дигиталните изкуства.", "date": "2018.11.12", "title": "Изложба и дебат в Националната художествена академия по повод юбилея на програма „Дигитални изкуства“"}
{"url": "https://offnews.bg/sviat/nikola-gruevski-izchezna-predi-da-go-otvedat-v-zatvora-691797.html", "text": "Бившият македонски премиер Никола Груевски изчезна, точно преди да бъде отведен в затвора. Груевски беше осъден на 2 години затвор по делото за злоупотреба със служебно положение \"Танк\". Делото е за покупка на луксозен правителствен мерцедес за 600 хиляди евро.В неделя съдът отхвърли последната жалба на защитата му и присъдата трябваше да влезе в сила. Според македонски медии Груевски е в неизвестност от петък следобед. Съпругата му Боркица Груевска обяснява, че той не е в дома си в Скопие и мобилният му телефон е изключен.Куриер на съда три пъти е посещавал жилището на Груевски, за да му връчи заповедта за задържане, но не го е намерил в дома му.Последната публична поява на Никола Груевски е отпреди четири дена.Изпълнителния комитет на партията на Груевски - ВМРО-ДПМНЕ заседава извънредно през изминалата нощ. От партията отхвърлиха твърденията за бягство. Груевски е обвиняем по още три дела, свързани със злоупотреба с власт, включително за незаконно подслушване.", "date": "2018.11.12", "title": "Никола Груевски изчезна, преди да го отведат в затвора"}
{"url": "https://offnews.bg/kultura/vezdesashtiat-shestva-iz-kliuchovi-kina-v-los-andzhelis-691777.html", "text": "Филмът на Илиян Джевелеков “Вездесъщият”, българската номинация за Оскар в категорията “Чуждоезичен филм”, бе показан в ключови кина в Лос Анджелис. На прожекциите присъстваха множество членове на Американската филмова академия. Едно от основните събития беше участието на филма в цикъла Awardsline на престижната професионална медия DEADLINE HOLLYWOOD, която избира да покаже малка част от 87-те заглавия от цял свят, които се състезават за номинация. След всяка от прожекциите режисьорът Илиян Джевелеков, актьорът Велислав Павлов и Мила Войникова от продуцентския екип имаха срещи с публиката. Отзивите до този момент са изключително добри, информират от екипа.Членовете на Академията са впечатлени от актуалната тематика на филма и световната й валидност. Обсесията на главния герой (Велислав Павлов) да следи всички около себе си със скрити видеокамери показва много аспекти от съвременния живот, които засягат както обществото като цяло, така и лично всеки от нас. Високи оценки и комплименти получиха всички елементи на филма – сценарий, актьорска игра, определяна като “феноменална”, дизайн, монтаж, музика.Кампанията се реализира с подкрепата на Национален филмов център, Министерство на културата, Столична община, Феър Плей Интернешънъл АД, Ваканционно Селище „Санта Марина“, Ню Бояна Филм Студиос и медийното партньорство на NOVA, радио FM+, радио Z-Rock, радио Fresh.В следващите седмици предстоят още допълнителни прожекции в Лос Анджелис. В началото на декември членовете на Академията подават гласовете си и в средата на месеца ще бъдат обявени 9-те заглавия, които ще продължат състезанието за номинация, до която ще достигнат само пет филма. Лентата на “Мирамар филм”, реализирана с подкрепата на Национален филмов център и в копродукция с Нова Броудкастинг Груп излезе по екраните в България преди една година, малко след като получи наградата за Най-добър филм на фестивала “Златна роза” във Варна, заедно с още четири отличия. До този момент филмът е получил още множество награди и сега изглежда, че има шанс да напредне в състезанието за една от най-желаните статуетки в киното.", "date": "2018.11.12", "title": "'Вездесъщият' шества из ключови кина в Лос Анджелис"}
{"url": "https://offnews.bg/sviat/proseparatistkite-lideri-v-iztochna-ukrajna-zatvardiha-pozitciite-si-s-691778.html", "text": "Лидерите на самопровъзгласилите се за независими Донецка и Луганска народни републики - Денис Пушилин и Леонид Пасечник, затвърдиха позициите си след произведените вчера в Източна Украйна избори, предадоха Франс прес и ТАСС, цитирани от БТА.В ДНР оглавяваното от Пушилин движение \"Донецка република\" получи 72,74 процента от гласовете, а самият Пушилин печели 60,9 процента.В ЛНР оглавяваното от Пасечник движение \"Мир за Луганск\" получава 74,13 процента от гласовете, а самият Пасечник печели 68,3 процента. В ЛНР са преброени всички бюлетини, а в ДНР 97 процента от подадените гласове.Сътрудникът на руския президент Владимир Путин - Владислав Сурков, вече поздрави с победата на изборите Пушилин и Пасечник.Киев разкритикува вота, а Западът обяви изборите за незаконни и противоречащи на минските договорености за Източна Украйна.На изборите, произведени вчера, се гласуваше за \"президенти\" на ДНР и ЛНР и за \"депутати\" в местните парламенти. Изборните власти в двете самопровъзгласили се републики отказаха да съобщят точен брой на гласоподавателите.", "date": "2018.11.12", "title": "Просепаратистките лидери в Източна Украйна затвърдиха позициите си след изборите"}
{"url": "https://offnews.bg/kultura/glasat-na-glinata-unikalna-keramichna-izlozhba-v-natcionalnia-etno-691798.html", "text": "Повече от 50 уникални произведения на известната керамичка от близкото минало Йова Раевска ще бъдат показани в експозицията „Гласът на глината“, за да припомнят таланта и изключителния ѝ почерк.Изложбата по случай 100-годишнината от рождението на авторката със златни ръце ще бъде открита на 21 ноември от 17.30 часа в Националния етнографски музей. Експозицията ще продължи до 27 януари 2019 г.Родената в Троян през 1918 г. Йова Раевска е едно от най-емблематичните имена в декоративно-приложните изкуства. Работи активно от 40-те до 80-те години на миналия век и дава нова насока в развитието и модернизирането на традиционната българска керамика. Визионерският ѝ подход е оценен високо от специалистите, а творбите ѝ вълнуват колекционерите и до днес. Освен че създава неповторими вази, купи и чинии, тя работи по декорацията на входния хол на Министерския съвет в София и капитела на ЦУМ.В предстоящата изложба „Гласът на глината“ Йова Раевска ще оживее за ценителите не само чрез своите произведения, но и чрез два портрета. Единият е дело на прочутия български художник Златю Бояджиев. Другият е правен от сина на Йова – художникът Крас Горин, емигрирал в САЩ през 60-те години на миналия век.Самата изложба е по идея на неговата дъщеря и внучка на Йова Раевска - Ейми Горин Чапман, която е родена през 1970 г. отвъд Океана, но не е загубила връзката си с България и често е гостувала на баба си. Много след смъртта на керамичката през 2000 г., Ейми открива нейни творби, които не е виждала по-рано. Решава да ги събере в експозиция, а зад нея застават директорът на Института за етнология и фолклористика с Етнографски музей към БАН доц. Петко Христов и изкуствоведът доц. Виолета Василчина.В деня на откриването на изложбата, реализирана от международен екип от Холандия, Унгария, България и САЩ, ще бъде представен и луксозен каталог, посветен на Йова Раевска. В него са включени архивни снимки от живота ѝ и кадри на творбите от изложбата. ", "date": "2018.11.12", "title": "'Гласът на глината' - уникална керамична изложба в Националния етнографски музей"}
{"url": "https://offnews.bg/nashite-avtori/iz-delnitcite-na-edin-lud-5-9-noemvri-691796.html", "text": "Понеделник, 5 ноемвриОт прокуратурата съобщават, че два пъти са предлагали на ДАБЧ да спазва закона при издаването на удостоверения за български произход, които са ключови за присъждане на българско гражданство. Повтарям: предлагали!Ама много либерално, бе, господа, предложения! И то във времена, когато либерализмът излиза от мода. Ако перифразирам Малкълм Брадбъри, Господ е станал либерал и вече няма десет божи заповеди, а десет предложения.Никога не сме допускал, че в „инструментариума“ на държавното обвинение фигурира и предложение за спазване на закона! На такова предложение трудно се устоява, обаче пичовете от ДАБЧ устояли някак. И на първото предложение през 2014 г., и на второто през 2016 г. И продължили да продават удостоверенията за български произход.Така и не се разбра какво се обърка, та прокуратурата изостави либералния подход и посегна на арендата на ВМРО.Между другото научаваме, че министър Каракачанов отменил скандална заповед, с която избра една беларуска компания за ремонта на Су-25 на цени в пъти по-високи, и разпоредил нови преговори. Не казваме, че има връзка. Само ви съобщаваме.Някога Ан Луѝз Жермèн Некèр дьо Стал-Холщàйн беше рекла: “О, свобода, колко много престъпления се вършат от твое име.” В наши дни така се злоупотребява с борбата с корупцията! В чието име се вършат какви ли не работи. Например това, което сполетя Арабаджиеви, Баневи, Миньо Стайков… не е борба с корупцията. То си има име още от древността, от Рим. Нарича се проскрипции. Проскрипциите са списъци на лица, обявени извън закона.Не било задължително непременно да са виновни. Стигало и само да са богати. Някои от тях са убивани, други изгонвани от Рим, а имуществото им се конфискувало. Проскрипциите са измислени от диктатора Луций Корнелий Сула (82 – 81 г. пр.н.е.) като средство за политически терор, за разчистване на лични сметки и като начин за обогатяване.Което ме подсеща. Г-жа Радка цитира Цицерон (да не се бърка с Цецерон, който е нецитируем!). Между другото и Цицерон е бил проскрибиран. „Колкото е по-близо крахът на империята, толкова по-безумни са законите ѝ.“ Може да се каже и обратно и тогава съждението ще съдържа вече и причинно следствена връзка: Колкото по-безумни са законите, толкова по-близо е крахът на империята. Трудно ми е да кажа с колко съкращава живота на правителството на Борисов поредната идиотия, сътворена от КФН. Имам предвид въвеждането на системата „бонус-малус“ при застраховките „Гражданска отговорност“, която повече прилича на „бонус-фалос“ по израза на колегата Манолов. Защото бонусите са дребни и отложени във времето, а малусите-фалосите са дебели и дебнат току зад ъгъла.С тази система колата е издигната до пълноправен субект на застрахователното взаимоотношение.Имаше една приказка, че кола и жена се вземат на късмет. С колата вече ще трябва да се внимава, щото можеш да случиш на някоя безпътна. Зам.-председателят на КФН Владимир Савов вика: „Идеята, вика, на тази система „бонус-малус” е купувачът да внимава, когато купува кола. Системата е смесена. Тоест, следи се както МПС-то, така и собственикът…”С една дума човек трябва да си отваря очите на четири. Да гледа колата или да е от добро семейство, или да си вземе „чужденка“, от далече, дето никой не знае кой и как я е яхал преди. Между другото, това и при жените работи.Такава висока проба концентрирана идиотия рядко може да се срещне. Гражданите много се забавляват. Един попита, ако купи кола, в която е правен секс и е заченато дете, дали и той ще трябва да плаща алименти. Според нас не, защото застраховката урежда въпросите с гражданската отговорност, а забременяването в кола е по-скоро безотговорност. Системата е така измислена, че се плаща само за отговорност, безотговорността е безплатна.Пък председателят на БАБХ Дамян Илиев какво измислил… Не, казвам ви, няма такива малоумници! В смисъл такова струпване на малоумници във властта! Отделни индивиди винаги са се прокрадвали…Илиев иска да се криминализира отглеждането на домашни кокошки. Нещо заради птичия грип, да се защитял едрият бизнес от дребните кокошкари…Тия вече трябва да си отиват. Ако не се занимават с лобизми, се занимават с тъпизми!Вторник, 6 ноемвриГледам интересна статия в nationalgeographic.bg: „Деветте проблема на изключително умните хора.“ Искате ли да ви ги кажа? И защо искате? Смятате, че ви засягат, така ли?! Боже, да ви имам самочувствието!Не, не ви засягат. И вас не ви засягат, и нас не ни засягат, затова се разбираме.Слушайте сега нататък.69-годишният германец Емил Рателбанд поискал съдът да го признае за 20 г. по-млад. Защото така се чувствал. Пенсията пледирала пред съда, че ако на транссексуалните се позволява да си сменят пола, тогава трябва и на него да позволят да си смени рождената дата, защото докторите му казали, че има тяло на 45-годишен.Ако съдът, вика, ме признае за по-млад, бих могъл да се върна на работа, а също ще имам по-голям успех сред жените в платформата за запознанства Tinder. Което, според нас, е пълна глупост. Ако иска да му се лепят жените, трябва да си добави 20 г., а не да вади. Един добре осигурен 89-годишен мъж има много повече шансове сред жените, отколкото един 49-годишен. Но явно Емил не е добре осигурен, щом иска да се върне на работа. Такива жените ги отбягват, повечето жени. И според нас проблемът му е точно, че младее. Което обезкуражава жените.Какво ли няма по света. Английският „Сън“ съобщава за 49-годишния китаец от провинция Гуангдонг, който постъпил в болница със силни болки в корема. Лекарите веднага го вкарали в операционната и като го отворили се хванали за главата. В дебелото му черво открили 20 инча дълга змиорка. Инча, не сантиметра! На въпроса на докторите той първо обяснил, че змиорката вероятно се е шмугнала когато си е плувал в басейна. Уж нямало риби… Но после си признал, че имал хронична констипация и негов приятел му съобщил този метод от народната медицина със змиорката.Пенсиите, за вас го съобщавам, понеже вие сте готови да експериментирате какви ли не методи за лечение, само и само да не дадете два лева за посещение при джипито.„Чудовищно престъпление!“, пише сайтът на Малария Велева. В с. Щит 22-годишна жена обрала дома на мъжа, с който живеела на семейни начала. Отмъкнала 2 телевизора, мобилен телефон, кубик и половина дърва, три прасета, десетки буркани. И за капак и 300 литра джибри!Ама наистина чудовищно престъпление! Да открадне на човека джибрите!Пък младоженците Плевнелиеви се местят да живеят в САЩ. Росен получил предложение за висок пост в „Американската търговска палата“. Той беше член на борда на директорите на „Американска търговска камара“ у нас.Засега не се знае с какво ще се занимава Деси в Щатите. Вероятно няма да може да се реализира като синоптик, защото, доколкото съм чел, в Америка предсказват времето по поведението на индианците. Ако индианците събират дърва значи идва тежка зима…Сряда, 7 ноемвриВ Хелзинки се провежда конгрес на Европейската народна партия. Ще избират Манфред Вебер за кандидат за председател на ЕК. Премиерът Борисов държал импровизирана реч. Но не от онези импровизирани речи, чиято подготовка отнема по една седмица, а истинска импровизирана реч, каквото му дойде в момента на акъла. Хрумнало му да говори за Брекзит и несправедливостите на „Европа на две скорости“. И дали речта е била прекалено импровизирана, или нещо друго, но европейските народняци се държали невъзпитано, говорели в залата, а някои направо излезли навън. И на Борисов това му направило неприятно впечатление. Дори им го казал: „С такава дисциплина в партията ние няма как да спечелим.“Все пак нашите делегати гласували за Вебер, ако и той силно да ядоса премиера с прибързаното си изказване по повод убийството на журналистката Виктория Маринова.Просовидения на гладна кокошка: „До две седмици главният прокурор Сотир Цацаров ще подаде оставка“, пише Фрогнюз. Уж по „лични причини“, но всъщност заради предстоящото оповестяване на резултатите от разследването в САЩ по закона „Магнитски“. Всички събрани материали и направените изводи били вече на бюрото на Тръмп и се очаква той да ги оповести в началото на декември. Резултатите доказвали причастността на Цацаров и Пеефски към фалита на КТБ. Помпео го казал на Захариева, като беше в САЩ преди няколко дни.Дай, Боже!Спанак с татул пуснали в магазините в Търговище. Има вече и двама в болница с признаци на атропиново отравяне. От БАБХ уверяват, че ситуацията е под контрол и опасната стока е изтеглена от пазара. Но по наша информация, докато тия от БАБХ се усетят, спанакът бил разпродаден. Гражданите грабели по 2 и 3 пакета. Кой за снаха, кой за свекърва. И пенсионери купували…. Такъв сгоден случай рядко пада.От БАБХ твърдят, че получили сигнал и от Костинброд от гражданин, който е приложил и снимки, на които се виждат стръкове, наподобяващи татул. Пенсиите, разузнах и ще ви споделя какво да търсите – пликове по половин кило, на които пише „Горила“, а спанакът вътре, поне този, който видях на снимката, е сорт „Блумсдейл лонгстендинг“. Може да ми вярвате. Ако става дума за коноп, ще питате колегата Дайнов, но за спанак ние сме точният човек. Направо сме Папай Спанака…Както и да е. Струва ми се, че ще станем свидетели на невиждан бум на натровени, не изключваме и смъртни случаи на тъщи, яли спанак. А също така и на тъщи, отказали да ядат спанак…Четвъртък, 8 ноемвриПарламентът прие нова формула за изчисляване на данъка за колите, с което на практика цака собствениците на 70% от автопарка в страната. Към досегашните компоненти на данъка – мощност и година на производство – се включва и екологичен компонент. Мента Стоянова вика, че това ще увеличи данъка само с 30%. От опозицията обаче настояват на двойно.Депутатът от ГЕРБ Александър Иванов успокоява, че не било увеличение, а само преразпределение. \"Вдигането на налога на старите коли ще бъде компенсирано с намаление за новите…\" Ако хипотетично допуснем, че бедните карат таралясници, а богатите новите коли, преразпределението на данъците върви по оста богат-беден.Този Александър Иванов е интересен мислител. Вдигането на данъка за старите коли било всъщност екологична санкция, която цели намаляване на замърсяването на въздуха и смъртността, породена от него. \"На национално ниво, прогнозира смело, направо безумно смело, Иванов, смъртността може да бъде намалена с 4300 души, а само в София със 750 души.\"Как го е сметнал ли? На око, как другояче. Това е малко като таксацията на дивите зайци. При пролетната таксация лани се установи, че дивите зайци са 350 955 броя. С точност до един! Което е много рисковано по отношение на зайците, дето се размножават като… зайци. Както казваше един Валери, китайците са 1 378 342 310 души. Или поне бяха толкова в началото на изречението…Та цялата работа била заради екологията. Но не ми стана ясно, след като битката е за екологията, защо се отхвърли разумното предложение на патриотите колите с газови уредби да плащат 50% по-нисък данък? Кола на газ почти не замърсява. Доколкото сме запознат, старите коли на бедните собственици в болшинството си са на газ. Собствениците на порше и майбах по-рядко монтират газови уредби. Защо ГЕРБ се направиха, че не са чули предложението на патриотите? Ами щото им дреме за екологията, затова!На поредното русофилско сборище под прикритието на научна конференция в РКЦ проф. Иво Христов казал: \"Филмът \"Властелинът на пръстените\" е част от информационната война, която Западът води срещу Русия и цели смачкването й.“ Филмът, в който воините на Запада трябва да смажат царството на Мордор, бил част от конспирацията срещу Русия.Работата прилича на оня действителен случай, дето семейство гледало филм на ужасите. И по едно време се появила една страшна вампирка. И жената почнала на крещи: Майко, майко… Пък мъжът рекъл: Майка ти? Позна ли я?Та и Христов така разпозна Русия в описанието на Мордор. Ако Русия прилича на Мордор, то тогава филмът наистина е насочен срещу нея и подобните ѝ. Нищо, че Толкин пише четирилогията по време на Първата и Втората световна война, преди още злото да е напуснало пределите на СССР.Няма как, русофилството е част от идейното предислоциране на бившия седесарски експерт в полето на социалистическите идеи. Рониш се, професоре! Рониш се, даваш признаци за психическа ентропия в реално време.Русофилството, особено меркантилното русофилство, често има идиотски последици. Четохте ли за Ирина Бокова? Как като шеф на ЮНЕСКО признала виртуалната държава Асгардия на руския предприемач Игор Ашурбейли, основател и доживотен монарх? Прочетете, де! В „Биволъ“ е описана цялата идиотия. Бокова и Ашурбейли подписали договор за учредяване на медал „За принос в науката за космоса“, който да се връчва от ЮНЕСКО в продължение на 5 г. Орденоносци за 2017 г. са първата космонавтка Валентина Терешкова и първият кубински космонавт Арналдо Мендес. Според информация на BBC, дейно участие за признанието на Асгардия е взела руската посланичка към ЮНЕСКО Елеонора Митрофанова.Лелей, как награкаха Башар Рахал за рекламния клип на студентската телевизията, не е истина. Пошлост било, простащина, откровен сексизъм.Да, щото животът е един от най-коректните…В живота, който тече на улицата, никой и никога няма да огледа едно хубаво дупе!Някъде прочетох, не помня къде, че един такъв на пръв поглед приятен жест на учтивост, като пропускането на дамата да мине преди кавалера, е плод именно на сексистка практика. Умният мъж пуска жената напред, за да може спокойно да я огледа отзад. Знаете ли оня действителен случай за един колоездач, дето карал след едно прекрасно дупе. Крал, карал, любувал се, па накрая решил да види и лицето, на което принадлежи дупето. Изпреварил, погледнал - крокодил! Не се сдържал и коментирал: Леле, какво дупе си съсипала…“Сексист? Или реалист?Може да опитате да ме убеждавате, че мома без хубаво дупе може да стигне далече, но напусто. Ако на една мома задникът ѝ се влачи по асфалта, с извинение, нека е предизвестена, че няма да стане известна. Ще и дадат редакторска работа, организатор нещо, продуцент в краен случай… Но по телевизията ще показват сладки дупенца със сладки муцунки или обратно, при тях е без значение…Ако ви се струвам прекален изгледист, чуйте Мадам дьо Стал: „Външността на жената – каквито и да са силата или широтата на нейния ум, каквато и да е важността на нейните занимания – винаги ще бъде или подкрепа, или препятствие в историята на нейния живот.“Винаги, дами и господа! Не се опитвайте да променяте човешката природа! Мъжът е така устроен, че, ако трябва да избира между една умна, една добра и една образована жена, винаги ще избере тази с големите цици. Природа!Петък, 9 ноемвриНе знам, граждани, дали си давате сметка, но до един ви има в бюджета. В разходната част за 2019 г. били заложени 44.457 млрд. лева. Което означава, че на всеки българин (и на част от циганите) се падат по 6300 лв., които ще му бъдат събрани под формата на такси, данъци, осигуровки. От ИПИ изготвили „разходна бележка“ която показва къде отиват тези парета.1423 лв. отивали за пенсии, 555 лв. за социални помощи, 746 лева за здравеопазването, 460 лева за органите на реда и правосъдието. За издръжката на армията от плоскогъзници из администрацията - 334 лв. За околна среда и благоустройство - 377 лв. Под черта в разходната бележка фигурират и 3149 лева \"стари сметки\" различните заеми, теглени от правителството, които трябва да се връщат.Според икономистите от ИПИ разходите в бюджета за 2019 г. били силно завишени. Те изготвили вариант, в който разходната част е с над 4 млрд. лева по-малка, главно за сметка на капиталовите разходи. Които редовно се преобразяват в излишъци, уж натрупани от борбата с контрабандата, които правителството изхарчва по собствено усмотрение. Това са, образно казано, „Аз-парите“ на Борисов. Като почне да разправя дадох на тия, дадох на ония, да знаете откъде ги взема.От ИПИ обръщат особено внимание на парите за здравеопазване. Оказва се, след съответните приравнявания, че покупателната ни способност е 47% от средната за ЕС, а разходите за здраве са 97% от средното за ЕС. Демек, парите никак не са малко, просто се крадат. Е, от ИПИ са деликатни, те употребяват израза „харчат неефективно“…В Агенцията по вписванията си раздали 700 000 лв. бонуси, \"допълнителни възнаграждения за постигнати резултати\", точно за периода, когато Търговският регистър се срина за 18 дни и нанесе тежки щети на бизнеса.Дето вика един бай Иван, може да се насерем, но нема да се изложим!Тези 700 хил. лв. са били разпределени между работещите в агенцията 600 души, но не по равно, а по братски. Баш началниците си разделили 20 хил. лв. По-малките началници получили по 2 хил. лв. Включително и тези, които са пряко отговорни за блокажа на регистъра! За шерпите надолу – каквото останало, но то не било много.Ректорът на ТУ-Варна Росен Василев ще бъде освободен заради плагиатство в особено големи размери. Тарикатът станал доктор на науките и професор с copy and paste. Ама не преписвал идеи, а статии, цели глави от книги и дисертации на колегите си, барабар с правописните грешки.Сто пъти обяснихме, че не се прави така. Има си академични стандарти, според които, ако препишеш от един труд само, то това е плагиатство. Но ако препишеш от много учени, то се нарича изследване. Уважаващият себе си преподавател се занимава с изследвания.Изследването е творчески процес, при който освен заимстване на идеи е важно и да се цитира донорът. Можеш да направиш дисертация и само с цитиране, ако те мързи да усвояваш творчески чуждите идеи. Като човек, прекарал голяма част от живота си да се прави на учен, ви гарантирам, че рецептата за лек научен живот на поета Иван Радоев е напълно вярна:Цял живот цитираш и никой не може да ти каже копче! Нещо повече! Понеже сега научната стойност се мери в брой цитирания, та колегите, които си цитирал, ти се отблагодаряват, като на свой ред те цитират. После ти тях отново, те теб отново и кога погледнеш, натрупал си 20-30 лайка. То там не се наричат лайкове, но по същество е същото и върши прекрасно работа при хабилитиране.А утре е Десети ноември. Една истина за тази дата шества из Фейсбук, аз я видях на стената на Весел Драков: ДС-ти ноември! На 10-ти ноември преди 29 г. дори и не подозирахме, че е ДС-ти ноември. Викахме по площадите, скачахме от радост, че е паднал сатрапът… А ДС през това време ни е подготвяла новото бъдеще. Ами, дето се вика, кьорав карти не играе!", "date": "2018.11.12", "title": "Из делниците на един луд (5 – 9 ноември)"}
{"url": "https://offnews.bg/gimnastika/gratciata-katrin-taseva-nominirana-za-zhena-na-godinata-na-grazia-691783.html", "text": "Гимнастичката Катрин Тасева е сред номинираните за „Жена на годината“ в категория „Спорт“ в 13-ото издание на конкурса, организиран от списание „Grazia“.От изданието уточняват, че номинациите в категориите са базирани на адекватността на дамите и заслугите им към обществения живот през последната година. „Те са страшно талантливи и отдадени на спорта дами. Те са достатъчно смели и амбициозни, за да преследват все по-високи върхове в своята кариера“, аргументират избора си от \"Грация\".Редом до номинацията на Катрин Тасева стоят и имената на лекоатлетките Мирела Демирева, Александра Начева и Даниела Тодорова.Катрин Тасева е на 21 години, родена е в Самоков, но израства в Пловдив, където започва да се занимава с художествена гимнастика в СК „Тракия“.В свое интервю за брошурата на столичен търговски център Катрин казва, че с времето страстта й към гимнастиката става по-голяма и започва да изисква повече от себе си.Катрин разказва, че спортът й е дал много, но също е отнел много моменти в личен план. Тя казва, че неуспехите я тласкат много по-напред, отколкото победите, затова взима поуки от всеки един момент. Именно любовта към спорта, препълнените зали и жаждата за победа я мотивират да тренира усърдно всеки ден и да достига до най-високите стъпала.Най-големият идол на Катрин е руската олимпийска шампионка Алина Кабаева. Тя разказва, че до ден днешен има над 250 медала, но тези, които е спечелила пред родна публика, са най-ценните за нея.В края на своето интервю Катрин Тасева добавя, че подкрепата на публиката и хората, които обичат и уважат златните момичета, единствено я стимулират. „Безкрайно съм щастлива и благодаря от сърце на всички!“, завършва тя.", "date": "2018.11.12", "title": "Грацията Катрин Тасева номинирана за \"Жена на годината\" на \"Grazia\""}
{"url": "https://offnews.bg/temida/sadat-dade-hod-na-deloto-sreshtu-borshosh-691786.html", "text": "Софийският градски съд даде ход на делото срещу бившия директор на НДК Мирослав Боршош. Това реши на свое разпоредително дело, на което присъстват Боршош и бившият председател на съвета на директорите Валентин Кръстев, предаде БГНЕС.На заседанието са и три лица, които са пострадали от завеждане на делото.Днес съдът ще разгледа документите по делото.Срещу бившия директор на НДК са повдигнати обвинения за нецелево разходване на целево определени средства от бюджета, умишлена безстопанственост, сключване на множество неизгодни сделки, длъжностно присвояване и принуда.Заедно с него е обвинен и бившият председател на Съвета на директорите на НДК Валентин Кръстев. Според прокуратурата той е осъществил принуда спрямо трима служители, назначени за членове на комисията по провеждане на обществената поръчка за ремонта на НДК, които накарал със заплахи да подпишат протокол, с който се занижават техническите показатели на едни от участниците и се завишават - на друг.", "date": "2018.11.12", "title": "Съдът даде ход на делото срещу Боршош"}
{"url": "https://offnews.bg/izvan-terena/da-ne-si-gonsalo-iguain-sled-milan-iuve-691784.html", "text": "Аржентинският нападател на Милан Гонсало Игуаин разпали въображението на феновете след кошмарното си представяне в дербито с Ювентус на \"Сан Сиро\". Тимът му загуби с 0:2, а при 0:1 аржентинецът пропусна дузпа.В края пък той получи и червен картон и остави своите с човек по-малко. Ден след дербито фенове и карикатуристи упражняват иронията си на гърба на клетия Ел Пипита.Не е подминат и треньорът на Милан Дженаро Гатузо, който от всички футболисти на терена избра за изпълнител именно бивш футболист на Ювентус.", "date": "2018.11.12", "title": "Да не си Гонсало Игуаин след Милан - Юве"}
{"url": "https://offnews.bg/sviat/mej-london-e-otvoren-za-podobriavane-na-otnosheniata-s-rusia-ako-mos-691785.html", "text": "Великобритания е отворена към подобряване на отношенията с Русия, ако Москва промени курса си и се откаже от враждебните си действия, които подкопават международните споразумения и безопасност. Това се казва в речта на британския премиер Тереза Мей, която тя ще произнесе по време на ежегодното събиране, организирано от лорд-кмета на Лондон, съобщи руската служба на Би Би Си. Текста на речта на Мей е подготвена от по-рано и части от нея вече се появиха в британската преса. В речта си миналата година Мей обвини Москва във военна агресия и намеса в изборите. Тези критики дойдоха още преди отравянето на бившия руски шпионин Сергей Скрипал и дъщеря му Юлия. Тази година в речта ѝ е включено, че взетите мерки, в това число решението на Лондон и редица други държави да изгонят руски дипломати, свързани с разузнаването, са засилили нейната увереност в необходимостта от колективни действия в случай на подобни заплахи. \"Ние ще продължим да демонстрираме нашия устрем да действаме заедно с други страни, отстоявайки изпълнението на правилата по цял свят\", се посочва в речта на Мей.В речта ѝ се казва още, че през изминалата година е станало ясно, че има колективна решимост и солидарни партньори, които са готови да защитават британските ценности и демокрация. \"Но както казах и преди година, ние не искаме такива отношения с Русия... Ние сме отворени към други отношения: такива, в които Русия прекратява своите враждебни действия, подриващи международните споразумения и международната безопасност. И се надяваме, че руската държава ще избере този курс\", се допълва в речта на британския премиер. В появилите се до момента части от речта на Мей не се споменава Брекзит. Ако темата не присъства и в целия вариант на речта ѝ, вероятно тя ще се опита целенасочено да не споменава преговорите, които доведоха до разкол в кабинета ѝ, в Консервативната партия и в парламента. ", "date": "2018.11.12", "title": "Мей: Лондон е отворен за подобряване на отношенията с Русия, ако Москва се откаже от враждебните си действия"}
{"url": "https://offnews.bg/futbol/tarsiat-kupuvach-na-levski-691792.html", "text": "Столичният Левски е на тезгяха и му се търси нов собственик, гръмна сайтът Gol.bg. Според източници на медията най-близо до това да смени Спас Русев като собственик е бившият финансов благодетел на ЦСКА Васил Божков.Един от най-богатите българи издържаше \"червените\" в периода 1999-2006 година, но се оттегли, след като не получи желаното признание от страна на феновете.Дълговете на тима от \"Герена\" надвишават 20 милиона лева, като голяма част са натрупани преди идването на Русев при строителството на новия сектор \"А\". Божков бил готов да се заеме с Левски, независимо от трудностите в клуба.През септември се проведе Общо събрание на Левски, като след него изпълнителният директор Красимир Иванов обяви, че дълговете на клуба са 18,3 милиона лева. Загубата за 2017 година пък е била 860 000 лева.\"Васил Божков не ми е казвал за вариант да поеме Левски, да купи Левски\", каза бившият премиер на страната Стефан Софиянски, чиято дъщеря Ива е омъжена за сина на Васил Божков Антон, пред ТОПСПОРТ.", "date": "2018.11.12", "title": "Търсят купувач на Левски?"}
{"url": "https://offnews.bg/112/mikrobus-mina-prez-kraka-na-10-godishno-dete-v-sandanski-691793.html", "text": "Микробус е преминал през крака на 10-годишно момче в Сандански, съобщава \"Фокус\", като се позовава на говорителя на Областната дирекция на МВР-Благоевград.Инцидентът е станал на улица „Ильо войвода“ в града. Момчето е транспортирано в болницата в Сандански.По първоначални данни е с фрактури на пръстите на единия крак.Сигналът за инцидента е получен в МВР в 12.56 часа.", "date": "2018.11.12", "title": "Микробус мина през крака на 10-годишно дете в Сандански"}
{"url": "https://offnews.bg/112/izdirvat-zapodozrian-za-saprichastnost-kam-ubijstvoto-v-gorna-oriahovi-691810.html", "text": "36-годишният Николай Кънчев от Горна Оряховица е обявен за общодържавно издирване като съпричастен към убийството на 45-годишна жена, което беше извършено в събота, съобщава БНР.Една от версиите, по които се работи, е за убийство от ревност.Окръжната прокуратура във Велико Търново образува досъдебно производство за умишленото убийство. От държавното обвинение отказват повече информация.По информация на БНР Кънчев има 4 присъди. Последната е от тази година - условна, за притежание на наркотици. Въпреки че снимката му с инициали беше пусната и в социалните мрежи и той беше разпознат, досега никой не е потърсил полицията да подаде информация.От полицията посочиха, че засега няма данни дали заподозряният за съпричастност към убийството е напускал страната.", "date": "2018.11.12", "title": "Издирват заподозрян за съпричастност към убийството в Горна Оряховица"}
{"url": "https://offnews.bg/politika/vlastta-e-arogantna-i-tcinichna-horata-sa-v-pravoto-si-da-protestirat-691776.html", "text": "Властта е арогантна и цинична, изгубила е чувствителността си към проблемите на хората и ги наказва за бедността, която не успява да пребори.Това е мнението на президента Румен Радев, който в Карлово пред журналисти коментира , прераснали в блокади и гражданско неподчинение.Единственото, в което президентът и управляващите са на едно мнение е, че  на хората. По думите му протестите \"възвръщат надеждите и достойнството също така на българите като граждани\".\"Затова според мен и тези протести са закономерни\", заяви държавният глава. Според него: Той добави, че не може да каже дали протестите са политически режисирани.", "date": "2018.11.12", "title": "Властта е арогантна и цинична, хората са в правото си да протестират, смята Радев"}
{"url": "https://offnews.bg/politika/dbg-se-obiaviha-za-predsrochni-izbori-napalno-podkrepiat-protestite-691779.html", "text": "Председателят на Движение България на гражданите Димитър Делчев изрази подкрепата на партията за настоящите протести. Той се обяви и за предсрочни парламентарни избори на пресконференция в БТА. Според него нито БСП, нито ГЕРБ, нито ДПС могат да променят модела на управление, а трябва да се организира силна, автентична десница. Според Найден Зеленогорски, член на ИС на партията, обаче, изборите за Европейски парламент през 2019 са последен шанс да се обедини дясното.Те обявиха, че проведеният вчера Национален съвет на партията е решил да се започне подготовка за евроизборите, като в момента се водят разговори с членове на всички извънпарламентарни сили, които са позиционирани център-дясно. От партията изразиха и остра критика към бюджета на ГЕРБ, като го нарекоха социалистически и популистки. Според Зеленогорски бюджетът показва, че управлението не е дясно патриотично, а се е превърнало в националпопулистко, следвайки тенденциите в други европейски държави. Според Делчев в бюджета са заложени излишъци, които покрай местните избори най-вероятно ще бъдат раздадени в общини, в които ГЕРБ има нужда от подкрепа. Те изразиха съгласие с предложението разпределението на бюджетни излишъци да не се решава с постановление на Министерски съвет, а да минава през парламента - нещо, което и БСП предложи. От ДБГ обаче отрекоха да са в подкрепа на бюджета на БСП като по-добър - според тях той не може да е алтернатива, а социалистите не са готови за избори. Представителите на ДБГ подчертаха и че бюджетът не предвижда разходи за въвеждането на машинно гласуване. Те заявиха, че това е в нарушение на закона и поради тази причина, Младежката им организация планира да сезира отговорните институции, омбудсмана Мая Манолова и президента Румен Радев.От партията дискутираха свои предложения за промени в проектобюджета, сред които и намаляване на ДДС от 20% на 18%, което според тях това би оставило 1 млрд. лв. в джоба на бизнеса и хората. Друго тяхно предложение е финансова децентрализация, при която да се определи процент от данъците върху дохода на физически лица, който да остава в местната община, вместо да бъде разпределян по неясен начин от правителството. Според тях също така е правилно излишъците от бюджета да отиват в Сребърния фонд, общините и държавния резерв на края на всяка година, а средствата от Сребърния фонд да бъдат ползвани за компенсация на хората с най-ниски пенсии. Виолета Донева, член на ИС на ДБГ, също разкритикува огромните разходи, отделени за нереформирани сектори като сигурност, и ги сравни с минималните разходи, предвидени за култура и образование.", "date": "2018.11.12", "title": "ДБГ се обявиха за предсрочни избори, напълно подкрепят протестите"}
{"url": "https://offnews.bg/ikonomika/predi-godina-trejs-otkazala-da-smeni-asfalta-kraj-svoge-kadeto-zagina-691754.html", "text": "Ръководството на Агенция „Пътна инфраструктура” е било информирано за искането на Община Своге фаталната отсечка край града да бъде ремонтирана заради лошо сцепление, но тромава процедура в комуникацията с „Трейс” е довела до забавянето, което в крайна сметка отне 20 човешки живота при автобусната катастрофа от август тази година. Това стана ясно от думите на шефа на агенцията инж. Светослав Глосов в сутрешния блок на бТВ.Той беше категоричен, че АПИ не е „проспала” казуса.По думите му документът от 2017 г. с първо предписание „Пълна подмяна на асфалтовото покритие” и срок за изпълнение „Незабавно”. Според Глосов голяма част от другите констатирани дефекти са били отстранени, но точно въпросът със сцеплението се е оказал спорен.Отправяни са искания към изпълнителя да ремонтира пътя гаранционно, но последвал отказ. От „Трейс” изтъкнали, че твърденията в протокола не отговарят на истината и че общината в Своге не е страна по договора за пътния участък.Такава бил оформен нов протокол с предписания към „Трейс”. Той обаче датира от едва няколко дни преди трагичния инцидент. Глосов подчерта, че единственият начин да бъде „притиснат” изпълнител на пътен проект е в рамките на законово разписаните процедури.Освен това той отново призова да се изчака следствието преди да говорим за това дали пътят или шофьорът на фаталния автобус има вина за трагедията.Шефът на агенцията призна, че не може да си обясни как асфалтът се е оказал със състав, различен от утвърдената рецептура. Според него, обаче, тук не говорим за измама, защото разликата би била под 2000 лв. за 350-метров участък.", "date": "2018.11.12", "title": "Преди година Трейс отказала да смени асфалта край Своге, където загинаха 20 души"}
{"url": "https://offnews.bg/sviat/britanetc-pochina-sled-kato-kotka-go-uhapa-v-maroko-691789.html", "text": "Британец почина, след беше ухапан от котка, болна от бяс, в Мароко, съобщи Би Би Си, позовавайки се на здравните власти на Острова, които не дават повече информация за случая. Бяс не се среща при дивите или домашните животни във Великобритания, но петима британци са били заразени с бяс в чужбина между 2000 и 2017 г.Някои видове прилепи на Острова са носители на подобен на бяс вирус, обясняват здравните власти. След случая здравните власти предупредиха пътуващите да внимават при досега си с животни извън Великобритания. Последният случай на бяс във Великобритания е от 2012 г., след като британец е бил ухапан от куче в Южна Азия.Според Световната здравна организация случаи на заразени от бяс има в над 150 държави, като болестта причинява смъртта на десетки хиляди всяка година, основно в Азия и Африка. Смята се, че в 99% от случаите кучетата пренасят вируса и водят до заразяването на хора. Вирусът се предава основно чрез одраскване или ухапване. До момента няма данни вирусът да се предава от човек на човек. ", "date": "2018.11.12", "title": "Британец почина, след като котка го ухапа в Мароко"}
{"url": "https://offnews.bg/obshtestvo/nazad-kam-prirodata-euandme-690423.html", "text": "Обичате природата и тя е Вашият живот? Знаете ли, че законодателството в ЕС защитава 1500 вида животни и растения?Ние не сме единствените, които наричат Европа свой дом. От средиземноморския тюлен монах до червената каня – хиляди същества и животинки също живеят тук, като много от тях се нуждаят от нашата закрила. Програма „Натура 2000“, която включва над 27 000 зони, има за цел да защити най-застрашените животни в ЕС и техните местообитания.Научете повече на  - кампания на европейската комисия, която информира поколението на хилядолетието за предимствата и шансовете, които ЕС дава на своите граждани.", "date": "2018.11.12", "title": "Назад към природата? #EUandME"}
{"url": "https://offnews.bg/nashite-avtori/50-prichini-za-protesta-691757.html", "text": "Протестът не е само за цената на бензина. Не е за майките. Не е за качване на власт на БСП или някой друг. Протестът, скъпи мои, е за всичко. 1. За обидата и безсрамните лъжи на едни 240 мушморока.2. За всички лустросани политици, които услужливо се показват по телевизията и бълват знаете какво.3. За съсипаната журналистика.4. За обезглавените вестници и скопените телевизии.5. За неомутризацията.6. За кражбите на всеки евроцент по някакви роднински схеми.7. За това, че „схемаджия“ стана професия.8. За безпомощната полиция.9. За невъзможната медицина.10. За краденето от продрания чувал на земеделците.11. За един чичко от вчера, който обясняваше, че не е редно да се казва името на производителя на отровния спанак щото нещо не било законно май и щяло да има икономически последствия, пак май.12. За безумното образование. Вече не трябва да се нарича образование, а онуй.13. За майка ми, която живее (шегувам се с думата „живее“) с пенсията си.14. За нискокачествените храни на високи цени.15. За платените протестъри.16. За лотарията. Същата, която те краде докато ти дава тъпата надежда за щастие.17. За майките с болни деца.18. За майките със здрави деца.19. За майките, които няма да могат да имат деца.20. За бащите, които не могат да изхранят семействата си.21. За висшистите, които бъркат по кофите.22. За ромите (това държа да се знае идва от древен Рим – преки наследници на Ромул), които се размножават за пари.23. За престъпниците, които не са в затворите.24. За избитите животни по селските ферми поради виртуални причини.25. За нелепата ограда по границата. И северната и южната.26. За съсипаното ни Черноморие.27. За чудовищата, наречени финансови институции.28. За оня кмет, където едно шест годишно дете му се блъсна в джипа и го оправдаха в съда.29. За покритите и непрозрачни концесии.30. За АЕЦ Белене. Тоест гьола.31. За бензина.32. За цената на тока, парното и водата.33. За Бонус Малус.34. За данъците при колите.35. За ТОЛ системата.36. За теглените заеми по милиарди, които тепърва ще плащаме.37. За калинките, мисбикините, Каймановите острови, офшорките и фалшивите чужди инвеститори.38. За това, че могат да те сгазят на пешеходна пътека срещу 20 бона.39. За всички деца, които в момента губят живота си заради скапаната медицинска администрация.40. За здравната каса и фашизоидните методи, пробутвани като необходимост.41. За повишаване цената на транспорта.42. За ликвидираните БДЖ.43. За несправяне с битовата престъпност.44. За дупедавската бежанска политика.45. За джендърщината.46. За дебелоочието и безсрамието във всички аспекти на политиката.47. За лъскавите лимузини с инвалидни стикери.48. За разликата в ДДС-то върху лекарствата и ДДС-то върху хазарта. В полза на второто, разбира се.49. За обруганите гробища, където и умрелите нямат покой.50. За всеки един от нас, което прави още 7 милиона причини.И това е малко.", "date": "2018.11.12", "title": "50 причини за протеста"}
{"url": "https://offnews.bg/politika/barekov-partiata-na-erdogan-veche-ne-e-v-nashia-otbor-691790.html", "text": "В качеството ми на единствения български легитимен член на Консервативния алианс бях информиран от председателя на АКРЕ Ян Захрадил, че партията на Ердоган официално не е член на Алианса, считано от 2 ноември 2018 г. Това съобщи евродепутатът Николай Бареков, цитиран от пресслужбата на \"Презареди България\".Той уточнява, че по този начин е изпълнил ангажимента към избирателите си да не бъда в едно политическо семейство с турската Партия на справедливостта.", "date": "2018.11.12", "title": "Бареков: Партията на Ердоган вече не е в нашия отбор"}
{"url": "https://offnews.bg/ikonomika/rosen-zheliazkov-tcenite-na-gorivata-ne-zavisiat-ot-pravitelstvoto-691759.html", "text": "„Няма обективни предпоставки за криза, доколкото причините за протестите са разнородни. Някои от тях са адресирани – като протеста на майките с искане на оставката на вицепремиера Валери Симеонов. Други не са адресирани - като тези за цените на горивата, защото тук е ясно, че правителството няма отношение за процеси, които се случват извън страната. Това е създаване на предпоставеност за усещане за кризисна ситуация, която може би търси ескалация на напрежението особено зимата, когато се очаква сметките да скочат\". Това коментира министърът на транспорта Росен Желязков пред Нова телевизия по повод протестите в неделя.Според него предпоставки за криза няма.Проблемите в БДЖ не са малко и са свързани основно с планирането и провеждането на обществените поръчки, планирането и провеждането на ремонтите и тяхното забавяне, невъзможността да се изпълнява графика с наличния ресурс и липсата на система за планиране на доставки, каза още Желязков.Според Желязков обществената поръчка за доставка на 42 нови мотрисни влакове „очевидно ще бъде спряна“, а към момента се очаква решението на Комисията за защита на конкуренцията (КЗК).Жалби срещу условията на търга бяха подадени големите жп производители Шкода, Сименс и китайската CRRC (China Railway Rolling Stock Corporation).", "date": "2018.11.12", "title": "Росен Желязков: Цените на горивата не зависят от правителството"}
{"url": "https://offnews.bg/sviat/zhertvite-na-pozharite-v-kalifornia-sa-veche-31-228-dushi-sa-v-neizve-691763.html", "text": "Броят на жертвите на горските пожари в американския щат Калифорния достигна 31, а 228 души са в неизвестност, предаде Асошиейтед прес, цитирана от БТА.Засилени издирвателни дейности са в сила в град Парадайс, който беше изпепелен до голяма степен.Над 8000 огнеборци гасят три големи пожара на площ почти 1040 квадратни километра в Северна и Южна Калифорния.Най-сериозните пожари бушуват в Северна Калифорния, където броят на жертвите нарасна на 29.В Южна Калифорния огънят е отнел живота на 2 души, а сред хората, принудени да напуснат домовете си, бяха знаменитости като Лейди Гага, Ким Кардашиян Уест и Мартин Шийн.Актьорът Джерард Бътлър заяви в Инстаграм, че домът му в Малибу е полуразрушен, а представител на риалити звездата Камил Грамър Майър каза, че къщата ѝ в Малибу е разрушена.GERARDBUTLER/TWITTERВ Северна Калифорния са унищожени над 6700 сгради, а в Южна Калифорния - около 180. На близо 300 000 жители в щата е било наредено да се евакуират.Пожарникарски синдикати заявиха, че най-малко 39 огнеборци са загубили домовете си, докато са се опитвали да спасят хиляди други от най-смъртоносните пожари в Калифорния.", "date": "2018.11.12", "title": "Жертвите на пожарите в Калифорния са вече 31, 228 души са в неизвестност"}
{"url": "https://offnews.bg/politika/niama-da-ima-1000-lv-grazhdanska-otgovornost-obiavi-goranov-691758.html", "text": "Няма решение за 1000 лв. гражданска отговорност, никой не говори за такава сума, заяви министърът на финансите Владислав Горанов след Коалиционен съвет на управляващите партии. Предложената система \"Бонус - малус\" е в съвсем начален етап, не е сигурно, че увеличението за рисковите шофьори ще останат в тези размери, обясни той. Горанов подчерта, че в момента се смесват темите за осигуровките и увеличението на данъка за стари автомобили. Вдигането е с до 10 лв. на година за автомобил, това са две кутии цигари, а трябва да взимаме мерки срещу мръсния въздух. В момента има протести и за това, подчерта Горанов. Той коментира, че България се е превърнала в гробницата на старите автомобили на Европа.Председателят на парламентарната група на ГЕРБ Цветан Цветанов пък обяви, че България няма да се присъедини към Пакта за миграция на ООН. Преди дни лидерът на БСП Корнелия Нинова поиска в декларация от името на партията дебат по темата, както и премиерът Бойко Борисов \"да обясни кога и кой реши да присъедини България към пакта на ООН за миграцията, който не защитава националния ни интерес\". Според текста става дума за документ, който стимулира по-голяма миграция.  ", "date": "2018.11.12", "title": "Няма да има 1000 лв. Гражданска отговорност, обяви Горанов"}
{"url": "https://offnews.bg/politika/institutat-za-patna-bezopasnost-stoianova-za-zastrahovatelite-li-rab-691760.html", "text": "Институтът за пътна безопасност настоява предложенията на Менда Стоянова за промени в Кодекса за застраховането да бъдат оттеглени.Промените касаят реда и условията за определяне на имуществените и неимуществените обезщетения при застраховка \"Гражданска отговорност\" и с тях се определя таван от 20 000 лева обезщетение за близките на починал при катастрофа. На нея ще имат право съпруг или човек, живял на семейни начала със загиналия, както и дете и родител.След обществена реакция премиерът Бойко Борисов разпореди парламентът да подложи предложенията на широк обществен дебат. Въпреки че това беше направено, от Института за пътна безопасност смятат, че форматът му е бил ограничен, а от него като единствено \"внушение\" е излязло твърдението, че застраховката \"Гражданска отговорност\" може да скочи до 2000 лв. В отворено писмо до председателя на комисията по бюджет и финанси Менда Стоянова от института настояват предложението за промени в Кодекса за застраховането да бъдат оттеглени, и пресмятат, че това няма да доведе до скок в застраховките. В писмото се посочва, че и сега застрахователите могат да вдигнат цената, но не го правят, защото цената се определя не само от размерите на риска, а и от пазарните отношения.От Института изразяват дори и съмнението, че Стоянова работи като \"представител на застрахователните дружества\".Ето и пълния текст на писмото:", "date": "2018.11.12", "title": "Институтът за пътна безопасност: Стоянова, за застрахователите ли работите?"}
{"url": "https://offnews.bg/temida/sadat-zaporira-imushtestvo-na-miniu-stajkov-691764.html", "text": "Апелативният специализиран наказателен съд наложи запор над дружествените дялове и банкови сметки на бизнесмена Миню Стайков, както и възбрана над множество негови недвижими имоти в цялата страна – земеделски земи, жилища, сгради.Специализираната прокуратура поиска това от съда, за да се обезпечи предвидената в закона конфискация (по реда на чл. 72 от НПК) за престъпленията, за които той е обвинен – ръководене на организирана престъпна група за продажба на цигари без акцизен бандерол, данъчни престъпления и пране на пари.Миню Стайков, синът му Стайко Стайков и още шестима бяха привлечени под наказателна отговорност на 6 септември 2018 г.Часове по-късно Специализираната прокуратура представи на съда доказателства за това, че групата е организирала производството на цигари в нелегални фабрики и ги е разпространявала на черния пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност.По отношение на Миню Стайков съдът прие като обосновано предположението, че участвал в схема за пране на пари.Миню Стайков и още двама от участниците в групата са с наложени мерки за неотклонение „Задържане под стража“ и остават в следствения арест.Стайко Стайков се издирва.", "date": "2018.11.12", "title": "Съдът запорира имущество на Миню Стайков"}
{"url": "https://offnews.bg/futbol/stojcho-mladenov-niama-da-se-vrashta-v-tcska-691766.html", "text": "Легендарният бивш футболист и треньор на ЦСКА Стойчо Младенов удължи договора си с казахстанския Кайсар, който изтичаше съвсем скоро. Новината съобщи самият Младенов чрез личния си сайт.Първенството на Казахстан завърши вчера, а в последния кръг Кайсар победи с 2:0 Актобе. По този начин отборът на българина финишира на пето място в крайното класиране. Младенов беше спряган за заместник на настоящия наставник на ЦСКА Нестор Ел Маестро, но това беше първо категорично опровергано от собственика Гриша Ганчев, а с информацията за новия договор на Младенов в Казахстан вече не може да се спекулира по темата.Междувременно стана ясно, че ЦСКА е стартирал процедура по издаване на паспорт на още един от чужденците си извън ЕС. Според \"Тема Спорт\" става въпрос за Мауридес, Евандро или Жеферсон, но от клуба пазят в тайна името на играча. Съвсем скоро пък български паспорт ще вземе крилото Енрике Рафаел.По този начин на “Армията” се стремят да решат проблема с многото чужденци извън ЕС. С издаването на два паспорта бройката на тези играчи в тима ще бъде редуцирана до 3, което няма да налага ваденето на някой от чужденците извън групата.“Червените” често привличат играчи от Южна Америка, които в повечето случаи нямат паспорти от ЕС, така че това е проблем за клуба. Освен тях български паспорти на чужденци активно се вадят и от Лудогорец, където са лидери в това отношение. В Разград има цели четирима такива състезатели - Марселиньо, Вандерсон, Натанаел и Ренан.Издаването на паспорти от ЕС до известна степен улеснява и продажбата на тези футболисти на Стария континент.", "date": "2018.11.12", "title": "Стойчо Младенов няма да се връща в ЦСКА"}
{"url": "https://offnews.bg/evropa/ek-ako-biahte-procheli-sporazumenieto-za-migrantite-niamashe-da-se-o-691801.html", "text": " Споразумението на ООН по въпросите на миграцията би превърнало предизвикателството във възможност за развитие, би подобрило живота на милиони хора. Ако го бяха прочели, (тези държави) нямаше да се оттеглят от споразумението.Това заяви говорител на Европейската комисия, цитирайки мнението на председателя Жан-Клод Юнкер, в отговор на въпрос, свързан с решението на няколко държави да не подкрепят документа, след като са го подписали, съобщи БТА.Миграцията е общо предизвикателство и има нужда от общо решение, със споделена отговорност, добави говорителят.Вярваме, че европейските интереси са прекрасно защитени със споразумението. Ще продължим да работим за подобряване на управлението на миграцията. Убедени сме, че така незаконната миграция би намаляла, биха се създали възможности за законна миграция и за защита на правата на мигрантите, допълни той.Говорителят обясни, че споразумението трябва да бъде одобрено на заседание в Маракеш през декември. По неговите думи не се предвижда подписване на документа, а приемане с единодушие или гласуване.", "date": "2018.11.12", "title": "ЕК: Ако бяхте прочели споразумението за мигрантите, нямаше да се оттеглите от него"}
{"url": "https://offnews.bg/politika/sds-si-vdigna-tcenata-pred-dsb-iskame-s-vas-no-mozhem-i-s-gerb-691761.html", "text": "На националната си конференция вчера СДС постъпи като истинска малка партия на втори тур на избори: \"ще ви подкрепим срещу...\" - следва договорка с фаворита, обикновено за бъдещи постове и сфери на влияние.  В случая Съюзът на демократичните сили си вдигна цената пред ДСБ.  Защото - СДС, ДСБ, ГЕРБ и ДБГ са членове на Европейската народна партия. Никой не се интересува от ДБГ, уточни пред OFFNews представител на синия съюз след конференцията. В интерес на истината на форума се чуха и гласове за коалиция с ДСБ и във формат \"Демократична България\"(заедно с партията на Христо Иванов), но те останаха като глас в пустиня.Няма и нагласи за коалиране с партии от Обединени патриоти. Тоест - или ДСБ в чист вид, или ГЕРБ, като предпочитанията са към \"автентичната дясна формация\".Целта формулира лидерът Румен Христов:  Спорове на конференцията предизвика и Програмната декларация, след като част от участниците във форума се обявиха \"против\" партията да се извинява за пореден път за стари грешки в управлението от ранните години на прехода. Декларацията на СДС в окончателен вид: Съюзът на демократичните сили e дясна, християн-демократическа и национално отговорна партия, която продължава да бъде основната антикомунистическа организация в България, осъществила успешно прехода от тоталитарна, към държава – член на ЕС и НАТО.Този преход има три взаимно свързани и изключително значими сфери на промяна: политическа, икономическа и духовна. По време на нашите управления историческият дълг към Отечеството ни задължаваше да извършим тежки и непопулярни реформи, допуснахме и недобри практики.Днес Съюзът на демократичните сили заявява, че положените усилия в тези три сфери са довели до заемането на полагащото ни се място в Европа и НАТО. СДС е убеден, че членството в ЕС и НАТО няма алтернатива. Но категорично не сме постигнали най-главната цел – повишаване на благосъстоянието на българските граждани и достигането до средноевропейския стандарт на живот.Ние осъзнаваме нашите пропуски и на базата на този опит, сега СДС си поставя за цел смяна на неефективния за гражданите модел на управление, утвърдил се след 2001 г.Като отчита проблемите на управленския модел в настоящия момент, Съюзът на демократичните сили е убеден, че има водеща роля за промяната му и може да помогне на страната ни да посрещне новите предизвикателства пред променяща се Европа.СДС, като най-старата дясна партия в България, не трябва да отстъпва политическия терен на автентичното дясно, родолюбието и традиционните ценности на други формации, за които това е по-скоро тактика за изграждане на положителен публичен образ, отколкото осмислена и последователно защитавана политика.Затова СДС се обявява за приемане на програмни приоритети на партията, насочени към съхранение на консервативната й същност в политически, икономически и морален смисъл.Като партия, поставяща в ценностите си на първо място достойнството, сигурността и просперитета на гражданите в една демократична държава, СДС предлага на другите десни и национално отговорни организации, убедени в необходимостта от смяна на модела, обединителни приоритети, около които да се търси сътрудничество в следните посоки:Съюзът на демократичните сили приема тези цели като основополагащи за възстановяването на справедливостта в нашето общество и търсене на съгласие за общи политически действия с други десни, дясно-центристки и родолюбиви организации, за да превърнем България в достойна и богата европейска държава!", "date": "2018.11.12", "title": "СДС си вдигна цената пред ДСБ: Искаме с вас, но можем и с ГЕРБ"}
{"url": "https://offnews.bg/politika/kutev-ako-elena-joncheva-e-problemat-na-darzhavata-borisov-i-tcatcar-691765.html", "text": "България влезе в ситуация, в която изборите не са изключени, и то съвсем скоро. БСП има силите, не само да предложи алтернатива, но и да и да я изпълни, за което ще е нужна много работа. Това заяви зам.-председателят на ПГ на \"БСП за България\" Антон Кутев. Според него, който и да вземе властта, трябва да е с единствената цел - да промени държавата. \"Никой няма право да пребивава във властта, ако няма идея как да направи тези промени\", заяви той. Кутев подчерта, че БСП е силна и разломи няма. Според него на вчерашния пленум се е провел разговор, който винаги се е водил в БСП и е бил полезен. Помолен да коментира искането от страна на прокуратурата за сваляне на имунитета на двама депутати от БСП, Кутев заяви: \"Когато говорим за КТБ, нека сме наясно, че има един човек, който участваше пряко. Той беше депутат и бизнесмен и много добър със собственика и управителя на банката преди да фалира тя. От там се източиха много пари и бяха замесени много имена, включително и на действащи тогава министри\". Според него от всичко това, след 4 години разследване, прокуратурата установи, че небесно сините очи на Елена Йончева източват КТБ.\"Това е цинизъм. Делян Пеевски успя да узакони стотици милиони, антокорупционната комисия го проверява и установява, че всичко е законно. Как става така - за 4 години 600 млн. лв. - 800 млн. лв. стават напълно законни?\", попита Кутев. Той подчерта, че от началото на годината има 10-15 видими убийства, 10 коли изчезват в София само за ден. Всичко това обаче излиза извън пряката дейност на прокуратурата, а Елена Йончева се оказва човекът, който е източил КТБ и пере пари. Социалистът припомни, че излиза в един вестник информация, че Йончева ще е водач на листата на БСП и прокуратурата изведнъж намира в нея банков обирач, а Камарата на строителите решава, че ще й иска оставката. \"Не знам кой ги навързва тези работи, но знам, че ако проблемът на тази държава е Елена Йончева, то всички - през министър-председателя, главния прокурор и шефа на Камарата на строителите, трябва да си тръгнат веднага. Те нямат смисъл, щом имат толкова власт и това им е проблемът\", категоричен бе той.По повод на искането на Камарата на строители за оставки на 4-ма депутати от БСП, Кутев коментира, че чл. 12 от Конституцията казва, че граждански сдружения, каквото са и те, нямат право да се занимават с политически искания. \"Да се иска оставката на депутат за това, че иска проверка на публични средства и да се казва, че това вреди на имиджа на България, е недопустимо\", заяви той. По думите му те нарушават и диалога с работниците, което ще доведе, от своя страна, до допълнително напрежение в тези отношения.", "date": "2018.11.12", "title": "Кутев: Ако Елена Йончева е проблемът на държавата, Борисов и Цацаров да си ходят веднага"}
{"url": "https://offnews.bg/medii/viktor-nikolaev-i-adelina-radeva-igraiat-sebe-si-v-otkradnat-zhivot-691767.html", "text": "Тв водещите Аделина Радева и Виктор Николаев влизат в сериала \"Откраднат живот\".Директорът на болница Св. Кирил проф. Асен Цонев гостува в сутрешния блок на Нова тв в следващите епизоди на медицинската сага, съобщи Нова тв. В студиото той ще бъде посрещнат от Радева и Николаев, които ще се появят в познатото амплоа, за да обсъдят обвиненията на здравния министър към директора на болницата. „Харесвам сериала, гледам го и се вълнувам, че съм част от него с тази малка роля. При нас е лесно, защото играем себе си и това, което правим всеки ден. Различното е колко много хора има в студиото, колко много дубъла се правят на едно и също нещо, на една и съща сцена и реплика“, сподели Аделина Радева. Двамата с Виктор Николаев убедително влязоха в полемика с готовия за конфронтация професор. „Беше голямо удоволствие точно с актьор като Владо Пенев да направим тази сцена. В сутрешния блок идва проф. Асен Цонев и обяснява един механизъм, на който сме били свидетели. Сценарият е много реалистичен – как някой се опитва да злепостави чрез невярна информация друг човек и по този начин да манипулира“, допълни Виктор Николаев. ", "date": "2018.11.12", "title": "Виктор Николаев и Аделина Радева играят себе си в 'Откраднат живот'"}
{"url": "https://offnews.bg/obshtestvo/dnes-shte-e-slanchevo-i-priatno-691749.html", "text": "И днес  почти навсякъде в страната ще е слънчево.В източните райони около обяд облачността ще се разкъса и видимостта ще се подобри. Минималните температури ще са между минус 2 и 3 градуса, в източните райони - до 6 градуса, максималните - между 13 и 18 градуса.По Черноморието ще има разкъсана, често значителна облачност. Сутринта на места видимостта ще е намалена.Максималните температури ще са 16-18 градуса. Температурата на морската вода е 15-16 градуса. Вълнението на морето ще е 1-2 бала.В планините ще е предимно слънчево. Максималната температура на височина 1200 метра ще е около 13 градуса, на 2000 метра - около 7 градуса, съобщават от НИМХ.", "date": "2018.11.12", "title": "Днес ще е слънчево и приятно"}
{"url": "https://offnews.bg/112/shofior-bez-knizhka-blasna-patrulka-pri-gonka-vav-varna-691791.html", "text": "Криминално проявен мъж на 26 години без шофьорска книжка е бил задържан вчера във Варна след гонка.Всичко започнало, когато патрул опитал да спре автомобил БМВ за проверка. Шофьорът не се подчинил и избягал, като провокирал преследване. По време на гонката той умишлено създал опасни ситуации на пътя, за да възпрепятства полицаите.БМВ-то излязло от града и продължило към с. Тополи. При излизане от селото колата блъска патрулка, като шофьорът за пореден път отказал да се подчини на на полицейските разпореждания и опитал да изблъска от пътя още един полицейски автомобил.Малко по-късно близо до с. Езерово автомобилът е спрян.Когато били обградени от полицията, двамата бегълци, които били в колата, се заключили и оказали съпротива на полицаите.По-късно станало ясно, че и двамата са добре познати на полицията - Н.Т. на 26 г. и непълнолетно момче, което пътувало с него. Шофьорът никога не е имал шофьорска книжка и е криминално проявен за множество деяния.По случая има образувано досъдебно производство, материалите са докладвани на прокурор от Районна прокуратура – Варна.При така създалата се ситуация няма пострадали граждани или служители на органите на реда, уточняват от пресцентъра на Областната дирекция на МВР в града.", "date": "2018.11.12", "title": "Шофьор без книжка блъсна патрулка при гонка във Варна"}
{"url": "https://offnews.bg/obshtestvo/zimata-idva-sniag-v-kraia-na-sedmitcata-691751.html", "text": "Зимата идва от сряда, температурите падат, а до края на седмицата ще превали сняг. Бяла покривка обаче няма да се образува. Комбинацията от два антициклона в Централна и Източна Европа създава условия за проникване на мощна доза хладен въздух от север-североизток. В същото време над Черно море се развива циклон, който ще донесе валежи, както в Северна Турция, така и при нас, съобщи Нова тв. В четвъртък се очакват слаби валежи. В планините, предпланинските райони и високите места на Източна България ще превали сняг. Дневните температури ще са едва 7-8 градуса в петък, когато се очаква да е най-студено. ", "date": "2018.11.12", "title": "Зимата идва, сняг в края на седмицата"}
{"url": "https://offnews.bg/futbol/futbolen-shef-nasaskal-ultrasi-sreshtu-igrachite-691780.html", "text": "Бившият президент на португалския Спортинг Лисабон Бруно де Карвальо беше арестуван по подозрение, че е организирал нападение срещу футболистите в клубната база.Инцидентът е от май т.г. и последва скандал между играчите и шефа. След загубата с 0:2 от Атлетико Мадрид в четвъртфиналите на Лига Европа, Де Карвальо бурно разкритикува футболистите за играта им, като не спести имена.В резултат 19 основни играчи се обединиха и чрез публикация в Инстаграм поискаха повече уважение и подкрепа от страна на президента. Всички бунтари бяха отстранени от тренировки, а след разговори между двете страни все пак подновиха занимания. На 15 май обаче се стига до баталните сцени на клубната база.Около 100 маскирани хулигани нахлуват и влизат в бой с играчи и треньори. Психопатите били въоръжени с железа и вериги, хвърляли бомбички и помитали всичко по пътя си.Единствено старши треньорът Жорже Жезуш не присъства, като още тогава се появяват подозрения, че е бил предупреден да се скрие. Заедно с Де Карвальо е бил арестуван и лидерът на най-старата фенска групировка на Спортинг \"Юве Лео\" Мустафа. И двамата могат да влязат в затвора, а днес съдът ще определи мярката им за неотклонение.", "date": "2018.11.12", "title": "Футболен шеф насъскал ултраси срещу играчите"}
{"url": "https://offnews.bg/obshtestvo/zapochva-proverka-za-bonusite-v-agentciata-po-vpisvania-691753.html", "text": "Проверка в Агенцията по вписванията, заради раздадените бонуси за времето, в което Търговския регистър не работеше, започва инспекторатът на правосъдното министерство. Очаква се проверката да приключи най-късно до две седмици, съобщи БНТ. През миналата седмица стана ясно, че в  Агенцията, отговорна за Търговския регистър, са получили бонуси за периода, в който той се срина. През октомври новото ръководство на агенцията е разпределило 600 000 лв. \"допълнителни възнаграждения за постигнати резултати\" за юли, август и септември. Решението за паричните премии е взето от шефа на агенцията Габриела Козарева, която беназначена през август. ", "date": "2018.11.12", "title": "Започва проверка за бонусите в Агенцията по вписвания"}
{"url": "https://offnews.bg/politika/pravitelstvoto-ne-se-pritesniava-ot-protestite-zashtoto-ne-opredelia-691770.html", "text": "Управляващите не са притеснени от , които в неделя блокираха основни пътни артерии, а на места се стигна дори и до гражданско неподчинение.Не правителството определя цената на горивата.Така председателят на Парламентарната група на ГЕРБ Цветан Цветанов коментира пред журналисти недоволството на протестиращите, след среща на Коалиционния съвет в сградата на Министерския съвет. Той обясни, че демокрацията дава право на всеки да изрази своето мнение. \"И не очаквайте държавата да е тази, която да спира изразяването на мнението на българските граждани. Не говорим за спиране, а за политики, които правим, информираност на българските граждани. А те са тези, които решават дали ще протестират или не“, коментира Цветанов. Той използва момента да припомни, че правителството има политика, която спазва стриктно - увеличаването на минималната и средната работна заплата, увеличение на заплатите в администрацията с 10 % и над 5 млрд. лева повече държавни разходи.По думите му това е стабилност и прогнозируемост на политиките, които може да реализира правителството в края на 4-годишния си управленски мандат. „С тези си обещания ние сме спечелили изборите, с „Обединените патриоти“ сме сложили подписите си за изпълнение на тази управленска програма и не виждаме никъде отстъпление от приетите ангажименти“, каза още Цветанов, цитиран от \"Фокус\".„Убеден съм, че с информираност всеки български гражданин е в правото си да избира какво желае – да имаме политическа криза и хаос или стабилност и прогноза за това, което се случва“, заяви още той.По отношение на цените на горивата той коментира, че има органи, които осъществяват необходимия контрол и формирането на цените се осъществява на пазарен принцип. „Не формират цената на горивата правителството или Коалиционния съвет“, подчерта Цветанов.Във връзка с продължаващите протести на майките на деца с увреждания и исканията им за оставката на вицепремиера Симеонов, Цветанов коментира: “Действията на всеки представител на Коалиционния съвет са били винаги за решаване на проблемите на майките и на децата с увреждания и затова сме предвидили 150 млн. повече в бюджета за догодина“.В същото време организаторите на протестите анонсираха нови блокади. Председателят на Синдикалната конфедерация „Съюз на българските транспортни работници“ в Благоевград Александър Стамболийски коментира, че в Благоевград, където снощи се стигна до сблъсъци, ще има нов протест. „Във Варна има нови протести още днес. Във Враца, доколкото знам, са обявили протест в сряда, в Пловдив също. Протестите ще бъдат мирни и ще бъдат пред общинските сгради. В София също ще бъдат организирани протести през седмицата. В момента обмисляме като цяло каква да бъде организацията и стратегията. Ние заявихме ясно какво искаме и на какво сме готови, и оттук нататък заедно с хората, които са ни гласували доверие, мислим да продължим с тази стратегия“, коментира Стамболийски, цитиран от \"Фокус\".На въпрос защо се стигна до гражданско неподчинение при протеста вчера, Александър Стамболийски отговори: „Честно казано, всички знаем какво подтикна хората към гражданско неподчинение и защо имаше момент, в който изпуснахме контрола и се стигна до там – защото хората вече са озверели и не вярват на обещания. Хората очакват промяна час по-скоро, защото джобовете им се изпразват със светкавична скорост“.", "date": "2018.11.12", "title": "Правителството не се притеснява от протестите, защото не определя цените на горивата"}
{"url": "https://offnews.bg/obshtestvo/tcarkvata-pochita-sv-joan-milostivi-691748.html", "text": "Църквата почита днес Св. Йоан Милостиви. Той живял през 7 век и бил син на Кипърския княз Епифаний.През целия си живот Йоан бил милосърден и щедър, прощавал обидите и никого не осъждал. Йоан бил женен и имал деца, но като овдовял млад, отказал се от света и посветил живота си на молитва. Той бил избран за патриарх в Александрия. Дълго се отказвал от високия сан, но най-после трябвало да склони пред желанието на царя и народа. Той започнал ревностно да изпълнява своите нови задължения, твърдо защищавал вярата против лъжеученията, помагал на бедните, търпеливо изслушвал всекиго, който идвал при него, и утешавал всички със съчувствие и добър съвет.Йоан смятал за загубен деня, в който няма на кого да окаже помощ.Мнозина укорявали патриарха за неговата щедрост. Те се бояли да не би да се свършат средствата на църквата. Но патриархът твърдо се уповавал на Бога, Който помага на милостивите. И действително, колкото и да раздавал, той никога не чувствал недостиг. Умеел и другите да подбужда към дела на милосърдие.Като разбрал, че е наближил краят на живота му, Йоан се приготвил за смърт и тихо починал. ", "date": "2018.11.12", "title": "Църквата почита св. Йоан Милостиви"}
{"url": "https://offnews.bg/izvan-terena/kak-fredi-merkiuri-napisa-we-are-the-champions-691773.html", "text": "В момента по кината с голям успех върви биографичния филм за покойния фронтмен на \"Куийн\" Фреди Меркюри \"Бохемска рапсодия\". Изминаха 25 години от смъртта на един от най-влиятелните и емблематични рокмузиканти, а песните му продължават да се пеят, колкото и клиширано да звучи.Една от тях сякаш е обречена на вечна слава и в света на спорта - това е химна \"We are the champions\", написана от Фреди през 1977 година след съвместното му участие с китариста Брайън Мей в шоу. При прощаването с публиката, феновете им запяват в отговор химна на футболния Ливърпул \"You'll never walk alone\". Двамата музиканти са изключително впечатлени и решават всеки от тях да напише песен на спортна тема, а след това по-добрата да бъде включена в албум. Меркюри пише \"We are the champions\", а Мей - \"We will rock you\".И двете песни стават хитове, а коя е по-добрата все още не е категорично ясно. Първоначално песента на Мей се изпълнява на концерти, но на стадионите звучи повече тази на Меркюри. Славата на \"We will rock you\" обаче тръгва първо от САЩ, където през 2009 година изчисляват, че тя е най-изпълняваната по време на спортни събития в НХЛ, НФЛ и МЛБ. Самият Меркюри приживе е бил изключително доволен от произведението си.\"Това е най-самовлюбената и високомерна песен, която съм писал. Мислех за футбол, докато я съчинявах. Исках да направя песен, която да се изпълнява заедно с публиката и да бъде приета добре и от феновете. Целех се в масите. Много мислих за това как ще я възприемат, но действителността надмина очакванията ми.Когато я изпълнихме за първи път на частен концерт в Лондон, публиката действително запя фенски песни между изпълненията ни. Безспорно, аз я направих много по-драматична от обикновените фенски скандирания, но вие си ме познавате\", разказва Меркюри.По традиция \"We are the champions\" звучи вече повече от 40 години след всеки голям спортен успех, а дълголетието и само показва гениалността на Меркюри.Друг любопитен момент около свързаното му със спорта творчество е песента \"Барселона\", изпълнена с оперната прима Монсерат Кабайе. Двамата се запознават още през 1986 година. С наближаването на олимпийските игри през 1992 година Кабайе моли Фреди да напише песен за родния й град Барселона, която да стане химн на игрите. Фреди пътува за каталунската столица, за да проникне в духа на града.В резултат двамата издават цял албум. Меркюри обаче умира осем месеца преди откриването на олимпиадата и организаторите избират песента на Сара Брайтман и Хосе Карерас \"Amigos Para Siempre\" за официален химн. Хората и до днес обаче смятат, че \"Барселона\" е била официалната песен на игрите.", "date": "2018.11.12", "title": "Как Фреди Меркюри написа We are the champions"}
{"url": "https://offnews.bg/sviat/tramp-i-putin-razgovariali-za-dogovora-za-raketite-sas-sreden-obseg-v-691769.html", "text": "Американският президент Доналд Тръмп е провел в Париж продуктивна дискусия с руския си колега Владимир Путин, като една от темите за разговор бил договорът за ликвидиране на ракетите със среден обсег. Това обяви говорителката на Тръмп Сара Сандърс. В края на октомври Тръмп обяви, че планира да оттегли САЩ от договора, защото Русия не спазва споразумението. Това предизвика критики и призиви към двете държави да спазват договора. По думите на Сандърс Тръмп е разговарял още с френския президент Еманюел Макрон, германския канцлер Ангела Меркел и други световни лидери. Сред обсъжданите теми били също търговията, санкциите срещу Русия, ситуацията в Сирия, Саудитска Арабия, Афганистан, Китай и Северна Корея. \"Те имаха много хубав и продуктивен разговор по време на двучасов обяд\", обясни Сандърс. По-рано Путин също обяви, че разговорът с Тръмп в Париж е преминал добре. Във френската столица се състояха тържества по повод стогодишнината от края на Първата световна война. Вечерта повечето пристигнали за тържествата световни лидери се събраха на заседание на Форум на мира, инициирано от Макрон. ", "date": "2018.11.12", "title": "Тръмп и Путин разговаряли за договора за ракетите със среден обсег в Париж"}
{"url": "https://offnews.bg/politika/dsb-izdiga-svetoslav-malinov-za-nov-mandat-v-ep-v-listata-na-demokrati-691774.html", "text": "ДСБ издига Светослав Малинов като водещ кандидат в единната листа на Демократична България за изборите за Европейския парламент през май догодина. Това са решили Демократи за силна България на национално съвещание през уикенда, съобщиха от партията.В приета резолюция на форума се възлага на Национално ръководство да организира щабове за подготовка на партията за явяване на Европейски, местни и предсрочни избори.Документът \"призовава към партньорство на всички опозиционни, проевропейски сили в дясноцентристкото пространство в предстоящите избори\".В обръщение към ДСБ и Демократична България, депутатът от ЕП Светослав Малинов, заявява: Благодаря на ДСБ за доверието, че ме избра да представлявам нашата партия в единната листа на Демократична България за Европейските избори през май 2019. Сигурен съм, че ще се справим. Доказали сме, че можем. Тази увереност в успеха идва и от факта, че само нашата коалиция Демократична България може наистина да представлява проевропейските българи. Имаме изключително доверие помежду си и искрено единомислие.Заедно можем повече, България може много повече.", "date": "2018.11.12", "title": "ДСБ издига Светослав Малинов за нов мандат в ЕП в листата на Демократична България"}
{"url": "https://offnews.bg/obshtestvo/vodata-spira-na-5-mesta-v-stolitcata-691747.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството.Подмяна на сградно-водопроводно отклонение на ул. „Св. Св. Кирил и Методий“ с. Иваняне налага спиране на водоподаването от 10:00 до 17:00 часа на с. Иваняне.Прекъсване на сградно водопроводно отклонение в жк. „Младост“ 1А налага спиране на водоподаването от 10:00 до 17:00 часа по ул. „Кръстьо Раковски“ от ул. „Д-р София Аврамова“ до ул. „Анна Ахматова“, бл. 550, ул. „ Кръстьо Раковски“ №2, 4, 5, 8, 10, 12, бул. „Александър Малинов“ №31, бл. 549, бл. 552, пазар „Пътеките“.Във връзка с подмяна на сградно водопроводно отклонение на ул. „Св. Иван Рилски“ Център , се налага спиране на водоподаването от 09:00 до 18:00 часа по ул. „Св. Иван Рилски“ от бул. „Ген. Скобелев“ до бул. „Христо Ботев“.Заради прекъсване на сградно водопроводно отклонение на ул. „Оборище“ в кв. „Подуене“ , се налага спиране на водоподаването от 09:30 до 17:00 часа по ул. „Буная“ от ул. „Марагидик“ до ул. „Каймакчалан“.Изпълнение на инвестиционен проект за реконструкция на уличен водопровод на ул. 367 в кв. „Модерно предградие“ налага спиране на водоподаването от 09:00 до 21:00 часа по ул. 367 от ул. 357 до ул.378, ул. „Георги Живков“ , ул. 369, ул. 368. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.11.12", "title": "Водата спира на 5 места в столицата"}
{"url": "https://offnews.bg/ikonomika/tragvat-vlakove-mezhdu-bankia-i-kazichene-691752.html", "text": "От средата на декември жителите и гостите на столицата ще могат да пътуват между Банкя и Казичене с влаковете на „БДЖ-Пътнически превози“ ЕООД без да се налага да се прекачват. Успехът идва след повече от две години убеждаване на институциите в необходимостта от пускането на подобни директни градски влакове, които да прекосяват територията на София. Инициативата, подета от сдружение „Градски транспорт и инфраструктура“ и подкрепена от бизнеса и общински съветници, ще позволи разстоянието от 33 км между двата крайни района на столицата, да се изминава за по-малко от 1 час.Макар всеки момент да се очаква железопътният превозвач да публикува окончателния вариант на разписанията на влаковете, може да се каже, че предложената организация ще бъде изпълнена. Влаковете по направлението София – Банкя се увеличават до 5 чифта, с един повече спрямо сегашния график.От сдружението напомнят, че градското направление Казичене – Банкя има сериозен потенциал за превоз на пътници, като интервалите могат да достигнат до 15-20 мин в най-натоварените часове на денонощието. Железопътната линия свързва най-големите индустриални зони в града, както и големите жилищни комплекси – Надежда, Подуене и Дружба.Остава отворен въпроса с интегрирането на превозните документи между влаковете и градския транспорт в София. В тази връзка от сдружението вече са изпратили писмо до Министъра на транспорта, информационните технологии и съобщенията г-н Росен Желязков с искане за скорошна промяна в тарифите на БДЖ-Пътнически превози ЕООД, която да позволи издаването на единен превозен документ – влак-метро-трамвай-автобус.Новият билет ще дава възможност за лесно прекачване за пътниците, особено в гарите, които са свързани с метростанции. Така например, пътниците от Перник ще могат да стигат до НДК с влак и метро без да се налага да купуват два билета.", "date": "2018.11.12", "title": "Тръгват влакове между Банкя и Казичене"}
{"url": "https://offnews.bg/analizi-i-komentari/globalen-pakt-za-migratciata-shto-e-to-691755.html", "text": "Предстоящото подписване на Глобалния пакт за миграцията, подготвен от ООН, отново разбуни духовете у нас.  и националисти вече изразиха опасения от съдържанието на документа и го сравниха с Истанбулската конвенция.\"БСП е против наред с бежанците от войни от пакта да се облагодетелстват всички мигранти по всякакви други причини, включително и тези, които нямат паспорти\", заяви Корнелия Нинова.В отговор външният , че предстои дебат за подписването на пакта и че целта му е да спре незаконната миграция.Повтаря ли се сценарият с Истанбулската конвенция и какво пише в пакта?През март Европейската комисия поиска от Съвета на ЕС да я упълномощи да подпише от името на съюза Глобалния пакт за безопасна, организирана и законна миграция, наричан за кратко Глобален пакт за миграцията. Той трябва да бъде приет на Междуправителствена конференция в Мароко на 10 декември 2018 г. Документът адресира проблема с миграцията на глобално ниво и цели да обхване всичките му аспекти - от спасяването на човешки живот, осигуряването на закрила на нуждаещите се, справянето с първопричините за незаконната миграция и принудителното разселване до оказването на подкрепа на насилствено разселените общности по света. Мотивът е, че никоя държава няма ресурсите да се справи сама с толкова сложен световен проблем. Пактът трябва да отговори на опасенията в обществото за демографските, икономически, социални и екологични промени, които се случват във връзка с миграцията.До момента са публикувани няколко версии - чернови или наричани още \"\" на текста. ЕК уточнява, че Глобалният пакт за миграцията не поражда и няма за цел да породи каквито и да било правни задължения съгласно националното или международното право. Той действа, зачитайки националния суверенитет и правото на всяка държава да определя своя миграционна политика, която не противоречи на международното право.Пактът описва, че ще провежда политики на база на събирани актуални данни за миграцията, превенция на причините, водещи до вълни от мигранти и ще действа в подкрепа на мигрантите, зачитайки техни основни човешки права.Какво ново може да се случи?Ще бъде разработен уебсайт за легалните възможности за миграция във всяка държава - законодателство, визови изисквания, такси, условия за започване на работа, разходи за живот и др.Предвижда се да бъдат отворени информационни центрове, където по-чувствителните групи (деца, жени) могат да получат подкрепа и да контактуват с представител на своята държава. Новодошлите мигранти ще бъдат консултирани за правата си и за възможностите пред тях. Ще бъдат организирани информационни курсове по ориентация още преди заминаването. Тази информация би била полезна на трудовите мигранти, които често попадат на недобросъвестни работодатели. ще се гарантира, че във всеки момент всеки мигрант би могъл да получи правна помощ.Друга цел е да се намалят хората без националност - вкл. чрез регистриране на ражданията на мигранти и гарантиране, че и жените, и мъжете могат да предоставят своята националност на децата си, както и да предоставят националност на децата, родени на територията на друга държава.Предвижда се на всички лица, които чакат решение за гражданство или пребиваване, да бъде издаван регистрационен документ от съответната общи, който да служи за взаимодействие с властите и достъп до услуги.За улеснение на трудовата миграция и намаляване на свързаните с нея проблеми се насърчават международни и двустранни споразумения  - за либерализация на визовия режим, свободно движение между някои държави, виза за няколко държави едновременно и др.Говори се и за \"климатични\" мигранти - такива, приинудени да напуснат теротории заради имененията в климата. Спроед пакта те трябва да бъдат подкрепяни и на това основание могат да им бъдат предложени визи или да бъдат разработени планове за преселване.Ще се работи за улесняването на разделени по визови причини семейства, като се вземе предвид най-вече интересът на децата.Препоръчва се и разширяване на възможностите за академична мобилност - на преподаватели, изследователи, студенти и др.Особено внимание се обръща на трудовата миграция и намаляване на злоупотребите и трудностите, свързани с нея. Препоръчва се затягане на нациопналната регулация срещу трудовата експлоатация - особено на децата. Друга конкретна мярка е забраната да бъдат изземани от работника разрешителните му за работа и лични документи с цел той/тя да бъде възпрепятстван да напусне.БежанциПредвижда се разработване или надграждане на съществуващи национални и регионални практики за приемане и пребиваване с подходяща продължителност на мигранти по състрадателни, хуманитарни или други съображения. Това се отнася за хора, принудени да напуснат държавите си поради природни бедствия и други несигурни ситуации. На тях могат да се рпедложат хуманитарни визи, частни спонсорства, достъп на децата до образователната система, временни разрешителни за работа.Предлага се и подобряването на комуникацията на мигрантите с техните близки - мигриращите да имат по-лесен достъп до комуникации, за да държат в течение семействата си за местоположението и състоянието си. При евентуална смърт останките им да могат да бъдат изпратени в страната, от която са дошли, а при невъзможност за идентифициране - да бъдат третирани с уважение. Ще бъдат направени и центрове, в които близките на изчезнали мигранти могат да следят за актуална информация за тяхното местонахождение.Документът посочва, че задържането на мигранти трябва да се случва само в крайни случаи, зачитайки правата им, осигурявайки им правна подкрепа и информация на разбираем за тях език, като през цялото време се зачитат правата на децата.Пактът насърчава държавите да обмислят планове за осигуряване на здравни услуги на мигранти - вкл. като обучат персонал как да работи с по-чувствителните групи и като се осигурят преводачи.ФинансиСпециален раздел в пакта е отделен на финансите. Споразумението се обявява за \"насърчаване на по-бърз, по-безопасен и по-евтин трансфер на парични преводи и насърчаване на финансовото приобщаване на мигрантите\". Целта е таксите за парични преводи да не надвишават 3%, а до 2030 г. да бъдат елиминирани тези с такси над 5%.ООН призовава страните членки възможно най-скоро да разработян национални планове за прилагането на пакта.", "date": "2018.11.12", "title": "Глобален пакт за миграцията: що е то?"}
{"url": "https://offnews.bg/futbol/sled-40-godini-zabrana-zheni-v-iran-otnovo-prisastvaha-na-futbolen-mac-691800.html", "text": "Голяма стъпка напред в борбата за правата на жените беше направена в Иран. В страната след близо 40 години забрана жени бяха допуснати да посетят футболен мач. Това се случи по време на финала на азиатската Шампионска лига между местния отбор Персеполис и японския Кашима на стадион „Азади“, където е имало повече от 80 хиляди фенове.Това е прецедент в най-новата история Иран, след като от ислямската революцията през 1979 г. насам, жените спазват строги правила като покриването на косите си с хиджаб, скромното облекло, забрана за употреба на алкохол, забрана да присъстват на спортни събития, в които участват мъже и др.От години обаче повечето от жените там са далеч от убеждението, че задачата на една жена е да стои вкъщи, да слуша мъжа си и да ражда деца. А тези, които се борят за правата си, често живеят опасно.Това се потвържадава и през март тази година, когато 35 жени биват задържани за опит да влязат на футболен двубой.Отпорът срещу строгите закони на иранките обаче не спира. През 2017 г. Масих Алинежад е жената, която създава инициативата „Бялата сряда”. В знак на протест всяка сряда хиляди иранки се обличат в цвета на мира, за да покажат, че не са се отказали да се борят за правото си на избор. Тогава подкрепа получават и от мъже, които носят бели дрехи, застанали до своите съпруги, рамо до рамо със своите сестри, майки, приятелки.По време на протестите в столицата Техеран в началото на тази година жени демонстративно свалят забрадките си и публикуват снимки в социалните мрежи. По-късно полицията обявява, че няма да арестува жените, които не са с прикрити коси.Напредък от страна на властите се е забелязъл и по време на световното първенство в Русия, когато на жените им е било позволено да гледат на голям екран изявите на националния отбор срещу Испания на стадион \"Азади\".Според данни на агенциите повече от 500 жени са се осмелили да влязат на футболната среща в Техеран. Повечето от тях са били жени и близки на футболистите. Преди влизането им обаче те са преминали през три проверки за безопасност и са били отделени в определена част на съоръжението.Посещението на жените на футболния мач се счита за „жест“, който се разглежда като стъпка към евентуално прекратяване на забраната. От ФИФА също работят с Иран, в опит да сложат край на забраната.На терена японският Кашима Антлърс спечели трофея за първи път в историята си и ще участва на световното клубно първенство. Двубоят в Техеран завърши 0:0, но японците бяха спечелили с 2:0 в първата среща у дома.Въпреки успеха на японците, случващото се на трибуните се оказва много по-интересно от събитията  на терена.", "date": "2018.11.12", "title": "След 40 години забрана жени в Иран отново присъстваха на футболен мач"}
{"url": "https://offnews.bg/futbol/na-gerena-opriaha-do-vratar-bez-ofitcialen-mach-za-levski-691775.html", "text": "Вратарската криза в Левски може да бъде решена още по време на паузата за националните отбори. Спортно-техническото ръководство обмисля да даде шанс на някого от младите си вратари до края на първенството.Причината е, че словакът Мартин Полачек и бившият капитан Божидар Митрев правят много слаб сезон и се надпреварват да грешат в почти всеки мач.В момента на \"Герена\" разполагат с Николай Кръстев, Петър Иванов и Димитър Шейтанов. Само последният няма официален мач за Левски. Възможно е обаче това да се промени твърде скоро, пише \"Тема Спорт\".Шейтанов е считан за голям талант и на няколко пъти бе спряган за раздяла с клуба. През лятото той дори се сбогува с Левски и изкара и пробен период в популярния английски тим Лийдс Юнайтед. Преди това интерес към него имаше от австрийския ФК Залцбург. Трансфер не се осъществи и той се завърна на \"Герена\".Как ще бъде решавана вратарската криза ще стане ясно от избора на треньора Славиша Стоянович за предстоящата контрола с Монтана по време на паузата за национални отбори. Очаква се, че избраният за този спаринг, ще получи шанс за изява и в шампионатния сблъсък срещу Ботев (Враца). Мачът с Монтана е в събота, 17 ноември, от 11,30 часа на \"Герена\".", "date": "2018.11.12", "title": "На \"Герена\" опряха до вратар без официален мач за Левски"}
{"url": "https://offnews.bg/112/fejsbuk-grupa-razkri-kradetc-predi-politciata-691750.html", "text": "Обикновени граждани от София успяха да разкрият крадец със собствено разследване и с помощта на социалните мрежи. При това преди полицията, съобщи бТВ.Мъж обикаля входовете на три столични квартала. Маниерът му навсякъде е еднакъв – проверява дали стопаните са оставили отключено.Първо крадецът е записан от камери да влиза в апартамента на младо семейство от „Манастирски ливади”. До сряда същият човек е записан от камерите на още два апартамента – в кварталите „Младост” и „Лагера”.Тримата потърпевши споделят кадрите във „Фейсбук”. Така започва разследване, което установява, че извършителят е един и същ. Отново в социалната мрежа крадецът е разпознат от негов комшия.24 часа след последния опит за обир в „Лагера” потърпевшите, с помощта на останалите потребители на групата „Видяно в София”, вече имат и адреса на крадеца, плюс информация за роднините му и фейсбук профила му.Оказва се, че той живее в кв. „Редута”, казва се Йордан. Съсед от близка къща също потвърждава, че човекът от записите на охранителните камери е въпросният Йордан. И наскоро е излязъл от затвора.Един от потърпевшите – Любомир Коцев, е качил първи клип с крадеца във „Фейсбук”. Много хора го попитали откъде и какви камери да си купят, за да се защитят. Той признава, че не е подал жалба в полицията, но обеща да подаде.От полицията заявиха, че извършителят все още се издирва.", "date": "2018.11.12", "title": "Фейсбук група разкри крадец преди полицията"}
{"url": "https://offnews.bg/obshtestvo/iiakv-smenia-nimh-v-ban-691799.html", "text": "БАН създава ново самостоятелно научно звено на мястото на Национален институт по метеорология и хидрология (НИМХ), който трябва да излезе от академията в началото на следващата година. Новото звено е с работно наименование „Институт за изследване на атмосферата, климата и водите“ (ИИАКВ), съобщава \"Фокус\". В новото звено ще се отделят част от дейността, активите и пасивите на сегашния НИМХ – БАН. То ще започне да функционира от 1 януари 2019 година. От същата дата ще функционира и НИМХ към Министерството на образованието и науката (МОН).Учените, специалистите и членовете на научно-помощния персонал на НИМХ трябва да подадат заявление, ако искат да работят в новото научно звено.От съобщението става ясно, че информацията за това ще бъде конфиденциална до обособяването на двете звена, едното в БАН, другото в МОН.Срокът за подаване на заявленията е 20 ноември. Тези, които решат да останат в БАН, в новото звено, ще запазят научните си степени и академични длъжности. Те ще запазят проектите си и условията за работа, в т.ч. ползваната научна инфраструктура.На 31 октомври от Управителния съвет на БАН е обявен конкурс за директор на Института за изследване на атмосферата, климата и водите при БАН със срок за подаване на документи до 30 ноември.", "date": "2018.11.12", "title": "ИИАКВ сменя НИМХ в БАН"}
{"url": "https://offnews.bg/sviat/osadiha-britanska-dvojka-krastila-bebeto-si-na-adolf-hitler-691794.html", "text": "Британска двойка, кръстила детето си на нацисткия диктатор Адолф Хитлер, беше осъдена за членуване в забранената на Острова неонацистка организация Национална акция, предаде Би Би Си.Кралският съд в Бирмингам е повдигнал обвинения на 22-годишния Адам Томас и 38-годишната Клаудия Пататас от Банбъри, както и на техния приятел - 27-годишния Даниел Богунович от Лестър, за членство в забранената организация Национална акция. Съдиите от Кралския съд в Бирмингам разбрали, че двойката дала презимето Адолф на бебето си в чест на Хитлер и видели снимки на Томас как приспива детето в одежди на нелегалната расистка организация Ку-клукс-клан. Неонацистката група Национална Акция е основана през 2013 г., но бе забранена като терористична организация 3 години по-късно, когато отпразнува убийството на Лейбъристката депутатка Джо Кокс. Тя бе простреляна и прободена от местен гражданин, който също имаше връзки с организацията.В дома на Томас и Пататас полицаи открили два броя ножове тип мачете. Те са били в спалнята, в която спяло бебето. При обиск са открити и два лъка, които били на няколко метра от креватчето, кухненски принадлежности във формата на свастика, както и медальони, знамена и дрехи, извезани със символи на Национална акция и нацистката паравоенна организация Шуцщафел (СС).", "date": "2018.11.12", "title": "Осъдиха британска двойка, кръстила бебето си на Адолф Хитлер"}
{"url": "https://offnews.bg/protesti/protestirashti-v-pleven-zarezhdat-gorivo-za-zhalti-stotinki-691771.html", "text": "Участници в протеста за горивата в Плевен публикуваха в социалната мрежа видео как колона от автомобили зарежда за жълти стотинки на бензиностанция в града.Вече трета седмица протести за високите цени на горивата се провеждат в цялата страна.От миналата седмица те са и срещу поскъпването на задължителната застраховка \"Гражданска отговорност\".И този уикенд демонстрационни автошествия имашпе в няколко града. В София за часове бе блоикирано кръстовището на Орлов мост. Във  и  протестите прераснаха в гражданско неподчинение.", "date": "2018.11.12", "title": "Протестиращи в Плевен зареждат гориво за жълти стотинки"}
{"url": "https://offnews.bg/futbol/petar-hubchev-v-zhivota-sam-normalen-chovek-691795.html", "text": "Селекционерът на националния отбор Петър Хубчев отговори на въпроси на привърженици преди старта на лагера на \"лъвовете\" за мачовете от Лигата на нациите срещу Кипър и Словения. Хубчев говори в чат на живо в официалната страница на \"трикольорите\" във \"Фейсбук\". Хубчев говори по всякакви теми, като не липсваха и закачливи въпроси. Един от привържениците го попита за прословутата му каменна физиономия и защо така рядко се усмихва.\"Това са етикети, лепнати от пресата или от някои приятели, но аз в живота - близките ми хора смятат, че съм нормален човек. В работата си човек трябва да бъде сериозен. Е, има моменти, в които се радваме и се усмихваме, празнуваме. Но в по-голяма част от работата си, независимо дали е футбол, трябва да бъдеш много сериозен\", заяви Петър Хубчев.Някои футболисти като че ли се притесняват от очакванията, които се пораждат с всяка победа, но трябва да го приемат. Може би някои го виждат като бреме. Мотивацията е много важен фактор в спорта. Аз предпочитам индивидуални разговори с футболистите. И като се убедя, че това са подходящите хора, съм по-склонен да работя с тях - дори и да са с по-малки качества, но да са по-всеотдайни. С удоволствие бих организирал лагер за футболисти, които не са в селекцията. Всеки месец бих го правил, но така е съставен календарът, че е невъзможно да се случи\", каза Хубчев.\"Най-важни при избора на играчи са хъсът и спортната злоба, а също и готовността да се раздадеш за националния отбор. Трябва да тичаш малко повече. В националния отбор никога не е стоял на дневен ред въпросът за подмладяване. Последното нещо, което ме интересува, са годините и от кой клуб идват играчите. Според мен имаме светло бъдеще, особено след откриването на базата в Бояна. Във всички възрастови групи имаме много добри момченца, но това не дава гаранция. Голямата крачка е от старшата възраст към мъжкия футбол\", добави спецът.\"Имах едно предложение, когато започнах работата си - да направим списък с българчета, които живеят извън страната, и да ги следим. Аз знам поне 5 имена. Има добри такива футболисти\", каза още Хубчев.\"Много е грешно да мислим, че сме фаворити срещу който и да е отбор. На базата на постижения отпреди 25 години ли сме такива?! Вижте къде играят футболистите на Словения и тогава ми кажете, че ние сме фаворити. Не съм аз човекът, който може да коментира и да изказва публично мнение и препоръки за вътрешното първенство.Аз съм го изказвал много пъти пред когото трябва, но други хора трябва да го решават. Разликата между Лудогорец и другите не е толкова голяма вече. За мен Лудогорец продължава да е най-качественият отбор, но не с такава разлика\", завърши националният селекционер.", "date": "2018.11.12", "title": "Петър Хубчев: В живота съм нормален човек"}
