{"url": "https://offnews.bg/obshtestvo/kraj-na-tapata-na-bul-balgaria-pusnaha-dvizhenieto-na-mosta-kam-vito-711228.html", "text": "Движението по моста от бул. \"България\" към булевард \"Витоша\" е възстановено, съобщи Столична община. Обновена е хидроизолацията на пътното платно, положена е асфалтовата настилка и е поставена нова обезопасителна ограда. Движението по бул. „България“ бе възстановено на 19 август, работата по моста към бул. „Витоша“ обаче продължи с обещанието да приключи на 15 септември. Тази година бе ремонтиран основно участъкът от бул. „Черни връх“ до бул. „Акад. Ив. Гешов“, а миналата – от бул. „Акад. Гешов“ до бул. „Гоце Делчев“. ", "date": "2019.09.15", "title": "Край на тапата на бул. България, пуснаха движението на моста към Витошка"}
{"url": "https://offnews.bg/112/katastrofa-s-kolata-na-tcveta-karaiancheva-trima-v-bolnitca-sled-udar-711230.html", "text": "Автомобил, в който е пътувала председателят на парламента Цвета Караянчева, е катастрофирал край Хитрино. Тя е откарана в болница със счупена или пукната ключица и два прешлена, съобщи Нова тв. От НСО са потвърдили за пътен инцидент с тяхна кола. За да избегне челния сблъсък, шофьорът от първата кола в кортежа, в която е била Караянчева, е завъртял автомобила така, че ударът да бъде страничен.Сблъсъкът е станал на пътя Шумен - Силистра днес, 31 – годишната водачка на Ауди А4 се е ударила в насрещно движещ се лек автомобил, съобщи МВР, без да уточнява кои са участниците в катастрофата с автомобила на НСО. Жената зад волана загубила управление, след като попаднала на опесъчен участък на пътя. Трима са в болница след удара. Пробите за алкохол на водачите са отрицателни.Работата по изясняване на причините за пътния инцидент продължава.", "date": "2019.09.15", "title": "Катастрофа с колата на Цвета Караянчева, трима в болница след удара"}
{"url": "https://offnews.bg/politika/plenumat-na-bsp-edinodushno-zad-maia-manolova-za-kmet-na-sofia-711229.html", "text": "Пленумът на БСП утвърди единодушно кандидатурата на Мая Манолова за кмет на София.Гласуването беше анблок с останалите кандидати за кметове, като всички бяха подкрепени без гласове \"против\" и \"въздържал\" се. Очаквано пленумът потвърди решението на градската конференция в София за подкрепа на Мая Манолова. Кандидатите за всички областни градове на партията вече са ясни, пленумът, който продължва,  трябва да реши кого да издигне във Варна, тъй като местната структура не излезе с решение. Вариантите са лидерът на партия \"Възраждане\" Костадин Костадинов и на кап. I ранг Георги Георгиев.", "date": "2019.09.15", "title": "Пленумът на БСП единодушно зад Мая Манолова за кмет на София"}
{"url": "https://offnews.bg/politika/borislav-ignatov-targat-za-smetosabiraneto-na-sofia-da-se-prekrati-ne-711234.html", "text": "Кандидатът за кмет на София от Демократична България арх. Борислав Игнатов се обяви категорично за незабавното прекратяване на новата обществена поръчка за сметосъбиране в столицата.Според него тя фиксира досегашния провал в управлението на отпадъците за нови 5 години напред, въпреки че ще бъдат похарчени почти 500 милиона лева от парите на столичани.Той изрази мнение и по позицията на конкурента му за поста на \"Московска\" 33 Мая Манолова. Вчера тя обяви, чеСпоред арх. Игнатов обаче референтдум не решава проблема.Игнатов се обявяви против морално остарелия, неефективен и несъобразен с действащото екологично законодателство проект за столичен инсинератор, който според него \"ще добави нов източник на фини прахови частици във въздуха на София, както и цял букет от други замърсители\".\"В нарушение на закона, инсинераторът ще изгаря отпадъци, от които 55% могат да се рециклират и 20% да се компостират. Това ще направи невъзможно достигането на изискванията, заложените в пакета от мерки за кръгова икономика на ЕС. Същевременно, проектът е икономически неизгоден, налива средства в \"Топлофикация София\" ЕАД - едно дружество в предфалитно състояние, със значителна задлъжнялост и дългогодишни оперативни загуби\", катероричен е Игнатов.Ето и цялата позиция на кандидата за кмет на София от Демократична България:Само с прилагането на европейските практики можем да решим проблема с управлението на отпадъците на СофияВчера изгледах репортажа с кандидата за кмет на София г-жа Мая Манолова от портала на сметището в с. Долни Богров. Съвсем очаквано за мен, старателно замитаните досега проблеми с управлението на отпадъците на столицата нахлуват в дневния ред на предизборната кампания и ще я бележат до последния ѝ ден.Къде е проблемът?От самото си създаване Демократична България се обявява против настоящата концепция за управление на отпадъците на София, в края на която трябва да застане скъпо и безсмислено съоръжение за изгаряне на т.нар. „РДФ-гориво\". Предупреждавали сме многократно, че работата на Завода за механично и биологично третиране на отпадъците (ЗМБТ) е белязана от тежка непрозрачност. Между числата, които откриваме на занемарения му сайт, годишните доклади за дейността, изпратени в МОСВ, и отговорите на общината по ЗДОИ - изплуват постоянни разминавания в размер на стотици хиляди тонове боклук, които потъват на места като Долни Богров – едно от многото сметища в страната в безкраен процес на „рекултивация\", които често завършват със „самозапалване\". Същевременно, поради феномена на общата метална кофа и отсъствието на разделно събиране, произведеното РДФ-гориво в ЗМБТ е с ниски калорични качества, висок процент негорими примеси и висока влажност, което принуждава потребителите му – основно циментовите заводи, да го смесват с вносни отпадъци. Същото очаквам да се случи, ако изгарянето става в съоръжение в София, с което влаковете с бали вносни отпадъци ще потеглят и към столицата, по примера на Гълъбово, Перник и Бобов дол. Гражданите трябва да знаят, проектът за столичен инсинератор би бил последният в историята структурните фондове на ЕС, защото грантове за изгаряне на отпадъци след 2020 г. не се предвиждат. Не е чудно, че проектът стои на трупчета в Брюксел от края на миналата година, въпреки бодряшките обяснения на екипа на г-жа Фандъкова, че одобрението ще дойде всеки момент.Какво трябва да се направи?Проблемът с боклука няма да се реши с референдум, както предлага г-жа Манолова, а с прилагане на европейските практики за управлението на отпадъците. Най-големият референдум са самите избори! Докато ГЕРБ, БСП и другите партии около тях спорят, кой ще изгаря отпадъците най-добре, аз и Демократична България представихме в нашата програма „София - чиста и зелена столица\" , концепция основана на принципите на кръговата икономика, разделянето на потоците отпадъци, рециклиране, компостиране и прилагане на принципа „замърсителят плаща\" и определянето на справедлива такса смет за гражданите и фирмите. Обявяваме се против морално остарелия, неефективен и несъобразен с действащото екологично законодателство проект за столичен инсинератор, който ще добави нов източник на ФПЧ във въздуха на София, както и цял букет от други замърсители. В нарушение на закона, инсинераторът ще изгаря отпадъци, от които 55% могат да се рециклират и 20% да се компостират. Това ще направи невъзможно достигането на изискванията, заложените в пакета от мерки за кръгова икономика на ЕС. Същевременно, проектът е икономически неизгоден, налива средства в \"Топлофикация София\" ЕАД - едно дружество в предфалитно състояние, със значителна задлъжнялост и дългогодишни оперативни загуби.Настояваме още веднъж, незабавно да бъде прекратена новата обществена поръчка за сметосъбиране, защото тя фиксира досегашния провал в управлението на отпадъците за нови 5 години напред, за почти 500 милиона. От поръчката ще спечелят само приятелските кръгове на властта, а гражданите получават повече от същото - лоша услуга, несправедлива такса смет и корупция.С решението в нашата програма излизаме пред избирателите, за да поискаме тяхната подкрепа още на 27 октомври, не на бъдещи референдуми. Градове като Любляна успяха, сега е наш ред!Арх. Борислав Игнатов, кандидат за кмет на София от Демократична България", "date": "2019.09.15", "title": "Борислав Игнатов: Търгът за сметосъбирането на София да се прекрати незабавно"}
{"url": "https://offnews.bg/volejbol/teodor-salparov-se-zakani-na-frantcia-711223.html", "text": "Либерото на националния отбор на България Теодор Салпаров не скри радостта си след победата над Португалия с 3:1 в Монпелие на европейското първенство.Предстоящите срещи с Франция и Италия ще имат значение само за крайното класиране. В следващия си мач националите срещат Франция в понеделник от 21:45 ч. българско време. Салпаров пък разкри, че \"трикольорите\" винаги играят трудно срещу \"петлите\".\"Днешният мач бе много напрегнат. Най-хубавото бе, че победихме с 3:1 и се класирахме за 1/8-финалите. С Франция винаги играем много трудно.Изключително играят и до момента в турнира пред собствена публика. Показват най-доброто си, на което са способни. Ще играем напълно освободена срещу Франция.Наскоро сме ги побеждавали, преди няколко месеца в Лигата на нациите. Защо да не го направим и сега\", каза Салпаров пред официалния фейсбук на Българската федерация по волейбол.", "date": "2019.09.15", "title": "Теодор Салпаров се закани на Франция"}
{"url": "https://offnews.bg/nashite-avtori/bageri-na-razsamvane-711236.html", "text": "Сънувах кошмар. Модерен социален кошмар.Едни багери бяха дошли и започнаха да разкопават паркинга и градинката до блока.Беше неделя сутринта. Време, в което няма на кого да се оплачеш, камо ли да попиташ и да ти се отговори.Багеристите бодро псуваха и изпълняваха нарежданията на дебел мъж с кожена диагоналка и черни очила. За няма и две-три минути имаше дупка голяма колкото да влезе джип. Ей, днешните багери не са като едновремешнните. Докато кихнеш и са изкопали света.От съседните блокове започват да надничат сънени хора. Гледат и се чудят какво става. Някой се провиква да престанат. Мениджърът с диагоналката прави приканващ жест в стил „ела ми, че нещо не те чувам“. Най-смелата жена от квартала, (ако не сте забелязали в тези ситуации, винаги жените са по-смелия пол), пък и най-бързата изтичва долу. Жената започва да пита, а после и да вика. Мъжът с диагоналката не я чува. Гледа вляво и си мисли за свои си неща. Събират се още няколко човека. Вече има и мъже. Аз също слизам. Уж да разходя кучета, ама не само. Всички питат какво става.Мениджърът изчаква количеството въпроси да придобие критична маса и отговаря просто:- Ще строим. Колоперация с магазини – доуточнява мениджърът.- Ма как ще строите? Това е паркингът. От четиридесет години тук си спираме колите, а на площадката играят децата ни.- Паркин-маркинг... аз не ги измислям тези работи!- Кой ги измисля? – пита множеството.Мениджърът не отговаря. Вади цигара от онези безвредните и започва да пуши. Докато е зает да пуши, багерите са изкопали чудовищна дупка. Две от колите на паркинга са блокирани, но това са детайли.- Ще се обадим в общината – заплашва някой.- Бе, ти да не мислиш, че ще копаем без да имаме разрешение? – подиграва се мениджърът – Да не сме некакви прости?- И защо в неделя сутринта?- Е, що не? – контрира диагоналката – След девет е законно.- Това е общински терен!Диагоналката само се усмихва и вади втора безвредна цигара.Един находчив съсед звъни на 112. От там му обясняват, че ще предадат сигнала на когото трябва. След десет минути багерите са се погрижили градинката и паркингът да не съществуват. От 112 продължават да предават сигнала на когото трябва.Няколко отчаяни жени ( пак жени) застават срещу единия багер и започват да му пречат. Диагоналката завоалирано заплашва с бой и съд. В тази последователност. После съобщава полудискретно, че този строеж не е на кой да е. И да си опичаме акъла.Часът е 10. Денят неделя. Бесен съм. Събуждам се от яд. Търкам очи и разбирам, че съм сънувал кошмар.Слава богу, че живеем в правова държава, където се спазват законите, общината се грижи за хората и техните нужди. Добре, че мениджърите с диагоналките останаха в 1995 година. Слава богу, че има институции и справедливост. Всичко е било гаден сън, защото това НЯМА как да се случи наистина!Ох, отдъхнах си.", "date": "2019.09.15", "title": "Багери на разсъмване"}
{"url": "https://offnews.bg/futbol/treniorat-na-pszh-podkrepi-nejmar-sled-atraktivnoto-mu-zavrashtane-711232.html", "text": "Треньорът на Пари Сен Жермен Томас Тухел похвали реакцията на суперзвездата Неймар, след като той бе посрещнат с освирквания от феновете на клуба при завръщането си в игра след лятна трансферна сага.Бразилецът бе и контузен и се завърна по най-добрия начин с атрактивен и решаващ гол над Страсбург. Той вкара с акробатично изпълнение за минимална победа с 1:0.\"Не беше лесно защото той е чувствителен човек. Но той се справи добре. Това е животът. За феновете също не беше лесно по време на трансферния прозорец. Поради това и трябва да приемем тяхното поведение.Аз няма да съдя поведението им, то е каквото е. Не беше лесно, обаче. Той може да играе по-добре, да дриблира и да се включва повече.Ще му трябват няколко мача да се върне и да намери ритъма си и физическите си качества, за да може да направи играта ни по-бърза със спринтовете си. Той умее да решава всеки един мач. Аз съм щастлив, че той показа това в последната минута\", каза Тухел.", "date": "2019.09.15", "title": "Треньорът на ПСЖ подкрепи Неймар след атрактивното му завръщане"}
{"url": "https://offnews.bg/futbol/manchestar-siti-ne-bil-nepobedim-711225.html", "text": "Мениджърът на Манчестър Сити Пеп Гуардиола не скри разочарованието си след шокиращата загуба на \"гражданите\" с 2:3 при гостуването на Норич в среща от 5-ия кръг на английскта Висша лига.\"Не мисля, че контузията на Лапорт е пагубна за нас. Имаме достатъчно добри защитници, за да се справим. Нека да не забравяме, че Стоунс и Отаменди доста дълго време са играли заедно и са от доста време в отбора, а освен това благодарение на тях сме печелили доста мачове.Лапорт е контузен, а Компани вече е в Андерлехт. Просто нямаше как да предвидим тази травма. Ако знаехме какво ще се случи щеше да е друго. Трябва да подобрим играта си в защита и това е факт. Мисля, че можем да се справим далеч по-добре.Познавам добре моите момчета, знам какво сме постигнали и знам какво можем да постигнем. Не можем обаче да побеждаваме във всеки един мач и да завършваме сезона с по над 90 точки в актива си, така че е нормално да допускаме и загуби.Трябва да поздравя Норич, те определени го заслужават. Знаехме какво да очакваме, но бяхме изненадани неприятно. Не бяхме готови за това поражение, ако трябва да съм честен, но ще се върнем на правилния път\", каза Гуардиола.След загуба от Норич, Сити се отдалечи от водача във временното класиране Ливърпул. \"Гражданите\" са на второто място с актив от 10 точки, докато мърсисайдци се откъснаха на върха с 15 пункта.", "date": "2019.09.15", "title": "Манчестър Сити не бил непобедим"}
{"url": "https://offnews.bg/bojni/tajsan-fiuri-blagodaria-na-gospod-che-uspia-da-me-spasi-v-tozi-mach-711238.html", "text": "Бившият световен шампион в тежката категория на професионалния бокс Тайсън Фюри разкри, че не е виждал почти нищо в края на битката с Ото Валин.Циганския крал постигна 29-и успех в кариерата си, след като надделя по точки над шведа в 12-рундова кървава среща в Лас Вегас. Съдиите отсъдиха 116:112, 117:111 и 118:110 в полза на британеца. Фюри не пропусна и да предизвика Дионтей Уайлдър, с когото вече се би преди година.\"Благодаря на Господ, че успя да ме спаси в този мач, той ми даде сила. Поздравления за Ото, справи се по невероятен начин. Той е супербоец, викинг, нанесе ми много удари.Дионтей Уайлдър, искам те в следващия си мач! Този двубой ме научи, че мога да понасям много тежки удари. Всеки мач ти дава нещо ново, нещо различно. Знам, че съм готов за Уайлдър\", каза Фюри.Ото Валин пък не спести похвалите си по адрес на Циганския крал.\"Направих всичко по силите си. Дадох най-доброто от себе си. Тайсън е велик шампион. Никой не може да се съмнява в моето сърце или в това, че съм добър боксьор\", сподели Валин след загубата.", "date": "2019.09.15", "title": "Тайсън Фюри: Благодаря на Господ, че успя да ме спаси в този мач"}
{"url": "https://offnews.bg/obshtestvo/dotc-lozanov-kojto-drapna-shaltera-na-bnr-mozheshe-da-izvarshi-ubij-711231.html", "text": "Радиото на 13 септември влезе в криза, свързана с отстраняването и връщането на Силвия Великова като съдебен репортер и водещ, и със спирането на целия ефир. Това заяви медийният експерт Георги Лозанов и бивш председател на СЕМ доц. Георги Лозанов. И за двете събития се появиха неубедителни обяснения, смята той. Обяснението за профилактика много трудно може да бъде доказано. Ако се окаже, че е по някаква друга причина и в резултат на някаква персонална воля, някой е спрял радиото по политически или други причини, той си е навлякъл огромна беля, защото това е нещо, което пряко попада под санкцията на закона и то под тежък състав, защото е свързано с националната сигурност. Ако през това време, когато ефирът беше замлъкнал, беше станало, да кажем, някъде голямо наводнение и в резултат на липсата на информация, която по закон трябва да бъде доставена чрез БНР, бяха загинали хора, практически този, който е дръпнал шалтера, ще е извършил убийство, каза Лозанов. Бившият генерален директор на БНР Александър Велев пък подчерта, че всичко, което се прави като профилактика, се прави планово. Планът за профилактиките се представя до 1 ноември на текущата година за следващата година, добави той.„Профилактиките никога не включват всички предаватели. Представете си как 60 екипа на 60 места ще бъдат на всеки предавател, за да правят профилактика едновременно – това е невъзможно, НУРТС не разполага с такива възможности… Това е абсурд“, коментира Велев.В Радиото не може да се влезе като слон в стъкларски магазин. Тук работят хора с високи професионални качества, дългогодишни журналисти, които няма да позволят подобни действия, няма да позволят цензурата отново да се завърне, категоричен бе Александър Велев.Генералният директор на БНР Светослав Костов е отказал участие в „Неделя 150“, защото - докато тече проверката на ДАНС, ще се въздържи от публични изяви. ", "date": "2019.09.15", "title": "Доц. Лозанов: Който дръпна шалтера на БНР, можеше да извърши убийство"}
{"url": "https://offnews.bg/politika/bsp-shte-atakuva-kmetskoto-miasto-v-silistra-s-fenomena-15-15-palen-s-711240.html", "text": "Бившият евродепутат Момчил Неков, който влезе в ЕП благодарение на феномена 15/15 ще е кандидатът за кмет на БСП в Силистра. Сред другите по-известни номинирани са Весела Лечева, която ще се бори за градоначалник на Велико Търново и главният редактор на \"Дума\", който е издигнат за кметското място в Габрово.На провелото се днес заседание Националният съвет на БСП утвърди 120 кандидатури за кметове за предстоящите местни избори.Сред тях са кандидатурите в 13 областни града:Благоевград - Румен Томов;Велико Търново - Весела Лечева;Варна - проф. Анелия Клисарова;Видин - Любомир Георгиев; Враца - Момчил Младенов;Габрово - Ивелин Николов;Кърджали - Милко Багдасаров;Ловеч - Радина Банкова;Пловдив - Николай Радев;Разград - Денчо Бояджиев;Силистра - Момчил Неков;Смолян - Стефан Сабрутев;София - Мая Манолова.По-рано Националният съвет на БСП вече утвърди кандидатурите на партията в 14 областни града:Бургас - Николай Тишев;Добрич- Георги Петков;Кюстендил - Здравко Милев;Монтана - Илия Илиев;Пазарджик - Благо Солов;Перник - Станислав Владимиров;Плевен - Илиян Йончев;Русе - Пенчо Милков;Сливен - Кольо Милев;Стара Загора - Иван Върляков;Търговище - Рая Матева;Хасково - Коста Стоев;Шумен - Венцислав Венков;Ямбол - Катя Георгиева.", "date": "2019.09.15", "title": "БСП ще атакува кметското място в Силистра с феномена 15/15 (Пълен списък на номинираните)"}
{"url": "https://offnews.bg/volejbol/volejbolistite-ni-sa-na-1-8-final-sled-truden-uspeh-nad-portugalia-711209.html", "text": "Националите по волейбол се класираха на 1/8-финалите на Евроволей 2019 след изстрадан успех над Португалия с 3:1 гейма.В отделните части резултатът беше 25:23, 28:30, 25:23, 25:22. Момчетата на селекционера Силвано Пранди си гарантираха място за фазата на директните елиминации с този успех.Те вече имат актив от три победи след първите си три мача и няма как да изпаднат от Топ 4 в групата си. В първите си две срещи нашите момчета победиха с по 3:0 гейма Гърция и Румъния.Предстоящите срещи с Франция и Италия ще имат значение само за крайното класиране. В следващия си мач националите срещат Франция в понеделник от 21.45 ч. българско време. Последният двубой на тима е във вторник с Италия.Над всички тази вечер в Монпелие беше Цветан Соколов, който завърши с 33 точки. От португалците Алешандре Ферейра се отчете с 22 точки. Добри думи заслужава и Тодор Скримов, който донесе победата ни с ас от начален удар.", "date": "2019.09.15", "title": "Волейболистите ни са на 1/8-финал след труден успех над Португалия"}
{"url": "https://offnews.bg/bojni/ajk-mnatcakanian-donese-parvi-medal-za-balgaria-ot-svetovnoto-po-borba-711297.html", "text": "Айк Мнацаканян донесе първи медал за България от световното в казахстанския град Нур-Султан.В малкия финал при 72-килограмовите на класическия стил националът измъкна победата срещу германеца Михаел Виндмайер - 3:3.Надпреварата е първа олимпийска квалификация, но категорията на Айк е неолимпийска.Това е трето бронзово отличие, което натурализираният у нас арменец носи за България след това на световното през миналия сезон и Евро 2019.", "date": "2019.09.15", "title": "Айк Мнацаканян донесе първи медал за България от световното по борба"}
{"url": "https://offnews.bg/medii/rashidov-ajde-stiga-s-taia-svoboda-na-slovoto-vsichki-ni-pliuiat-kat-711241.html", "text": "Председателят на парламентарната комисия по култура и медии Вежди Рашидов заяви пред БНТ, че у нас се прекалявало с \"играта за свобода на словото\" и можело да се стигне до \"други негативни последствия\".Депутатът от ГЕРБ и бивш министър на културата е убеден, че при протестите за медийна свобода всъщност ставало дума за „свободия“, която „минава границите на свободата“. Рашидов бил притеснен и от факта, че улицата започвала да кадрува.Според Рашидов отговорността за скандала в БНР трябва да бъде носена от генералния директор.", "date": "2019.09.15", "title": "Рашидов: Айде стига с тая свобода на словото. Всички ни плюят като каруцари"}
{"url": "https://offnews.bg/obshtestvo/sv-nikita-bil-edin-ot-proslavenite-mazhe-sred-gotite-711204.html", "text": "Църквата почита днес свети великомъченик Никита.Той живял през IV в., когато християнската религия се разпространявала бързо по бреговете на р. Дунав. Там живеели вестготите, какъвто бил и Никита.Вестготите били разделени тогава на две държави. В едната владетел бил Анатарих, езичник, гонител на християнството, а в другата – Фритигерн, християнин и закрилник на християнстовото. Между двете страни избухнала война, след която Анатарих бил победен и той избягал с група войници.Тъй се открила широка възможност за разпространение на християнството в просторната готска земя. Победата на Фритигерн била призната като победа на светия и животворящ Господен кръст, под знамето на който той воювал.Приемникът на готския епископ Теофил, епископ Вулфила, изнамерил готската азбука и превел на готски език Свещеното Писание и много богослужебни книги. В резултат на това християнството се затвърдило още повече.Особено допринесъл за неговото укрепване св. Никита, който бил един от прославените мъже сред готите. Със своите вдъхновени слова той обърнал мнозина към вярата в Божия Син Исус Христос.По-късно обаче Атанарих се върнал отново в родината, сформирал войска, насочил се срещу войските на Фритигерн, разбил ги и взел в ръцете си властта над цялата готска земя отвъд Дунава. Езичник–фанатик, Атанарих започнал страшно гонение против Църквата. Св. Никита излязъл в защита на християнската вяра. Все по-усилено и по-безстрашно проповядвал словото Божие, подготвял вярващите за мъченически подвизи и открито изобличавал тиранина Атанарих в безбожие и безчовечие.Всички мъчения, с които Атанарих искал да принуди Никита да се отрече от Христа, останали без резултат. Нито многото рани, нито изтезанията на плътта могли да го заставят да се откаже от Господ. Тогава мъчителят заповядал да изгорят мъченика на клада. Твърд и непоклатен стоял светия великомъченик сред пламъците. Душата му отминала във вечността, тялото му обаче останало невредимо сред пламъците.По заповед на властта, незасегнатото от огъня тяло било оставено без погребение.В това време живял в готската земя един благочестив християнин, на име Мариан. Той бил родом от Мопсует – град в малоазийската област Киликия. Мариан се бил сближил с Никита и щом узнал, какво се е случило с неговия приятел, решил да намери тялото му и да го отнесе в своята родина.Той тръгнал нощем да го търси. Бог му изпратил светлина във вид на звезда, която озарила пътя му и се спряла над самото тяло на мъченика. Мариан го взел, загънал го в чисто платно и го отнесъл в отечеството си – Киликия. Погребал го в своя дом.По-късно тук християни изградили храм, в който били поставени светите мощи на великомъченика. Край тях започнали да се извършват чудеса. Мнозина получавали изцеление както на телесни, така и на душевни недъзи.", "date": "2019.09.15", "title": "Св. Никита бил един от прославените мъже сред готите"}
{"url": "https://offnews.bg/obshtestvo/slanchevo-shte-i-dnes-no-malko-po-hladno-711205.html", "text": "Слънчев ще е денят и днес, но температурите слабо ще се понижат. Максималните ще са предимно между 24 и 29 градуса, според прогнозата на НИМХ.По Черноморието ще бъде предимно слънчево. Ще духа умерен вятър от изток-североизток. Дневните температури ще се понижат и максималните ще са между 23° и 25°, близки до температурата на морската вода. Вълнението на морето ще бъде 2-3 бала. В планините ще бъде предимно слънчево. Ще духа умерен вятър от север-североизток. Максималната температура на височина 1200 метра ще е около 17°, на 2000 метра – около 11 градуса.Следващата седмица ще започне с предимно слънчево време и с високи за септември температури. Превалявания ще има в сряда, в отделни  райни ще има и гръмотевици.  ", "date": "2019.09.15", "title": "Слънчево ще и днес, но малко по-хладно"}
{"url": "https://offnews.bg/politika/plenum-na-bsp-utvarzhdava-kandidatite-za-kmetove-dnes-711210.html", "text": "Пленум на БСП днес ще утвърди всички кандидатури за кметове на местния вот през октомври. Националния съвет трябва да реши и за издигнатата от Инициативен комитет за битката в София Мая Манолова. Софийската организация на партията й почти единодушно. Шансът да спечелим София на страната не бива да бъде пропилян, защото промяната в България започва от София, подчерта лидерът на БСП-София Калоян Паргов. Подкрепата за Манолова пък предизвика разцепление в ДБГ, която бе напусната от зам.-председателя си  и част от ръководството си. ", "date": "2019.09.15", "title": "Пленум на БСП утвърждава кандидатите за кметове днес"}
{"url": "https://offnews.bg/politika/gerb-otgovori-na-manolova-za-bokluka-zamirisa-na-lazhi-711211.html", "text": "Замириса на лъжи от изявленията на „независимия“ кандидат на БСП за кмет на София Мая Манолова, която по червена традиция открива предизборната си кампания с манипулации по темата отпадъци. Това се казва в позиция на общинските съветници от ГЕРБ по повод , че в сметището в Долни Богров се заравя преработен боклук - по-точно висококачествено гориво, което произвежда заводът за преработка на боклук. Липсата на компетентност и непознаването на този въпрос ясно личи от направените изказвания, в които се повтарят старите тези на столетницата. Явно г-жа Манолова не знае, че в момента рекултивираме старото депо от времето на социализма край Долни Богров с цел превръщането му в зелена площ, пишат съветниците от ГЕРБ. В текста им се казва още: Столичният кмет Йорданка Фандъкова коментира вчера думите на Маналова така: За 10 години забравихме кризата с отпадъците, балирането им и площадките, на които гниеха и от които миришеше половин София. Мая Манолова е чула част от истината, но може би не знае, че имаме разработен проект за изграждане на инсталация с използване на RDF - горивото от завода за отпадъци.Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години. Спомням си много добре как на поляната, на която днес сме изградили най-модерния завод за преработка на отпадъци, заяви още Йорданка Фандъкова. ", "date": "2019.09.15", "title": "ГЕРБ отговори на Манолова за боклука: Замириса на лъжи"}
{"url": "https://offnews.bg/obshtestvo/za-uchenitci-i-studenti-zarezhdash-kartata-ot-tcgm-poluchavash-bezpl-711227.html", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“, съобщиха от \"Московска\" 33.Инициативата е посветена на началото на новата учебна година и Деня на София 17 септември.Всеки, заредил ученическа или студентска от утре до 18 септември в бюрата на ЦГМ, намиращи се на пл. „Възраждане“, „Европейски Съюз“ или НДК, ще получи едногодишна читателска карта и подарък книга. Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва обаче да посетят библиотеката, за да ги активират.За целта на инициативата Столична библиотека предоставя в рамките на кампанията безвъзмездно над 200 тома.Библиотеката продължава инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова. ", "date": "2019.09.15", "title": "За ученици и студенти: Зареждаш картата от ЦГМ, получаваш безплатна за Столична библиотека"}
{"url": "https://offnews.bg/politika/manolova-povedenieto-na-borisov-e-zhalko-toj-ne-razbira-kak-rabotiat-711217.html", "text": "Ценя подкрепата и на БСП, и на ДБГ, и на ЗНС, и на \"Път на младите\", и на АБВ, Движение 21, на неправителствените организации и граждани. Това заяви Мая Манолова, независим кандидат за кмет на София, по повод очакваната подкрепа от пленума на БСП днес. Смелост е да застанеш до мен, много от хората от моя екип, бяха подлагани на натиск, каза още Манолова. Тя уточни, че, ако моделът за управление на София и държавата, е бил друг, вероятно нямало да се кандидатира за кмет. Генерално сбъркан е моделът, по който се управлява София и който беше мултиплициран в страната, категорична е Манолова. Публичните пари се харчат неефективно и се плаща на едни и същи хора, допълни тя.Моделът е например, когато няма детски градини. Хиляди деца пораснаха в списъците за чакащи, допълни Манолова.Моите уважения към Йорданка Фандъкова, но не тя взима решенията за управлението на София. Ще има битка и състезание не срещу един кандидат, а срещу модела. Ще има балотаж между тези, които искат промяна, и тези, които защитават статуквото.Аз няма да позволя нито едно междублоково пространство да бъде застроено, нито една градина, нито един парк, категорична е Мая Манолова.Не гледам на тези избори като война, като на битка. Аз гледам на тази кампания като една възможност да извадим начина на управление в столицата на светло и самите граждани да се включат в управлението на града. ", "date": "2019.09.15", "title": "Манолова: Поведението на Борисов е жалко, той не разбира как работят институциите"}
{"url": "https://offnews.bg/bojni/tajsan-fiuri-pusna-krav-no-pobedi-oto-valin-sled-sadijsko-reshenie-711216.html", "text": "Бившият световен шампион в тежката категория на професионалния бокс Тайсън Фюри стигна до трудна победа над коравия швед Ото Валин след съдийско решение и 12 рунда тежка битка.Циганския крал спечели по точки (116-112, 117-111, 118-110) и остава непобеден. Това е негов 29-и успех от общо 30 мача на ринга.Срещата се проведе в Лас Вегас и бе \"черешката на кортата\", но британецът определено можеше да се справи и далеч по-добре.Фюри работеше през по-голямата част от първия рунд със своя джеб, докато Валин се опитваше да скъси дистанцията. Шведът нанесе няколко удара. Във втория рунд британецът започна да редува гардовете, работеше на контраатаки и пласира няколко добри ъперкъти.В третия рунд Тайсън получи сериозна аркада след ляво кроше на Валин. Разстроеният британец подходи внимателно в четвъртия рунд, тъй като аркадата му кървеше обилно. Валин тръгна по- смело напред и вкара няколко удара. Фюри се оплака на рефера, че шведът постоянно върви с главата напред.По време на шестия рунд аркадата на Фюри се влоши. Рефера спря двубоя и британецът беше прегледан от лекар, който му разреши да продължи битката. Фюри се активизира и започна да нанася много повече удари, тъй като се опасяваше, че срещата може да бъде прекратена.В седмия рунд Циганския крал успя да пласира няколко точни удара. В осмия рунд Фюри получи нова аркада, но той контролираше събитията на ринга. В края на деветия рунд Фюри натисна Валин на въжетата и започна да го налага, но не съумя да го довърши.В десетия и единайстия рунд Тайсън атакуваше. Той нанасяше удари, но Валин издържа на натиска. В дванадесетия рунд Валин нарани Фюри, но не съумя да го довърши.Очаква се по всяка вероятност следващата битка на британеца да бъде срещу американеца Дионтей Уайлдър през февруари следващата година.Това пък бе и първо поражение за шведа Валин в неговата кариера, след като до преди този мач той имаше респектиращите 20 победи на ринга.", "date": "2019.09.15", "title": "Тайсън Фюри пусна кръв, но победи Ото Валин след съдийско решение"}
{"url": "https://offnews.bg/obshtestvo/sobstvenitci-na-imoti-na-protest-otchuzhdavat-im-zemite-na-zanizheni-711214.html", "text": "Граждани на столицата излизат на протест днес на кръстовището на бул. \"Ломско шосе\" и ул. \"Обелски път\". Хората са недоволни от процедура за отчуждаване на имотите им, което са налага заради разширението на бул. \"Ломско шосе\". „Общината и държавата се подиграват с нас, като ни определят цени за обезщетение, няколкократно по-ниски от средните пазарни за района. Например, за триетажна къща с двор от 550 кв. м. на първа линия на булеварда се предлага обезщетение от 99 000 лв., при средна пазарна цена за подобен имот в района от 320 000 лв. За парцел на първа линия от 700 кв. м. се предлага цена от 16 000 лв. при средна пазарна цена за такъв имот от 100 000 лв.”, пишат организаторите. Те допълват, че не са против разширяването на булеварда и облагородяването на района, а искат само да се спазва Конституцията и да има справедливост.Отчуждаване на неприкосновена частна собственост за държавни или общински нужди е допустимо, но само срещу предварително и равностойно обезщетение, уточняват представители на протестиращите.", "date": "2019.09.15", "title": "Собственици на имоти на протест, отчуждават им земите на занижени цени"}
{"url": "https://offnews.bg/politika/ivancheva-kani-demokratichna-balgaria-za-koalitcia-no-niama-da-pozvol-711213.html", "text": "Поканили сме Демократична България за коалиционно споразумение за районни кметове в София на предстоящите местни избори. Нашите анализи показват, че ако издигнем общи кандидатури, имаме огромни шансове поне за 11 балотажа и почти сигурно избрани районни кметове. Това съобщи Десислава Иванчева, независим кандидат за кмет на столицата. При отделни кандидатури ще стигнем до едва 3-4 балотажа, обяснява тя. На изборите за районни кметове, ако не спечелят ДБ, ще спечелят ГЕРБ или БСП. Нямам никакво намерение да бъда \"погълната\" от ДБ, още повече, че не съм съгласна с доста неща, които се случват там, обяснява Иванчева. От думите й става ясно, че ще прави собствена партия и иска коалиране с Демократична България само за районни кметове. За общински съветници няма да се коалираме, както и за кмет на София, самата аз съм кандидат, пише още Иванчева. ", "date": "2019.09.15", "title": "Иванчева кани Демократична България за коалиция, но няма да позволи да бъде погълната от ДБ"}
{"url": "https://offnews.bg/futbol/hubchev-hvarlia-avstrijski-taran-v-napadenie-sreshtu-cherno-more-711218.html", "text": "Треньорът на Левски Петър Хубчев ще направи две промени в състава от дербито с ЦСКА, което завърши 2:2, пише \"Меридиан мач\". Като титуляри срещу Черно море ще излязат Франко Мазурек и Дени Алар.Първият пропусна битката с \"червените\" заради контузия, но се възстанови бързо и дори подобри формата си по време на мини подготовката в Добринище.Освен това Фелипе Нашименто не успя да се възстанови и Мазурек ще заеме неговото място. Португалецът от вчера се раздели със Станислав Костов и вече започна бегови тренировки.Очаква се проблемите му да отшумят за най-старото столично дерби със Славия, което идва след двубоя с Черно море. Алар пък е предпочетен пред Найджъл Робърта, който пропътува доста заради ангажиментите си към националния отбор на Кюрасао.Освен това се разчита, че австриецът има повече сили, за да води битка със здравата защита на „моряците“, която бе подсилена отново от Даниел Димов.Бившият играч на Левски се слави с ръста си и добрата игра с глава. В същото време на \"Герена\" все още не са взели окончателно решение за Станислав Костов.Както е известно, в Германия смятат, че той се нуждае от операция, но \"сините\" не са сигурни дали това наистина е наложително.", "date": "2019.09.15", "title": "Хубчев хвърля австрийски таран в нападение срещу Черно море"}
{"url": "https://offnews.bg/futbol/mesi-podnovi-trenirovki-s-barsa-711239.html", "text": "Суперзвездата на Барселона Лионел Меси отново тренира заедно със своите съотборници, съобщиха испанските медии. Аржентинецът все още не е изиграл и минута през този сезон, след като получи контузия още на първата си тренировка с каталунците.Точно когато всички очакваха Меси да бъде на терена във втория кръг срещу Бетис, травмата му се възобнови и той отново отпадна от сметките на Ернесто Валверде.Лео пропусна и снощната среща с Валенсия в дербито от четвъртия кръг на испанската Ла Лига. Отсъствието му този път не се забеляза чак толкова.Причина за това е 16-годишният Ансу Фати, който прави фурор с екипа на каталунците и снощи блесна с гол и асистенция, като се превърна в най-младият футболист в историята на испанското първенство с подобно постижение.Иначе все още не е ясно дали Меси ще пътува до Германия за предстоящия мач с Борусия Дортмунд от Шампионската лига.", "date": "2019.09.15", "title": "Меси поднови тренировки с Барса"}
{"url": "https://offnews.bg/futbol/geroiat-na-tcska-opitvam-se-da-bada-futbolista-ot-minalia-sezon-711215.html", "text": "Нападателят на ЦСКА Али Соу, който отбеляза единственото попадение за победата на \"червените\" при победата над Ботев Пловдив, сподели, че мачът е бил доста тежък.Гамбиецът обаче не пожела да коментира ситуацията около капитана на \"армейците\" Николай Бодуров, който отново остана извън състава.\"Очаквахме тежък мач, такъв се и получи. Щастлив съм, че си тръгваме с трите точки. При гола си се оказах се на фланга, след което се озовах един срещу един с играч на Ботев и като видях, че мога да стрелям, не се поколебах и го сторих.Просто се опитвам да бъда футболиста от миналия сезон. Но миналата кампания е история и аз трябва да продължа да се доказвам. Трябва да се фокусирам и да бъда дори по-добър. Трудно е, но никога няма да се предам и ще опитвам.Надявам се да отбележа колкото се може повече попадения. Миналата година вкарах достатъчно, сега се надявам да вкарам дори повече.Аз като футболист не знам защо Бодуров е извън състава. Когато по време на мач си подвикваме, това е с идеята да си помагаме.Нищо повече не мога да кажа за Бодуров, той е добро момче, винаги се е опитвал да ни мотивира, когато е на терена. Повече не знам по темата и не мога да я коментирам\", каза Соу.", "date": "2019.09.15", "title": "Героят на ЦСКА: Опитвам се да бъда футболиста от миналия сезон"}
{"url": "https://offnews.bg/sviat/boris-dzhonsan-sravni-velikobritania-s-geroia-ot-komiksite-halk-711221.html", "text": "Британският премиер Борис Джонсън сравни Великобритания с героя от комиксите Хълк в опита на страната да се освободи от ЕС. В интервю за вестник „Мейл он сънди“ Джонсън казва, че страната ще излезе от ЕС на 31 октомври, съобщи БНР. Борис Джонсън заявява, че Великобритания ще бъде като учения по ядрена физика Брус Банър, който колкото повече се ядосва, толкова по-силен става.„Банър може и да е в окови, но когато е провокиран той избухва“, заявява Джонсън и допълва, че Хълк винаги успява да се измъкне, независимо колко здраво е завързан. И че това е случаят с Обединеното кралство, което ще изпълни Брекзит и ще излезе от ЕС на 31 октомври.Премиерът посочва, че „има реални сигнали сред европейските страни за готовност за премахване на предпазния механизъм на ирландската граница, който е голяма пречка за постигането на сделка\". Джонсън посочва, че ако преговорите се провалят, той няма да спази приетия закон в Камарата на общините за отлагане на Брекзит.", "date": "2019.09.15", "title": "Борис Джонсън сравни Великобритания с героя от комиксите Хълк"}
{"url": "https://offnews.bg/futbol/treniorat-na-barsa-skasa-ot-pohvali-16-godishen-supertalant-711220.html", "text": "Треньорът на Барселона Ернесто Валверде не скри, че 16-годишният Ансу Фати го впечатлява с представянето си, но подчерта, че той не бива да бъде сравняван с Лионел Меси.Тийнеджърът прави фурор с екипа на каталунците и снощи блесна с гол и асистенция при победата над Валенсия (5:2), като се превърна в най-младият футболист в историята на Ла Лига с подобно постижение.\"Най-много ми хареса настойчивостта в играта ни, желанието да вкарваме голове. Това криеше своите рискове и в някои епизоди можехме да бъде наказани, защото оставяхме доста свободни пространства, а Валенсия има бързи офанзивни футболисти. Пресирахме постоянно и особено през второто полувреме това даде резултат.Фати е пределно концентриран и играе много добре. Не е често срещано един футболист да отбележи гол с почти първото си докосване, с второто да даде голов пас, а с третото да е близо до ново попадение.Ако той продължи да се труди по същия начин, ще е много полезен за отбора и занапред. Макар че дебютира съвсем млад, Ансу успява да се прояви.Не ме вълнуват сравненията между него и Меси. Това може само да му навреди. Не искаме да създадем около него свръхочаквания, които след това да се спукат като балон.Карлес Аленя беше титуляр в първия кръг. След това не игра, защото конкуренцията в състава е огромна. Всеки ще има своите минути на терена. Разчитаме на Аленя, който притежава отлични качества\", каза Валверде.", "date": "2019.09.15", "title": "Треньорът на Барса скъса от похвали 16-годишен суперталант"}
{"url": "https://offnews.bg/nashite-avtori/saksienite-detca-710982.html", "text": "Кога точно, през коя година и месец министърът на образованието ще проумее една голяма истина – че няколко поколения наред бяха отчувани в саксии, че не знаят нищо за нищо, не разбират света, живота и природата? Те не владеят такива прости неща като палене на огън, ориентиране в непозната градска среда или в гората без технически средства, те не знаят как да си завържат обувките така, че да не се развързват през пет минути. Ботевият поход е едно от последните места, където децата научават за шест дни повече отколкото за цялата учебна година. Родителите нямат време, защото работят. Учителите се страхуват да ги водят на подобни приключения, понеже медиите раздуват всякакви простотии. Затова най-много да идат на екскурзия до някой град, където да се настанят в хотел, в който има топла вода, телевизия и интернет и бъдещето наше може спокойно да продължи да си размазва екрана на смЪртфона. Ама как ще ги лишаваме от тези достижения на човешкия гений! И ние сме рахат, че много не ни занимават, докато зяпат тъпотии. Наскоро във влака дочух една тъповата майка да твърди съвсем сериозно, че какво щели сме да правим с децата, ако ги нямало тези съвременни занимавки, добре, че ги имало. Детето е такова, каквото го възпитаме.А детството не е просто един етап от живота. То е най-важното за всеки един от нас. То ни определя като личности, залага кода ни за всички останали години, травмите от детството ни са несравними с останалите рани, влюбванията ни от младостта имат по-различна стойност. Кажи ми какво детство си имал и аз ще знам за теб много, ще знам най-същественото. В детството един ден минава много бавно. Една година е цяла вечност. От началото на ваканцията до края ѝ е една епоха. Обаче на министъра му дреме на шлифера за това. Той не желае да бъде съден от някого, затова въвежда все повече рестрикции, санкции, ограничения, забрани, изисквания и бумащина. Пипи и без това вече я отрекоха в някои страни като расистка и политически некоректна хулиганка, за онзи пройдоха Емил от Льонеберя да не говорим. Новото човечество ще бъде просто ферма за отглеждане на биороботи. Никакви такива опасни занимания навън, където дебнат кърлежи, паяци, комари, жаби, таралежи, където вали дъжд и може да ни намокри, защото водата има мокрещи свойства, където няма интернет и не знаем под какъв ъгъл си е снимала задницата Кардашиян тази сутрин.Да, да, всичко се променя. Но ако не останем близо до Земята, ще се сдобием с всеобща масова шизофрения и първите симптоми вече са налични. Не ми се спори за диагнозата, може да е обикновена форма на кретенизъм, дебилизъм, може да е просто фрагментиране и атомизиране. Мозъчните синапси вече са обвити в найлон. Щото найлонът е повсеместен и китовете го поглъщат с планктона. Поглъщат го всички животни и растения, найлонените молекули са се разтворили и във въздуха. Прониква найлонът и в нашето ДНК. Децата няма да знаят защо не се яде жълт сняг и защо не се проверява има ли бензин в резервоара със запалка. Няма да могат да направят връзката, понеже единият неврон няма да може да се свърже със съседния поради найлона, който е добра изолация. И това не е прост резултат от мърлячеството ни, а съвсем умишлено и целенасочено преформатиране на Човека, за да стане нещо друго, качествено ново, невиждано досега в световната история, да бъде изолиран, откъснат от произхода си, от Родината си, от другите и от здравия разум.И тук си представям налудничавия поглед на една съвременна майка, активистка от форума на майките, която ми се озъбва – ами ако му се случи нещо на детето навън, кой носи отговорност, ако настине, ако се спъне и падне, ако кърлеж и лаймска такова, ако падне метеорит и ви уцели, ако залее цунами или стане земетресение, ако дойдат извънземните, ако нападнат русоамериканците. А аз знам отговора само на едно „ако“ – ако имам тази власт, ще ви спра телевизията. Тесни обувки и дълъг път за всички изперкали родители. И само Милко Калайджиев, за настроение.Или задължително препрочитане на „Деца играят вън“. Там, навън играят. Под небето.", "date": "2019.09.15", "title": "Саксиените деца"}
{"url": "https://offnews.bg/112/kola-se-vzrivi-na-benzinostantcia-v-dobrich-majka-i-dashteria-sa-post-711212.html", "text": "Кола се взриви на бензиностанция в Добрич, майка и дъщеря са пострадали при експлозия на автомобила. Ранените жени са откарани в болницата в града. По предварителни данни е избухнала метанова бутилка на автомобила по време на зареждане, съобщи БНР. Взривилата се кола е почти напълно унищожена. По-възрастната жена - на 67 г. е починала по-късно в болницата, информира бТВ. Бензиностанцията е с прекъснато електрозахранване.На мястото на инцидента късно снощи са пристигнали екипи на полицията, започнали са разпити на свидетели. ", "date": "2019.09.15", "title": "Кола се взриви на бензиностанция в Добрич, майка и дъщеря са пострадали"}
{"url": "https://offnews.bg/politika/pasi-u-nas-ima-i-amerikanski-shpioni-ruskite-se-aktiviziraha-pokraj-711226.html", "text": "В България има руски шпиони, извън руското посолство има над 100. Те са може би около 200-300 под пагон, а колко не са под пагон, това е трудно да се каже. Но има такива хора и това трябва добре да се знае. Това заяви бившият министър на външните работи Соломон Паси по Нова тв. По думите му у нас има и американски шпиони.„Разликата между руските и американските шпиони е, че американските са акредитирани. Единият е акредитиран към Държавната агенция по разузнаване, другият е акредитиран към ДАНС, третият е към „Борба с организираната престъпност”, четвъртият към МВР и т.н. Това са партньорски служби, това не са хора, които са дошли да шпионират в България. Тези американци са дошли да работят заедно с българските специални служби”, посочи още Паси. Според него руската шпионска мрежа у нас е била особено силно активирана около сделката с F-16. „Руската шпионска мрежа даде всичко от себе си, за да провали сделката. Включително и депутатите, които искаха оставката на министър Каракачанов, са на служба към руското разузнаване”, каза още той. Борбата между руското разузнаване и Запада се случва в България и точно затова е важно НАТО да приоритизира своята битка с този шпионаж по различните оси на тази битка, сред които са дезинформацията, фалшивите новини и пропагандата”, категоричен е Соломон Паси.", "date": "2019.09.15", "title": "Паси: У нас има и американски шпиони, руските се активизираха покрай сделката с F-16"}
{"url": "https://offnews.bg/sviat/shesta-zhertva-na-navodneniata-v-ispania-711219.html", "text": "Най-малко шестима души загинаха вследствие на наводненията, причинени от започналите в сряда вечерта проливни валежи в Югоизточна Испания, предаде ДПА. Тялото на шестата жертва бе намерено вчера от полицията в провинция Аликанте. Мъж на 41 години изглежда е управлявал мотоциклет в сполетения от сериозни наводнения район.Испанският премиер Педро Санчес изказа съболезнованията си към близките на загиналия в \"Туитър\", уточнява БТА. Премиерът подчерта солидарността си с всички, засегнати от наводненията.В петък един мъж е загинал, озовал се в капана на придошлата вода в подлез в Алмерия. Друг мъж е намерил смъртта си в Ла Хамула, близо до Гранада. В района на Аликанте мъж се е удавил, след като навлязъл с автомобила си в наводнен тунел, съобщи завчера испанският вестник \"Паис\".Най-засегнати от буреносното време са провинциите Малага, Гранада, Алмерия, Мурсия, Аликанте и Валенсия. Към настоящия момент в засегнатите от лошите метеорологични условия райони са евакуирани 3500 души.", "date": "2019.09.15", "title": "Шеста жертва на наводненията в Испания"}
{"url": "https://offnews.bg/obshtestvo/helikopter-dokara-karaiancheva-v-sofia-operiraha-ia-v-pravitelstvena-711243.html", "text": "Председателят на Народното събрание Цвета Караянчева влиза в операционната зала и е в стабилно състояние. Това съобщи на извънреден брифинг директорът на Университетската болница про.ф д-р Любомир Спасов, предаде БГНЕС.В неделя сутринта автомобилът, в който председателят на парламента Цвета Караянчева пътува по пътя Шумен-Силистра, катастрофира.Караянчева бе транспортирана от шуменската болница до София с хеликоптер.На въпрос какво е наложило транспортирането ѝ с хеликоптер, той заяви:", "date": "2019.09.15", "title": "Хеликоптер докара Караянчева в София, оперираха я в Правителствена"}
{"url": "https://offnews.bg/koloezdene/primozh-roglich-specheli-obikolkata-na-ispania-za-2019-godina-711248.html", "text": "Асът на \"Jumbo-Visma\" Примож Роглич спечели тазгодишното издание на колоездачната Обиколка на Испания, след като запази лидерската си позиция в днешния последен 21-и етап.Фабио Якобсен (Quick Step) беше най-бърз във финалния спринт в Мадрид на края на 106.6-километровото трасе от Фуенлабрада до столицата, спирайки хронометрите с време 2:48.20 минути. Така холандецът записа втория си етапен успех през тази година в надпреврата.Той изпревари със сантиметри Сам Бенет от \"Bora–Hansgrohe\" и Шимон Сайнок (CCC Pro Team). Роглич завърши 75-и на 17 секунди, но с общо време 83.07.31 часа словенецът завърши на върха в генералното класиране.Шампионът във Вуелтата от 2009 година Алехандро Валверде от \"Movistar\" остана втори на 2.16 минути, а трети на 2.38 минути завърши 20-годишният словенец Тадей Погачар (Emirates).", "date": "2019.09.15", "title": "Примож Роглич спечели Обиколката на Испания за 2019 година"}
{"url": "https://offnews.bg/tenis/parvata-ni-raketa-se-klasira-za-osnovnata-shema-na-turnira-v-osaka-711222.html", "text": "Първата ни ракета при дамите Виктория Томова се класира за основната схема на турнира от сериите \"Premier\" в Осака, след като обърна рускинята и 131-а ракета в света Людмила Самсонова след 3:6, 6:0, 6:4.Това бе първи мач между двете в тура, а преди двубоя букмейкърите даваха съвсем леко предимство за българката.В първия сет определено играта на Самсонова вървеше далеч по-добре и след пробиви в третия и деветия гейм тя стигна до успеха в него, но във втория сет българката се окопити и не даде дори гейм на своята противничка.Вики проби в първия, третия и петия гейм и спечели частта с лекота. В третия решителен сет Самсонова поведе с пробив и 3:1, но Томова го върна веднага и след това с ключов пробив в деветия гейм стигна до успеха.В първия квалификационен кръг на надпреварата Томова също победи след обрат - 3:6, 6:3, 6:1 срещу №141 в света Франческа ди Лоренцо.В основната схема на турнира в Осака българката ще мери сили с тенисистки като Наоми Осака, Кики Бертенс, Слоунс Стивънс, Ангелик Кербер и други.", "date": "2019.09.15", "title": "Първата ни ракета се класира за основната схема на турнира в Осака"}
{"url": "https://offnews.bg/futbol/klasicheski-levski-presushi-cherno-more-711247.html", "text": "Левски стигна до класическа победа над Черно море с 3:0 в двубой от 9-ия кръг на Ефбет Лига, игран на стадион \"Георги Аспарухов\".Всички попадения в срещата бяха реализирани още преди почивката. Точни в полза на \"сините\" бяха Станислав Иванов (21'), Паулиньо (31') и Найджъл Робърта (35').Два гола пък бяха отменени на \"моряците\". В 10-ата минута попадение на Жоржиньо бе отменено заради спорно нарушение, а в 34-ата минута Актау също вкара. Този път попадението бе правилно отменено заради засадаЗавърналият се след продължителна контузия Холмар Ейолфсон започна от първата минута. Първоначално той не бе в тимовия лист, предложен от Петър Хубчев, но контузия на Рейш по време на загрявката за мача наложи включването на исландеца.След този мач 26-кратните шампиони се намират на второто място в класирането с актив от 20 точки и са на точка зад лидера Лудогорец. Черно море пък e на 7-о място с 11 пункта.Варненци се изправиха срещу историята тази вечер. Повече от 61 години отборът няма шампионатна победа като гост на \"сините\" - в продължение на вече 54 поредни двубоя (44 победи за Левски и 10 равенства).Левски: Миятович, Миланов, Каргас, Холмар, Тиам (67 - Найденов), Горанов, Мазурек (76 - Алар), Райнов, Робърта, Иванов (82 - Насиру Мохамед), ПаулиньоЧерно море: Митрович, Попов, Панов, Димов, Актау (46 - Ндонгала), Хантакиас, Панайотов, Жоржиньо, Енрике, Минчев (78 - Илиев-младши), АндрадеПо-рано днес пък Дунав и Славия завършиха 0:0. Срещата в Русе беше динамична, но с малко положения и съвсем закономерно приключи без гол. Домакините вече са с 9 точки след третото поредно равенство, а софиянци имат с една повече - 10.", "date": "2019.09.15", "title": "Класически Левски пресуши Черно море"}
{"url": "https://offnews.bg/offtopic/printc-hari-na-35-megan-go-pozdravi-kato-naj-dobria-saprug-i-bashta-711224.html", "text": "Принц Хари празнува 35-и рожден ден.Четвъртият по ред за наследяване на британския престол ще отбележи празника скромно и в тесен семеен кръг.Съпругата му Меган му отправи специален поздрав в „Инстаграм“ като го нарече „най-добрия съпруг и най-страхотния баща“.Под колаж от снимки, включително снимка на Хари с покойната му майка – принцеса Даяна, херцогинята на Съсекс написа: “Твоята отдаденост на каузите, за които си дълбоко загрижен, ме вдъхновяват всеки ден. Ти си най-добрият съпруг и най-страхотният баща за нашия син. Обичаме те! Честит рожден ден!“", "date": "2019.09.15", "title": "Принц Хари на 35, Мегън го поздрави като най-добрия съпруг и баща"}
{"url": "https://offnews.bg/ikonomika/i-lokomotiv-44-109-kato-44-111-shemata-za-iztochvane-na-bdzh-e-oshte-711237.html", "text": "Преди ден ви разказахме за поредния меко казано странен случай в БДЖ. Ставаше дума за обществена поръчка на държавното дружество за ремонт на шест локомотива. Единият от тях се оказа, че току-що е ремонтиран от самите БДЖ..Победителят в процедурата е компанията \"ЖП Тракция\", любимата и при бившето ръководство на Велко и Владко, която се оказва, че е пробила мощно и при новата власт в БДЖ, От държавната железница твърдят, че в случая ставало дума за недоглеждане, паралелно се извършвали обществени поръчки и собствена ремонтна програма, която не можела да чака търговете, затова локомотив 44-111 бил отишъл за ремонт в държавното депо в дните на обявяване на съответната тръжна процедура. Също така от БДЖ категорично отрекоха обоснованото предположение въпросната машина само да се разходи до депото на частната фирма и после да бъде отчетен и платен вече извършеният ремонт. А обществената поръчка, спечелена от \"ЖП Тракция\", е със солиден бюджет от близо 3 милиона лева.Отрекоха го въпреки че ръководството на самата компания научи именно от OFFNews, че локомотив 44-111 е току-що ремонтиран в държавното депо в Горна Оряховица.Веднага след публикацията в OFFNews обаче с медията ни се свързаха служители на БДЖ, които са наясно с други машини, включени в обществената поръчка, спечелена от \"ЖП Тракция\". И се оказа, че поне още един от \"локомотивите за ремонт\" вече е бил ремонтиран. И то отново в депото в Горна Оряховица.Машината е с номер 44-109, а ремонтът ѝ е приключил още в края на юни. Директор на депото в Горна Оряховица е Салвадор Ганчев.В случая интересният въпрос е: Чие е решението от многото локомотиви за ремонт в държавното депо да отидат точно тези машини, които са включени в заданието на обществената поръчка?След разкритията на OFFNews от БДЖ обещаха да направят проверка по номерата на всички локомотиви, които са ремонтирани или се ремонтират в момента в жп депата на компанията. И да се засекат с тези, за които в момента текат търгове за ремонт от външни фирми.Така могат да бъдат засечени и други \"случайни съвпадения\" с корупционен привкус.", "date": "2019.09.15", "title": "И локомотив 44-109 като 44-111. Схемата за източване на БДЖ е още по-дебела"}
{"url": "https://offnews.bg/medii/otmeniat-ukaza-za-drebnoto-huliganstvo-mvr-se-izvini-na-veselin-boris-711242.html", "text": "Министър-председателят Бойко Борисов е поел ангажимент заедно с правосъдния министър да предприемат законодателна инициатива за отмяна на Указа за борбата с дребното хулиганство от 1963 г. Това съобщи Клуб Z, чийто журналист е  разговарял с премиера.Точно на база на текстовете на този нормативен акт фоторепортерът на медията Веселин Боришев се оказа за една нощ в ареста на Първо РПУ.Боришев, който е един от най-известните майстори на обектива, раздразнил униформените с това, че ги снимал преди началото на протеста срещу номинацията на Иван Гешев за главен прокурор в петък.Днес от Клуб Z  съобщиха, че главният секретар на МВР Ивайло Иванов е поднесъл извинения - своите и на министъра на вътрешните работи Младен Маринов на среща  с главния редактор на сайта Светлана ДжамджиеваВ МВР е разпоредена проверка на случая.", "date": "2019.09.15", "title": "Отменят указа за дребното хулиганство, МВР се извини на Веселин Боришев"}
