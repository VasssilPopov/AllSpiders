{"url": "https://offnews.bg/futbol/shef-v-tcska-ochakva-oshte-udari-pod-krasta-s-nablizhavaneto-na-gostuv-667892.html", "text": "Административният директор на ЦСКА Милко Георгиев, коментира в предаването \"Спорно за спорта\" по телeвизия BIT актуалните теми в червения клуб след равенството 2:2 с Левски в събота.Веднага след мача се заговори за смяна на треньора Стамен Белчев, което беше категорично опровергано от Георгиев.\"ЦСКА загуби 2 точки от мача с Левски. Противникът се радваше, докато нещата при нас не бяха окей. Ние се подведохме по техния футбол. ЦСКА гради нов отбор, това не е отбор от миналата година и ако след 2-3 равни мача тръгнем да сменяме треньорите, какво ще стане?Напрежението върху Стамен Белчев се вкарва отвън, а и наближава мача с Лудогорец в Разград, което означава, че ще става по-напрегнато”, посочи Георгиев.Той се спря и на поведението на ръководството на съперника, което промени дизайна на билетите под натиска на феновете. Припомняме, че на пропуските за мача липсваше емблемата на ЦСКА, а на футболистите и спортно-техническото ръководство беше забранено да произнасят името на съперника.\"Стана ми жал. Левски е вторият по големина отбор и не му отива да бъде управляван от фенската си маса. ЦСКА обаче е достатъчно голям европейски отбор и ние няма да постъпим по този начин\", добави Георгиев.", "date": "2017.10.23", "title": "Шеф в ЦСКА очаква още удари под кръста с наближаването на гостуването на Лудогорец"}
{"url": "https://offnews.bg/obshtestvo/za-prav-pat-darzhavata-otne-korab-na-osaden-za-kontrabanda-667868.html", "text": "За първи път в своята история Комисията за отнемане на незаконно придобито имущество (КОНПИ) отнема кораб, след като Върховният касационен съд не допусна обжалване на решение на Великотърновския апелативен съд за постановено отнемане от Васил Кънев по иск на стойност 300 600 лв.Плавателният съд „Балканска принцеса“ дълго време е работил като ресторант в град Русе. Закупен е през 2001 година за малко над 77 000 лева и в момента се намира на пристанището в град Видин.Кънев има присъда за контрабанда на корабно гориво и ръководене на организирана престъпна група. По време на наказателното производство е установена престъпна схема, според която екипажът на „Балканска принцеса“ е купувал гориво от чуждестранни кораби и контрабандно го е внасял в страната и продавал без да плаща мита, акциз и ДДС.Освен кораба, от Кънев се отнемат и дружествени дялове и парични средства в размер на 223 600 лв.", "date": "2017.10.23", "title": "За пръв път: Държавата отне кораб на осъден за контрабанда"}
{"url": "https://offnews.bg/politika/s-490-mln-leva-poveche-za-obrazovanie-prez-2018-g-plashtat-poveche-667864.html", "text": "3,840 млрд. лева са заложени за образование в бюджета за 2018 г., става ясно от публикувания от Министерството на финансите проектобюджет. Предвидено е увеличение в бюджета за образование в размер на 490 млн. лева в сравнение с бюджета за тази година. Допълнителните средства ще отидат основно за увеличението на учителските заплати и за увеличение на парите за училища с голяма концентрация на ученици от уязвими групи. През 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а и от броя на паралелките, от спецификата на региона, в който се намира училището, а в по-дългосрочен период и от качеството на образователния процес. В програмата за предучилищно и училищно образование е предвидено увеличение в размер на 96 млн. лева - от 428 060 500 лева за тази година на 524 252 100 лева за 2018 г.Предвидено е увеличение и на средствата за висше образование и развитие на научния потенциал – с около 3,5 млн. лева.Капиталовите разходи са без промяна.Разходите за персонал се увеличава с около 94,6 млн. лева - от 228 417 800 лева за тази година на 322 996 200 лева за 2018 г.", "date": "2017.10.23", "title": "С 490 млн. лева повече за образование през 2018 г., плащат повече на училища с рискови групи"}
{"url": "https://offnews.bg/drugi/ministerstvoto-na-sporta-kupi-nova-aparatura-667871.html", "text": "Българските спортисти вече имат възможност да използват новозакупената от Министерството на младежта и спорта модерна ултразвукова апаратура за ехокардиографски изследвания в „Специализираната болница за активно лечение по травматология, ортопедия и спортна медицина проф. д-р Димитър Шойлев“.С нея безплатно вече бяха направени изследвания на сърцето и опорно-двигателния апарат на националните отбори по художествена гимнастика и биатлон, като предстои да ги преминат националните  състезатели от всички спортове и участниците в Зимните олимпийски игри в Пьонгчанг.Паралелно състезателите минават и функционални изследвания в лабораторията на Дирекция \"Координация и контрол на спортната подготовка\" към ММС.“Благодарение на министър Красен Кралев и ММС вече разполагаме с една модерна апаратура, която е изключително важна, за да сме в крак с най-новите изисквания за диагностиране на сърдечни проблеми при спортистите”, заяви изпълнителният директор на „СБАЛТОСМ – проф. д-р Димитър Шойлев“ д-р Георги Дамянов.Световните тенденции вече са по време на прегледите на спортистите да се прави освен електрокардиограма и ехокардиографско изследване, което е с най-високи диагностични възможности за откриване на заболявания, водещи до внезапна сърдечна смърт. Такива се правят например в Италия, където спортната кардиология е най-силно развита и са задължителни за турнирите под егидата на ФИФА и УЕФА. Настоящата Наредба за задължителните профилактични прегледи при спортистите не изисква преминаването през ехокардиографско изследване. В новия Закон за физическото възпитание и спорта обаче е предвидено изготвянето на нова наредба, с която това ще стане задължително.", "date": "2017.10.23", "title": "Министерството на спорта купи нова апаратура"}
{"url": "https://offnews.bg/kultura/arkona-idvat-u-nas-na-10-fevruari-v-mixtape-5-667877.html", "text": "На 19 януари 2018 г. се очаква да бъде издаден новият албум на руската паган метъл банда Arkona, озаглавен „Khram”. Много скоро след това групата ще представи подбрани песни от него и най-доброто от своето творчество на живо пред родната публика - на 10 февруари в столичния клуб \"Mixtape 5\".Билетите за шоуто са в продажба онлайн на Eventim.bg и в цялата страна. Някои от местата, от които могат да бъдат закупени са магазините на Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.Първите 25 билета са на цена от 25 лева, а след това и до деня на концерта - по 30 лева.", "date": "2017.10.23", "title": "Аrkona идват у нас на 10 февруари в \"Mixtape 5\""}
{"url": "https://offnews.bg/politika/slavi-naglite-ne-sa-v-zatvora-a-v-ministerski-savet-667883.html", "text": "Шоуменът и новозаявен политик Слави Трифонов избухна срещу проекта на бюджета за 2018 година във фейсбук профила си. Той определи като наглост текста на чл. 65 от законопроекта, в който е записано, че държавната субсидия за политическите партии остава 11 лева на получен глас.Според Трифонов Министерски съвет и Министерството на финасите са пренебрегнали волята на 2 516 791 българи, които поискаха субсидията да бъде намалена на 1 лев.Ето и целия му пост:", "date": "2017.10.23", "title": "Слави: Наглите не са в затвора, а в Министерски съвет"}
{"url": "https://offnews.bg/temida/radev-podpisa-ukaz-za-naznachavaneto-na-georgi-cholakov-za-predsedatel-667875.html", "text": "Президентът Румен Радев подписа указ за назначаването на Георги Чолаков за председател на Върховния административен съд.Изборът на Георги Чолаков беше прегласуван от новия състав на ВСС, след като президентът Румен Радев отказа да подпише указа за неговото назначаване след решение на предишния Висш съдебен съвет.Според Конституцията председателят на Върховния касационен съд, председателят на Върховния административен съд и главният прокурор се назначават и освобождават от президента по предложение на пленума на Висшия съдебен съвет за седем години без право на повторно избиране.Президентът не може да откаже назначаването или освобождаването при повторно направено предложение.", "date": "2017.10.23", "title": "Радев подписа указ за назначаването на Георги Чолаков за председател на ВАС"}
{"url": "https://offnews.bg/protesti/demonstranti-shturmuvaha-zavoda-solvej-sodi-v-devnia-667885.html", "text": "Жители на село Чернево разбиха стъклените врати на завода \"Солвей Соди\" в Девня.Днес те излязоха на протест срещу депото за отпадъци, което управата на завода планира да изгради край селото.В протеста се включиха около 100 души. Те настояваха за среща с ръководството на \"Солвей Соди\", но до нея се стигна чак след разбиването на стъклените врати.През август 484 жители на Чернево гласуваха срещу изграждането на депото за неопасни отпадъци на местен референдум, в който взеха участие 512 души.Областният управител обаче атакува референдума в съда, а делото е насрочено за 26 октомври.", "date": "2017.10.23", "title": "Демонстранти щурмуваха завода Солвей соди в Девня"}
{"url": "https://offnews.bg/112/bus-se-obarna-po-tavan-kraj-vladaia-edin-pochina-6-dushi-sa-raneni-667884.html", "text": "Микробус се обърна по таван на пътя София-Перник в района на Владая.Седем души са пострадали. Един от тях почина няколко часа след катастрофата.На място са изпратени 3 пожарни, 7 полицейски коли и 7 линейки.Двама от ранените са в тежко състояние.Сигналът за катастрофата е подаден в полицията малко след 18 часа.По първоначална информация причината за катастрофата е несъобразена скорост.Временно движението по пътя София - Перник е ограничено в участъка от Владая до кръстовище Драгичево.Движението се регулира от Пътна полиция.", "date": "2017.10.23", "title": "Бус се обърна по таван край Владая: един почина, 6 души са ранени"}
{"url": "https://offnews.bg/temida/4-godini-i-polovina-zatvor-za-mejzer-tia-moli-za-pomosht-bashtata-na-667887.html", "text": "4 години и 6 месеца лишаване от свобода е присъдата на Варненския окръжен съд срещу Анита Мейзер, призната за виновна за две престъпления - причиняване на смърт по непредпазливост и подкуп на полицай.Присъдата обаче може да се обжалва или протестира пред Апелативния съд в 15-дневен срок.Варненският окръжен съд днес призна Мейзер за виновна в това, че на 14 август миналата година е причинила смърт по непредпазливост на съпруга си, както и че на същата дата в сградата на полицията във Варна е предложила 30 000 евро подкуп на полицай, за да не извърши действие по служба - да не я задържи по Закона за МВР при налични данни за извършеното престъпление.Съдът й наложи наказание от 3 години и 6 месеца лишаване от свобода за причинена смърт по непредпазливост.4 години и 6 месеца лишаване от свобода и глоба от 8000 лева е присъдата за предложения подкуп.Анита Мейзер ще търпи най-тежкото от двете наказания, при първоначален общ режим, в затворническо общежитие от открит тип.Съдът зачита предварителното задържане на подсъдимата по настоящото дело, считано от 14 август миналата година.Тя е осъдена да плати обезщетение на наследниците на убития си съпруг – сума в размер на 150 000 лева, ведно със законната лихва върху нея.Мейзер ще трябва да плати и направените разходи по делото в размер на 9 816 лева.Тази присъда я знаех предварително и предлагам по медиите да разглася най-после да се направи сериозна проверка кой с кого е контактувал. Мисля, че бащата на нацията г-н Бойко Борисов може би ще обърне внимание този път да разбере наистина как известна личност остава отново в затвора, каза Анита Мейзер пред bTV.", "date": "2017.10.23", "title": "4 години и половина затвор за Мейзер, тя моли за помощ 'бащата на нацията' Борисов"}
{"url": "https://offnews.bg/politika/nov-front-valeri-simeonov-iska-nakazania-v-stolichna-obshtina-i-sveti-667888.html", "text": "Вицепремиерът Валери Симеонов настоява за наказания в Столична община и Светия Синод заради \"груб дипломатически гаф\" към унгарска делегация, посетила София по случай Деня на българо-унгарското приятелство.В личния си Facebook профил Симеонов описва подробно защо настоява за \"административни санкции спрямо виновните служебни лица\".", "date": "2017.10.23", "title": "Нов фронт: Валери Симеонов иска наказания в Столична община и Светия Синод"}
{"url": "https://offnews.bg/obshtestvo/sled-poseshtenieto-na-fandakova-london-dava-bezplatni-ofisi-na-sofijs-667886.html", "text": "Лондон ще предоставя временни безплатни офиси за софийски предприемачи, които искат да работят в британската столица. За това се договориха изпълнителният директор на Столичната агенция по приватизация и инвестиции Владимир Данаилов с колегата си от британската агенцията „London and partners“ Тони Марджиота. Двамата проведоха среща в рамките на програмата на делегацията, водена от столичния кмет Йорданка Фандъкова в Лондон.Веднага след нея бе подготвен проект на споразумение за обща работа, който предстои да бъде обсъден на експертно ниво и подписан. Документът ще ангажира Лондон да предоставя цялостна подкрепа за софийския бизнес като осигуряване на помощ за отваряне на фирма, намиране на кадри, контакти за работа и представяне пред местния бизнес.„На свой ред СОАПИ ще предложи същата конкретна подкрепа на лондонския бизнес, който иска да инвестира в София“, каза Данаилов. Той, заедно със зам.- председателя на Столичния общински съвет и председател на Надзорния съвет на СОАПИ Николай Стойнев, представиха пред колегите си от „London and partners“ възможностите за развитие на бизнеса в столицата.Лондон има подобни споразумения с градове като Лисабон, Париж, Тел Авив и Лос Анджелис.  Лондонската агенция се финансира 50 на сто от общината на британската столица, а другите 50 процента се дават от бизнеса. В нея работят около 150 души, които развиват проекти в областта на насърчаването и привличането на чужди предприемачи, образованието и туризма.", "date": "2017.10.23", "title": "След посещението на Фандъкова: Лондон дава безплатни офиси на софийския бизнес"}
{"url": "https://offnews.bg/kultura/10-mln-poveche-za-stcenichni-izkustva-prez-2018-g-667869.html", "text": "През 2018 г. държавата ще даде 10 млн. лв. повече за държавните културни институти, осъществяващи дейност в областта на сценичните изкуства. Това става ясно от Актуализираната средносрочна бюджетна прогноза за периода 2018–2020 г.Общо разходите за функция „Почивно дело, култура, религиозни дейности“ от бюджета за 2018 г. са в размер на 659,1 млн. лв.От бюджета на Министерство на културата за 2018 г. пък става ясно, че за политиките в областта на създаване и популяризиране на съвременно изкуство в страната и в чужбина и достъп до качествено художествено образование държавата ще даде 16 милиона повече, в сравнение с миналата година. Във връзка с политиките по опазването и разпространението на движимото и недвижимото културно наследство на страната държавата ще даде 1 милион повече през 2018 г.", "date": "2017.10.23", "title": "10 млн. повече за сценични изкуства през 2018 г."}
{"url": "https://offnews.bg/112/politcaj-se-prostrelia-s-lichnoto-si-orazhie-v-stolichnia-kvartal-mlad-667881.html", "text": "Полицай от столичното Седмо РПУ е направил опит за самоубийство - прострелял се е с личното си оръжие, съобщава БНР.Инцидентът е станал в блок 30 в квартал Младост 1. Мъжът е на 54 години.Неговата съпруга е подала сигнала в полицията - тя е намерила мъжа си в безпомощно състояние в семейния дом.Полицаят е в реанимацията на Окръжна болница с огнестрелна рана в главата.", "date": "2017.10.23", "title": "Полицай се простреля с личното си оръжие в столичния квартал Младост"}
{"url": "https://offnews.bg/drugi/tantcite-na-pilon-vse-po-blizo-do-olimpiadata-667873.html", "text": "Танц на пилон на фона на петте преплетени олимпийски кръга. Всъщност тази до скоро илюзорна картина може да добие реални измерения и то в близко бъдеще, пише btvnovinite.bg.Танците на пилон вече имат своя международна федерация (IPSF), която преди дни получи признание от Асоциацията на международните спортни федерации. Като млада организация, новосформираното представителство на танцьорките все още няма пълни права, но президентът Кейти Коутс вече върви към заветната цел.\"Имам чувството, че постигнахме невъзможното. Никой не вярваше, че някой ден ще признаят танца на пилон за спорт\", заявява тя пред \"Дейли Телеграф\".Според международните специалисти този вид спорт може да се оценява на базата на атлетизъм и технически показатели, също както гимнастиката, скоковете във вода и фигурното пързаляне, които вече имат свое място на олимпийски игри.Големият дебат, който няма как да бъде избегнат, е асоциацията на повечето хора със стриптийз клубовете. Танцьорките обаче са категорични, че между двете няма нищо общо. През 2015 и 2016 г. момичетата дори започнаха кампания в социалните мрежи, под наслов: \"Не съм стриптизьорка\". Според шефката на новата международна федерация, този вид спорт е подходящ за хора на всякакви възрасти. Състезания по танци на пилон се провеждат за деца на 10 години и за ветерани на 65.Ако изключим наложителната публична дискусия, то новият спорт е изпълнил точка и половина от трите нужни за включване в олимпийската програма.На състезанията по танци на пилон чест гост са допинг ченгетата, колкото и невероятно да звучи, така че спортът вече е признат от Международната антидопингова агенция.Федерацията е напът да стане пълноправен член на Асоциацията на международните спортни федерации.Единственото нещо, което липсва е 50 местни федерации. За момента те са 20, но броят им продължава да расте. В България все още не е учредена.Така че не е изключено след години да видим грациозни момичета, които се борят за злато от олимпийските игри, изпълнявайки сложни фигури около пилона.До тогава най-добрите състезателки в спорта ще могат да мерят сили на провеждащото се на 5 години световно първенство. През 2012 г. на него се състезаваха 46 момичета, а през 2017 г. бяха близо 300. Те бяха оценявани в 4 категории - задължителни елементи (11 на брой), движение във въздуха, оригиналност и техника при хващането и премятането.", "date": "2017.10.23", "title": "Танците на пилон все по-близо до олимпиадата"}
{"url": "https://offnews.bg/kultura/otgovorete-pravilno-i-spechelete-bileti-za-festival-na-komediata-2017-667847.html", "text": "Дойде време и за третия въпрос в играта на OFFNews и , в която нашите читатели могат да спечелят билети за Фестивал на комедията 2017, както и други интересни награди.Фестивалът продължава цял месец, като в единствения клуб за стендъп комедия у нас ни очакват над 40 шоута на най-доброто от родната сцена. Чуждестранните гости пък са едни от най-обещаващите имена на световната комедия.За да участвате, трябва да отговорите вярно на зададени въпрос с коментар под тази статия. Важно е при регистрация да сте ползвали актуален имейл, на който да можем да се свържем с вас, ако сте един от победителите.Въпросът тази седмица е: Кои от следните световни имена на стендъп комедията са имали шоу в България? - Джими Кар- Луи Си Кей- Крис РокВсяка седмица ще раздаваме по три награди:- Двойна покана за шоу по избор- Единична покана за шоу по избор- Тениска на The Comedy Club Sofia и Фестивала на комедиятаПобедителите ще теглим в края на всяка седмица. С тях ще се свържем по имейл с информация как и къде да си получат наградите.", "date": "2017.10.23", "title": "Отговорете правилно и спечелете билети за Фестивал на комедията 2017"}
{"url": "https://offnews.bg/obshtestvo/40-ot-mestata-za-parvokursnitci-v-universitetite-sa-prazni-667844.html", "text": "40% от местата за първокурсници в университетите стоят празни, показва справка на МОН за реализирания план прием към края на септември, предоставена на в. \"Сега\".62% от незапълнените места са в частни университети, при държавните картината е по-добра - заети са 81.6% от местата. Все пак там също има сериозен спад спрямо миналогодишните 86% заети места.От МОН предупреждават, че данните не са окончателни, защото кампаниите за прием на студенти в магистърските степени е след този за бакалаврите.Тази година местата за държавно субсидирани студенти намаляха с 8%, или с близо 4000. По държавна поръчка бяха отпуснати 45 679 места. За сметка на орязания държавен прием платеното обучение беше увеличено от 8784 на 12 хиляди първокурсници. За частните вузове местата тази година са 16 159 при 16 373 преди година.По предварителни данни броят на приетите за 2017/18 г. студенти е 43 550 души общо в държавни и частни университети, което е 58.9% от план-приема, или 41% от местата все още не са запълнени. В държавните вузове засега са приети 37 275 първокурсници, което е 81.6% от утвърдения прием. При частните университети картината е доста тревожна - 6275 приети студенти, или едва 38.83% изпълнение на приема.8 от 37-те държавни университета са изпълнили 100% приема си. Те са: Академията на МВР, Академията за музикално, танцово и изобразително изкуство, Висшето военноморско училище \"Н. Й. Вапцаров\", Военната академия \"Г. Ст. Раковски\", Националната спортна академия, Медицинският университет във Варна, Икономическият университет - Варна и Стопанската академия в Свищов.При последните два вуза доброто представяне отчасти се дължи на намаления прием на масовите специалности икономика и администрация и управление.След първите 8 по реализиран прием се нареждат:- Медицински университет - Пловдив (99%);- НАТФИЗ (98%)- Великотърновски университет (97%);- Медицинските университет - Плевен (96%);- Медицински университет - София (93%);- Пловдивски университет (93%)- УниБИТ (93%);- Софийският университет (89.9%).Техническият университет - Габрово е успял да привлече едва 25 души. Химикотехнологичният и металургичен университет (ХТМУ) засега е приел само 255 души, или 35% от отпуснатия прием (общо 718). Висшето училище по телекомуникации и пощи е изпълнило 49%.В УАСГ към края на септември са записани 547 първокурсници (56%). Във Висшето строително училище \"Л. Каравелов\" е оползотворен 60% от план-приемът. В Минно-геоложкия университет към същия период са започнали да учат 395 души (62%). УНСС е със 77% изпълнен прием.От МОН все още не са събрали окончателни данни за приема по професионални направления.Само 4 от 36-те направления, обявени от кабинета за приоритетни и съответно получаващи повече средства, са успели да запълнят отпуснатите им квоти на 100%, по данни на министъра на образованието Красимир Вълчев. Те са: теория и управление на образованието; военно дело; теория на изкуствата и ветеринарна медицина.", "date": "2017.10.23", "title": "40% от местата за първокурсници в университетите са празни"}
{"url": "https://offnews.bg/obshtestvo/obshtinata-sabira-idei-za-dalgo-chakania-remont-na-stolichnia-pl-port-667849.html", "text": "Дълго планираният ремонт на столичния площад \"Португалия\", по-популярен като градинката на ул. \"Иван Асен II\", най-вероятно ще започне през 2018 година.Кметът на район \"Средец\" Мария Ачкова пусна за обсъждане  и съобщи, че има уверение от столичния зам.-кмет по екологията за финансиране през следващата година.Площад \"Португалия\" е популярно место за срещи, отдих и игра в самото сърце на столицата. Намира се на метри от Орлов мост. Макар че има статут на защитен обект с културна стойност, градинката от година тъне в мизерия и разруха. Детската площадка е с опасни съоръжения и мръсен пясък, пейките и настилката не са сменяни от години. Жителите на квартала и различни експерти от години правят опити да обновят пространството. Макар това да влиза в предизборната програма на всеки кандидат-кмет на района, финансирането винаги се отлага.Миналата година Съюзът на урбанистите разработи проекта , в който подробно картографира района и след обществени дискусии предложи редица съвременни и свежи решения. Те засега остават само на хартия.Новият идеен проект за реконструкция и благоустрояване на градина при площад \"Португалия\" (между улиците \"Николай Гогол\", \"Иван Асен II\" и \"Леонардо да Винчи\") е поръчан и дарен на Столичната община от „Полиграфия Офис Център\" АД и архитектурно Ателие Серафимов Архитекти ООД. Oбщината търси мнението на гражданите по няколко въпроса: дали предпочитат детските съоръжения да са цветни или натурално дървени; дали настилката на детската площадка да е едноцветна или цветна; дали пейките да са класически или с по-съвременна визия. След като се уточнят вариантите, проектът ще бъде представен за одобрение.", "date": "2017.10.23", "title": "Общината събира идеи за дълго чакания ремонт на столичния пл. Португалия"}
{"url": "https://offnews.bg/temida/anita-mejzer-ochakva-prisada-prokuraturata-poiska-6-godini-zatvor-667846.html", "text": "Прокуратурата поиска 6 години затвор за Анита Мейзер, която е обвинена в убийство по непредпазливост и предлагане на подкуп на полицай. Делото срещу Мейзер беше , след като първоначално беше осъдена на три години затвор. Тогава Варненският окръжен съд призна 52-годишната силиконка за виновна за  - културиста Николай Димов и затова, че после предложи подкуп от 30 000 лв. на разследващ полицай. По време на заключителните пледоарии в понеделник прокуратурата поиска 6 години затвор за това, че Мейзер опитала да подкупи полицай, за да не издаде, че тя е виновна за смъртта на мъжа си. 4 години затвор бяха поискани за причиняване на смърт по непредпазливост и 10 хил. лв. глоба. На влизане в съдебната зала бившата участничка в конкурси за красота отказа коментар. Според роднините на Димов убийството е умишлено и планирано предварително. Майка му Петранка смята, че Мейзер не съжалява за стореното. От своя страна Мейзер смята делото за \"купено\" и е заявявала, че сестрата на покойния ѝ съпруг е оказала натиск върху съда. Според прокуратурата Николай Димов е починал по време на експеримент за демонстрация на сила. Тялото на мъжа беше открито безжизнено през август 2016 г. в апартамента, в който двамата с Мейзер живели във Варна. По тялото му бяха открити т. нар. \"свински опашки\" и първоначалната версия беше, че мъжът е починал в резултат на любовна игра.Според обвинението двамата съпрузи имали намерение да заснемат клип, с който да демонстрират в чужбина възможностите на Николай. Тогава Анита Мейзер завързала краката, ръцете и врата на мъжа си с \"кабелни стяжки\", от които той трябвало да се освободи със сила. Стегнатите свински опашки на врата на пострадалия притиснали венозните съдове в областта на шията. С последни усилия Николай успял да скъса кабелната превръзка на ръцете си. Направил опит да освободи врата си от тях, но в усилията за това примката се затегнала около врата му допълнително, той изгубил съзнание и се отпуснал на масажната маса, където провеждал експеримента.От страх да не бъде заподозряна Мейзер измислила различи версии, които в хода на разследването променяла няколко пъти. Още същата нощ успяла да се освободи от купените по-рано свински опашки, които трябвало да се използват за захващане на шатра пред дома им. Няколко часа след полунощ Мейзер съобщила в Пето РУ на МВР, че съпругът ѝ е мъртъв. Предложила пари, за да не стигне случаят до медиите. Пред пристигналия полицейски екип тя развила версията, че вечерта пред дома им някакви момчета чакали Николай. Тя ходила до магазина и когато се върнала, намерила съпруга си мъртъв и завързан с въжета на масажната маса.", "date": "2017.10.23", "title": "Анита Мейзер очаква присъда, прокуратурата поиска 6 години затвор"}
{"url": "https://offnews.bg/nashite-avtori/iz-delnitcite-na-edin-lud-16-20-oktomvri-667850.html", "text": "Понеделник, 16 октомвриПак ще вдигат цената на водата. В петгодишния си бизнес план, одобрен от КЕВР, концесионерът \"Софийска вода\" бил заложил от 1.01.2018 г. да има ново поскъпване с 9%. Старото е от април – 18%. Дано се удавят, дано! Ако побарам тия идиоти, дето изчислиха, че социално приемливата цена на водата в София е 10 лв., ще им скъсам… от… (Оставям празно място, щото хората сме различни и по различен начин оценяваме тежестта на наказанията. Едни действат по пернишки, други по дупнишки…) Каквото и да предприемете, все ще е заслужено! Тези идиоти предвиждали, че през 2021 г. поносимият праг в София щял да бъде 11,44 лв. за кубик! Дето вика премиерът, с чужд задник и на таралеж да седнеш, е поносимо, не ли?!Та, ако ще се къпете, братя, направете го на 31 декември, щото от първи януари ще ви излиза вече по 2,31 лв. за кубик. КЕВР и да иска, не може да спре увеличението. Защото през 1999 г., по времето на Софиянски, общината е подписала договор с концесионера, в който е заложена 17% печалба. (Стефане, ако те сърби някъде, да знаеш, че не е без причина!) Аз да ви кажа, вкъщи, като сме си сами, го наричам крадец и мошеник. Но публично не смея, щото съдът го оправда по всички обвинения.Като гледам бизнес плана на водните кърлежи, още догодина ще подгоним десеттях лева. Ако преди това не подгоним нещо друго, ама не вярвам, не сме такива.Само на циганите не им пука колко ще стане водата. Съветникът от ВМРО Карлос Контрера вика, че във \"Филиповци\" и \"Факултета\" се крадяла вода за 5 млн. лева годишно. Едва 3% от циганите си плащали сметките. Във „Филиповци“ за една нощ били изпочупени всичките три хиляди водомера, поставени от \"Софийска вода\". И политиците непрекъснато натискали концесионера да не им спира водата, за да не се буни населението. Затова от ВМРО настояват кражбите на вода да бъдат криминализирани.#MeToo.Като стана дума, да ви обърна внимание на една дописка в уважавания вестник „Сега“: „Жандармерия блокира вчера град Баня, Карловско, за да търси извършителите на дръзко нападение над шестима горски служители. Те опитвали да пресекат незаконно извозване на дървесина с три каруци, но били нападнати от тълпа граждани, въоръжени с колове и камъни. След нанесения побой нападателите се скрили в махалата. Вследствие на атаката има четирима ранени горски служители…“Така се пише етнически коректно - граждани. А не като Блъсков в „Труд“: „На 9 нарасна броят на задържаните цигани...“ Даже и роми не им вика. Бих казал, че дописката в „Сега“ е съвършена от тази гледна точка, ако не бяха две малки грешчици, които оцветяват престъплението етнически. „Въоръжени с колове и камъни“ и „нападателите се скрили в махалата“…Внимавайте бе, колеги! Кому е нужно да казвате с какво са пребити горските? Пребити и толкова. И къде са се скрили. Скрили са се и толкова. И дописката става перфектна.Изглежда, че се оправяме, ако че изглежда обратното. На конференция на Форума на бизнес лидерите премиерът рекъл: \"Като дойде петък, няма разминаване по \"Витошка\", кафе няма празно. Зле сме, но... колко да сме зле, като в София не можеш да се разминеш, ама не само в София, но и в Бургас и Варна.\"Което се дължи на добрата работа и огромните успехи на правителството. И той не се притесни да ги изреди: нисък процент на контрабанда и безработица, 10 000 върнати в училище деца, облекчаване на бюрократичните тежести върху бизнеса, увеличаване на учителските заплати... Тези успехи можели да са още по-големи, ако не било лошото наследство. Преди две години, вика, контрабандата на цигари беше 34%, а сега е 7% и още ще намалява.Излиза, че ако не си беше оставил такова лошо наследство, днешните му успехи щяха да са много по-големи. Но така се случи. Работата е, че нито той, нито ГЕРБ допускаше, че ще има втори мандат. Та крадоха като за един мандат и си откраднаха наследството. Нашето де… Така се награбиха, че ако ги досърби някъде, нямат свободна ръка да се почешат. А то ще ги досърби, рано или късно.На 16 октомври отбелязваме Международния ден на анестезиолога. На тази дата през 1846 г. е в Бостън Уилям Мортън прави първата публична демонстрация на операция под наркоза с етер.Действителен случай: Един анестезиолог отишъл на сафари в Африка. След седмица се връща, ама кисел като лимон. Какво стана бе? Нищо не успях да убия! Е, ако си беше седял в болницата…И понеже други ден пък е празник на всички лекари… Не знам дали знаете, но всяка медицинска специалност си има девиз. На анестезиолозите е: „Приспиването е безплатно, събуждането е с пари!“ Девизът на ортопедите е: „Счупеното е на късмет.“ А девизът на кардиолозите - \"Умри веднъж, но от сърце!\" Девизът на уролозите: „По-добре да се напикаеш, отколкото да се насереш.“ Извинете, но уролозите са малко цапнати в устата. Нефролозите: „От камъни в бъбреците къща да построиш…“Който знае девизите и на други докторски специалности, да ни пише. Събираме си ги.Във връзка с обсъждането на мерките за въвеждане на ред и тишина в живота на софиянци граждани поискаха да се въведат глоби и за лаещи кучета в апартамента.А, не! Тия в апартаментите ще почакат малко! Първо трябва да се въведат глоби за собствениците на лаещите дворни кучета. В двора на къща до нашата кооперация има едно проклето ловджийско псе, което лае и по падащи листа. По цял ден буха в прозорците ми. Понякога пиша с тапи в ушите. Разгонва фамилията на едно каре от 5-6 кооперации. Средно по 10 минути отделя за всеки преминаващ по улицата, без оглед на пол, възраст, социално положение и етнически произход. Всъщност, последното не е така. На цигани лае двойно повече. И мен ме лае, като се покажа на балкона, та избягвам… През 2-3 къщи има друго, по нататък трето, четвърто… Надвечер правят концерт. Не можеш се разбра със собствениците. Трябва директно с кучето. Един ми разправяше да го подкупя с два-три черни шоколада. Но докторът никога не може да посегне на животно. На собственика му по-може. Спасява го само това, че не понасям „Металика“. Един двучасов поздрав в полунощ с „Death Magnetic“ на max вероятно би го подтикнал да обича съседа си повече от кучето си. Така мисля, но не съм сигурен.Вторник, 17 октомвриНа вниманието на Бойко Борисов, голям приятел на Реджеб Таип Ердоан. Адресираме го персонално към Борисов, защото за вас, четящите хора, това не е новина, но за него може и да е. На среща на кметовете на общини агата рекъл: „Турция е обект на критики заради намесата във вътрешните работи на Сирия, Ирак, балканските страни, държавите в Южен Кавказ, Средна Азия и Северна Африка. Отговорът на Анкара за невежите, непросветените в историята, е прост: всички страни, намиращи се в съседство с Турция, са част от нейните интереси.“Анадон мо? Демек, разбрахте ли?Всъщност, чакайте да не ви подведа и да съсипем етническия мир и добрите отношения с Турция. Май не беше „анадон мо“, а беше „анладън мъ“. Едното наистина означава „разбра ли“, но другото е грозна турска псувня, нещо като “на майка ти гащите”. Една тюрколожка, а може да беше и арабистка, ни го обясняваше навремето, ама кой да запомни. Нито беше млада, нито беше красива…Е, при Борисов това е хубавото, че не може да сбърка на чужд език. Той бърка само на български. Ама как само бърка…Това, което каза за “възможен военен съюз” между Индия, Китай, Русия, Иран и Турция, не бива да бъде отхвърляно с лека ръка. То трябва да бъде отхвърлено с всичка сила! Тези пет държави, според домораслия геостратег и макроикономист, имали по-голям БВП от този на Г-7. Отне ми точно 6 секунди, за да напиша в Гуглето „Г-7 БВП“ и да видя, че страните от Г-7 създават 65% от световното БВП. Което показва какво? Че Борисов е зле с математиката. А може да е и нещо още по-опасно. Щото, дето вика един книжен приятел, математиката е средство за мислене, не за смятане. Като помислиш кои държави са в Г-7, като добавиш и Япония, и не ти трябва да смяташ.Казваме това и за да разсеем погрешните внушения за Борисов като едва ли не дипломат и геостратег №1 на Балканите и Европа, както се опитваше да внуши онази журналейка Мастагаркова. (Журна-лейка е portmanteau, неологизъм, създаден от нас специално за такива случаи.)Малий, ген. Решетников е направил Светлана Шаренкова на трътка, даже под трътката… В интервю пред Ева Гечева от „Студия Трансмедия“ гененералът вика: „Нея в българското общество я смятат за един от най-големите приятели на Русия. Мисля, че за руснаците би било много обидно, ако в България точно тя беше главният русофил. Впрочем, работа на самите българи е да определят кой е русофил и кой – русопаразит.“А, не! Моля, моля! Русопаразитите са си ваша работа! Възложителят определя кой върши работа и кой паразитства! Ние откъде да знаем? Ние можем да си помислим, че те са русофили по убеждение и за без пари. Няма да си го помислим, но теоретично е възможно.Иначе не мога да отрека, че русопаразит звучи добре и ѝ отива на Шаренкова. В животинския свят това се нарича „облигатен паразитизъм“. Паразитът не само, че живее на гърба на гостоприемника, но му и вреди. Ама то и на други отива. На Волгин например му заспива направо. Но при него имаме „факултативен паразитизъм“. В смисъл, паднало му е и затова, не по природа и убеждение. Не знам дали левите сили си дават сметка, че тоя е техният Антон Тодоров! Ще си дадат… И други русопаразити има, да не ги изреждаме сега.Ало, пенсиите! Резултатите от проучване на експерти от университета „Дюк“, цитирани от „Дейли стар“, сочат, че годишно трябва да правите по 200 оргазма. Шестнадесет и половина месечно, или четири и малко седмично. Тоест, всеки ден без уикенда, който у нас, както е известно, включва и петъка. Разбира се, това е голям масраф, ама и ползите не са малки. Едно такова практикуване на смешните движения ще стимулира имунната ви система ще ви накара да се чувствате по-млади, ще подобри начина, по който изглеждате, ще понижи риска от инфаркт и инсулт.„За трупане на „оргазмени активи“ експертите препоръчват хората да стигат до връхната точка повече от веднъж по време на секс и не изключват самозадоволяването като вариант“, пише „Труд“.Та по четири пъти седмично с множествен оргазъм и по някоя… Така де, сещате се.Не знам, братя. Сами ще си решите. Защото пък български специалисти по нутрициология смятат, че с кисело мляко само няма да успеете да обезпечите ресурсно тая програма. Щото нали ранътъ прави борбътъ? Дъртата вещица само с питателна храна можете я пребори.Пенсиите, освен да прибегнете към помощни средства. Госпожа д-р Радка Дойчинова вика, че са пуснали ново лекарство като за случая - Трибестан с Гинко билоба. Помагало не само да вдигнете самолета, но и да не забравяте за къде летите! Щото и това се случва, не ли?Сряда, 18 октомври„Монитор“: „Панов погази съдиите, слага им своя пионка за шеф във ВКС“„Съдията на олигархията и слуга на задкулисието Лозан Панов започна преврат в ръководения от него ВКС, опитвайки се да го овладее изцяло в полза на менторите си. За целта скандалният юрист, известен с прозвището си мъжа на Черния лебед, буквално прегази решение на Общото събрание на ВКС, в опит да отстрани един от заместниците си… Държаният на каишка от задкулисния кръг „Агнешките главички“ Панов… Скандалния съдия…“Този безпристрастен, неутрален и изчистен от коментари език, издаващ не просто уважение, а направо преклонение пред институциите, сам по себе си те кара веднага да се довериш на вестника и изобщо да не търсиш друг източник, за да видиш какво аджеба става.Всъщност, то не е съвсем ясно какво е става. Щото Лозанов хем вика, че заместникът му Красимир Влахов се справял много добре с работата си, хем му иска оставката. Въпрос на доверие. Влахов му е мираз от Лазар Груев. И може да е добър професионалист, но като не можеш да му имаш доверие…На вниманието на първата ни дама Деси Радева. Мелания Тръмп се появила със зашеметяващ костюм в сиво райе на Ралф Лорън при посещението на канадския премиер Джъстин Трюдо и съпругата му Софи във Вашингтон. Направо неотразима. Специалистите твърдят, че това ще е модният тренд за тая есен. И понеже Десито подражава на Мелания с един сезон закъснение, та да има предвид за напролет как да се носи, като дойде я Клинтън, я Путин… Все някой ще дойде. А може случайно и тях да ги поканят някъде. Четвъртък, 19 октомвриПроф. Венелин Ганев, проф. Стефан Баламезов, акад. Петко Стайнов, проф. Яновски, проф. Силяновски и десетки други видни юристи се обръщат в гроба, потресени от юридическата несъстоятелност на министъра на правосъдието Тетка Цачева. Оня ден каза за корупцията: „Между корупция и корупционни престъпления има съществена разлика. И аз като юрист, искам да ви уверя, че много често в нашата практика имаме очевидна корупция, но няма престъпление.\"Очевидна корупция без престъпление! Може, то у нас всичко може! Щом и в Софийски университет го може…А днес изтърсила друга умнотия. Било добре да знаем корумпираните политици и в частност тия, дето са вземали пари от КТБ, но това трябвало да стане по надлежния ред, \"да бъде доказано с влязъл в сила съдебен акт на прокуратурата.\"Понеже ние сме просто момче от пазарджишките села, а покрай Юридическия факултет сме минавали само на път за Мензата, искаме да питаме знаещите приятели: Що ще рече „съдебен акт на прокуратурата“? И като сте почнали да ми отговаряте, кажете ми и друго. В РАБФАК същото право ли се е преподавало, както на редовните студенти, или друго, по-опростено? Защото това „влязъл в сила съдебен акт на прокуратурата\" ми прилича на нещо през плет чуто. Ако не е някакво локално, например банкянско, тълкуване на юриспруденцията, което е същото…Разбира се, ние, както казахме, сме просто момче, но не чак дотам. Чели сме това-онова, учили сме тук-там, общували сме с тоя-оня, видели сме едно-друго… И на базата на тези повърхностни знания сме склонен да мислим, че подсъзнателното е победило съзнателното при Тетка и тя без да иска е издала реалната йерархия в съдебната власт у нас: прокуратурата издава съдебните актове, съдът формално ги вкарва в сила. Само хипотеза.Спорт. Изкефих се на победата на „Лудогорец“ над португалския „Брага“. Изключително моционален мач. Ние поне изпитахме силни моции. Два на нула срещу силен португалски отбор и то на португалска земя! Не напразно на стадиона в Разград има трибуна „Моци“, от която лудогорците викат „Българи! Юнаци!“ Този път тимът на Киро Гела постави нов рекорд. На терена нямаше нито един българин. През второто полувреме влезе за малко Светльо Дяков, който внесе един нюанс бяло в черното. Но публиката пак викаше „Българи! Юнаци!“ И с основание. Защото момчетата се бориха като лъвове. Така, както нашите лъвове рядко се борят. Не знам защо те се борят а нашите не се борят. Във ФБ предлагат да внесем бразилци и в други области на живота, например в политиката. Не сме единодушен. Но това, в което сме единодушен, е, че не трябва да пращаме българи в бразилската политика, щото им правят ипийчмънт и то заслужен…Мачът на Кубрат Пулев с Джошуа се отложи. Некои злобари разправят, че изборът на Кобрата бил дали сам да се контузи или Джошуа да го контузи. И той избрал първия вариант. Защото вторият можел да е доста по-болезнен. Петък, 20 октомвриПремиерът Борисов вика за Таско Ерменков: „Ахмак!... Майка му, като го е кръстила с това име, тя го е намразила.\" Намеква, че в някои среди на Таско му викат на галено Ташко. Не мисля, че е незаслужено, но от устата на премиера звучи много просташки. Ако почнем да се задяваме на кой как викат, за Борисов ще ни трябва цял вестник. Чували ли сте, че му викат и Мъдойко? Аз съм чувал.„Ако избереш подходящ argumentum, винаги можеш да натопиш hominem така, както най-малко е очаквал.“ Името на човека обаче е най-елементарният аргументум, който може да се измисли. Но от Борисов толкова…Из Фейса разнасят една стихотворна свирка, която приписват на Едвин Сугарев. Ама свирка да видите, направо като за цяла брас секция.Господин Борисов! Исках да Ви скрияв дълбокото сърце на моя стих.Но мина четвърт век. И ще открия, че все заради култове Ви крих.А ми се иска ясно и достойнои в стих, и в песен да Ви спомена:да кажа името, с което са спокойнинарод и партия, държава и страна!Но за щастие или за съжаление, това стихотворение не е излязло изпод перото на Едвин, не е в стила на “Откачалката яде киселец и вопие по отминалото…“ Това, всъщност, е „Приветствие“ от Нино Николов, едно от „най-ярките“ и запомнящи се в стихосбирката „Априлски сърца“. Само Живков е сменен с Борисов и комунизмът с християн демократизъм. Идеята за тази стихосбирка се ражда „спонтанно в навечерието на традиционната среща на др. Живков с писатели във Варна през август 1980 г.” В нея българските поети (и един цигански – Усин Керим) бяха посветили горещи възхвали на правешкия полуинтелектуалец. Ама не един или два поета, а много. В първото издание бяха включени хвалебствия от 70 стихосплетници, а във второто от 115! От това можете да си направите страшни изводи, ако не ви мързи.Но въпросът е защо точно на Едвин Сугарев приписват това стихотворение. И защо това хвана дикиш пред много хора. Защото, улисани да се забавляваме как Антон Тодоров си целува задника, пропуснахме да забележим, че той е просто епигон. Че преди него други хора са направили тежко салто морале. И един от тях е Едвин, който през 2011 г. писа: „Бойко Борисов като премиер на България е изключително опасен и той трябва да си подаде оставката!“ Когато обаче Борисов наистина подаде оставка, Едвин вече беше сменил акъла и се изказа против и направи една кратка процедура за отслабване срещу правителството на Орешарски. А през 2014 г. откри кампанията на ГЕРБ в зала „Армеец”, подкрепяйки същия Борисов. Срещу което беше награден с поста генерален консул на България в Ниш.С такава интелигенция далече ще стигнем. То май вече сме стигнали…*А някъде там Тодор Колев тихичко припява… „И си оставам, и си оставам… фалшив герой…“Не за някого специално, така по принцип…", "date": "2017.10.23", "title": "Из делниците на един луд (16-20 октомври)"}
{"url": "https://offnews.bg/112/ramo-do-ramo-sluzhiteli-na-bdzh-i-nkzhi-zaedno-kradat-nafta-667853.html", "text": "БДЖ и Национална компания \"Железопътна инфраструктура\" са отделни компании вече повече от десетилетие, но сътрудничеството между служителите им продължава да е на завидно ниво, дори и в... кражбите. Това показва бюлетинът за инцидентите в жп транспорта.Случаят е от петък вечерта.Тогава на гарата в Панагюрище локомотивният машинист на влак 81206 Димитров е спипан да краде нафта от дизеловата мотриса заедно с постовия стрелочник Милушев (служител на НКЖИ). Той е бил на смяна на гарата.Двамата са били закопчани от служителите на РПУ-Панагюрище в момента когато са пълнили туби с гориво.", "date": "2017.10.23", "title": "Рамо до рамо: Служители на БДЖ и НКЖИ заедно крадат нафта"}
{"url": "https://offnews.bg/ikonomika/darzhavniat-dalg-nadhvarli-29-ot-bvp-667851.html", "text": "Държавният дълг на България за 2016 г. е 27.322 млрд. лева (29.03%) от Брутния вътрешен продукт, показват публикувани днес данни на Националния статистически институт.През 2013 г. дългът е бил 17%, след това рязко скача на 26.97% и миналата година приближава 30 на сто от БВП.По окончателни данни на НСИ през 2016 г. институционален сектор „Държавно управление” отчита бюджетен дефицит от 36 млн. лв., или 0.04% от БВП.Дефицитът в подсектор „Централно управление” е в размер на 130 млн. лв.- 0.14% от БВП.Подсектор „Местно управление“ е реализирал излишък от 73 млн. лв., а подсектор „Социалноосигурителни фондове” - 21 млн. лева.", "date": "2017.10.23", "title": "Държавният дълг надхвърли 29% от БВП"}
{"url": "https://offnews.bg/obshtestvo/bez-fojerverki-i-piratki-na-nova-godina-zasega-667855.html", "text": "Фойерверки и пиратки няма да превръщат София в бойно поле в новогодишната нощ, ако новата Наредба за обществения ред в столицата бъде приета в сегашния си вид. На днешното заседание на комисията по ред и сигурност на \"Московска\" 33 председателят й Иван Илиев предложи да се обсъди вариант, в който за Нова година се предвиди изключение от забраната. Против категорично се обяви Миглена Горанова от РБ, която подчерта, че е невъзможно човек да се движи по улиците в новогодишната нощ.Бомбички ти падат по главата, съгласи се и д-р Веселин Милев от ГЕРБ, който обаче постави въпроса кой ще контролира и установява нарушителите. Цял блок мята пиратки, кого ще накажеш, попита той. Красимир Димитров, шеф на Дирекция „Аварийна помощ и превенция“ към Столична община, настоя на масови прояви да не се допуска изобщо любителска пиротехника - например на концерти на открито. Той поиска и забрана за използването на газови бутилки на площадите - предлагат греяно вино, как го греят - с газови уредби, но това е много опасно и може да струва живота на много хора, подчерта Димитров. И настоя газовите бутилки да влязат в Наредбата за обществения ред, която ще бъде подложена на второ обществено обсъжда в четвъртък от 16,30 часа. ", "date": "2017.10.23", "title": "Без фойерверки и пиратки на Нова година. Засега"}
{"url": "https://offnews.bg/razsledvane/nachalnitci-znaeli-za-videoto-sas-zaplahi-kam-politcaj-v-kozloduj-no-667852.html", "text": "Началници в МВР и АЕЦ \"Козлодуй\" са знаели за  на заплахите, които шефът по сигурността в електроцентралата Пешко Караджов отправя към полицай, но не са предприели нищо. Това става ясно от постановление на Окръжната прокуратура във Враца от 14 септември по сигнал на , който разпространи записа в социалните мрежи. Благоев твърди, че след като той и началникът му по това време Аспарух Максимов отказали да укрият случая, двамата са подложени на натиск. В показанията си той твърди също, че непосредствено след като Пешко Караджов раздава \"възмездие\" и заплашва полицай с уволнение, при образуваната проверка, служител на полицията във Враца отказва да приложи записа със заплахите и да го предаде в прокуратурата. Като резултат от това районният прокурор Геновева Рашева , но няколко месеца по-късно друг прокурор заключава, че има данни Пешко Караджов да е извършил престъпление. След като записът изтече в публичното пространство, проверката по случая беше възобновена през лятото. Тя продължава и сега, като срокът ѝ вече беше удължен веднъж. Наблюдаващ прокурор отново е Рашева. В постановлението на Окръжна прокуратура - Враца става ясно обаче, че са събрани достатъчно доказателства за хулиганство по смисъла на чл. 325 на Наказателния кодекс, за което се предвиждат до пет години затвор.  Пред окръжната прокуратура показания е дал пострадалият полицай Валери Манов, който направил записа, след като Караджов го нападнал със заплахи. Причината била, че Манов си позволил да санкционира приятел на Караджов за това, че шофирал пиян. Записът е направен на 15 февруари 2017 г., а полицаят още на следващия ден докладвал на началника си по това време Аспарух Максимов.От своя страна Максимов изпратил докладна записка до началника на управлението град Козлодуй, до изпълнителния директор на АЕЦ-а и до началника на полицията във Враца по това време Димитър Газибарски. Сигналът му веднага бил предаден и на прокуратурата.От постановлението става ясно, че полицай Манов е предал записа към докладната записка, която била предадена в ОДМВР-Враца. Това означава, че всички началници по веригата са били запознати с него, но мерки спрямо Пешко Караджов не са взети мерки. Нещо повече - малко по-късно синът и съпругата на ОДМВР-началника Газибарски започват работа в АЕЦ-а. Полицаят обяснил пред прокурор, че по време на проверката по случая, той е заявил на полицейски инспектор Петър Цветков от ОДМВР-Враца, че разполага със запис. Незнайно защо обаче колегата му не го поискал и така видеото не било приобщено към проверката. Това обстоятелство е потвърдено и от Аспарух Максимов, а в крайна сметка и от Окръжната прокуратура. Според държавното обвинение обаче в случая става въпрос за пропуск, който можело да бъде установен с последващ инстанционен контрол. Прокуратурата стига до заключението, че неприемането на доказателства от разследващ полицай не може да се третира като престъпление: Този пропуск - умишлен или не, обаче води до това, че проверката на прокурор Рашева приключва с извода, че обидите към полицай, злоупотребата със служебно положение и оказаният от Пешко Караджов натиск да не бъде съставен акт на приятеля му не представляват престъпление, а шефът на физическата охрана в Козлодуй е трябвало да бъде санкциониран по Указа за борба с дребното хулиганство.Проверката е прекратена, а случаят е потулен, докато записът със заплахите става обществено достояние.Въпреки че са предоставени и данни за това, че спрямо Аспарух Максимов и полицай Цветан Благоев е имало натиск след този случай, прокуратурата смята, че това не отговаря на истината.От събраните данни става ясно, че близо месец след инцидента Аспарух Максимов е преназначен временно за началник на Районното управление в Бяла Слатина. Преназначението станало с изготвена докладна записка до министъра на вътрешните работи - по това време Пламен Узунов. Интересното в случая е, че Максимов собственоръчно е написал, че не е съгласен с преместването му на ново място. Самият Максимов обяснил пред прокуратурата, че докладната му била представена в кабинета на Димитър Газибарски. Максимов отново възразил няколко дни по-късно, като собственоръчно написал върху заповедта си за назначение, че не е съгласен с преместването си, но ще разпореждането.В крайна сметка самият Максимов накрая поискал да бъде върнат в Козлодуй на по-ниска длъжност - полицейски инспектор в РУ на АЕЦ \"Козлодуй\".Според прокуратурата шефът на ОДМВР има право да мести свои служители и в случая, въпреки че Максимов е сред основните свидетели срещу Пешко Караджов, не е превишил правомощията си. \"По какъв начин едни или други служители възприемат едно или друго работно място в системата на МВР - дали като наказание, или като награда, е признак за професионалното им и етично ниво на отношение към служебните им задължения\", се посочва в постановлението.Прокуратурата също така не отрича, че разкритата в полза на Аспарух Максимов подписка е открадната. В същото време държавното обвинение коментира твърденията, че Цветан Благоев е извършил неправомерен обиск на заподозрения в кражбата на подписката полицай. В резултат на това е образувана и дисциплинарната проверка срещу него. Самият Благоев твърди, че заподозреният в кражбата полицай сам предложил да покаже вещите си и изсипал съдържанието на чантата си на маса в Районното управление, за да докаже, че подписката не е у него. Това било достатъчен повод срещу Благоев да започне дисциплинарно производство и той е временно отстранен от поста си, а след като разпространява записа с Пешко Караджов, е уволнен дисциплинарно.", "date": "2017.10.23", "title": "Началници знаели за видеото със заплахи към полицай в Козлодуй, но мълчали"}
{"url": "https://offnews.bg/obshtestvo/za-da-sprat-karutcite-v-sofia-shte-dariavat-konete-na-lesotehnicheski-667859.html", "text": "Как да спре каруците в София за ЧНГ обсъжда работна група в Столична община. Проблемът е какво да се прави с конфискуваните коне, докато и ако собственикът им дойде да си плати глобата и да си прибере животното. МВР иска да му купят фургон, с който да превозва кончетата от талигите, така че да не се сместват и да не заразяват расовите коне на полицаите, ако се използва едно и също превозно средство. Затова се обсъжда вариант Столична община да купи конски фургон на полицаите. Следващият проблем обаче е къде да бъдат прибрани конете и кой да плаща за изхранването им, както и каква да е съдбата им, ако никой не ги потърси. Да се настаняват на общински терен в Панчарево, предложи Красимир Димитров, шеф на Дирекция „Аварийна помощ и превенция“, на заседанието на комисията по ред и сигурност. Той подчерта, че никой не иска да осиновява конфискуваните коне. Издръжката на всеки струва 700 лева. Всъщност за конете трябва да се погрижи Националната ветеринарна служба, те обаче също нямали отпуснати пари за целта. За да не бъдат евтаназирини, един от вариантите е конете да бъдат дарявани на Лесотехническия университет, където да се използват при обучението на студентите. ", "date": "2017.10.23", "title": "За да спрат каруците в София, ще даряват конете на Лесотехническия"}
{"url": "https://offnews.bg/obshtestvo/po-signal-na-rumen-georgiev-razkriha-problemi-s-pozharnata-bezopasnost-667863.html", "text": "Общо осем проверки са направени от Главна дирекция \"Пожарна безопасност и защита на населението\" към МВР във Френския лицей \"Виктор Юго\" в София от 2010 година до момента. Това стана ясно от отговор на министъра на вътрешните работи Валентин Радев на въпрос, поставен от народния представител от \"БСП за България\" Румен Георгиев.Депутатът от групата на социалистите беше потърсен от обезпокоени родители на деца от детската градина и ученици от Френския лицей \"Виктор Юго\". Според тях сградата, в която се помещава лицеят не отговаря на изискванията за пожарна безопасност. Освен питане до министъра на вътрешните работи, Румен Георгиев направи и посещение в учебното заведение, където се срещна с неговия директор и разгледа сградата, в която се обучават децата.От отговора на министъра става ясно, че последната проверка от органите на Столична дирекция \"Пожарна безопасност и защита на населетиено\" е направена на място в обекта на 29-и септември по повод получено писмо. Тя е констатирала общо четири нарушения от режимен характер. Става въпрос за нарушена техническа изправност на част от монтираните евакуационни осветителни тела, както и на част от димоуплътнените врати, монтирани на стълбищните клетки.Освен това подземният гараж не е оборудван с достатъчен брой нормативно изискващи се уреди за първоначално гасене на пожари и е установено наличие на складирани горивни материали и оборудване. Изготвено е и разпореждане в срок до 30-и октомври 2017 г. констатираните нарушения да бъдат отстранени. ", "date": "2017.10.23", "title": "По сигнал на Румен Георгиев разкриха проблеми с пожарната безопасност във Френския лицей"}
{"url": "https://offnews.bg/ikonomika/minimalnata-zaplata-stava-610-leva-no-prez-2020-g-667857.html", "text": "Минималната работна заплата ще се повиши от 460 лв. на 510 лв. от 1 януари 2018 година. След това ще стане 560 лв. от 1 януари 2019 година, а от началото на 2020 година ще възлиза на на 610 лв. Това е записано в актуализираната средносрочна бюджетна прогноза за периода 2018-2020 г.Според нея приходите и разходите в бюджета ще намаляват, но ще плащаме по-високи акцизи.Осигурителната политика за периода 2018-2020 г. предвижда запазване на съотношенията на осигурителните вноски за фондовете на държавното обществено осигуряване. За 2018 г. се повишава размерът на осигурителната вноска за фонд „Пенсии” на ДОО с един процентен пункт. За периода 2018-2020 година се увеличава минималният осигурителен доход за самоосигуряващите се лица, съответно за 2018 година в размер на 510 лв.; за 2019 година – 560 лв.; за 2020 година – 610 лв., като отпада скалата за определяне на диференцирани минимални осигурителни доходи, съобразно облагаемия доход.В разглеждания период ще продължи увеличаването на възрастта за пенсиониране. От 1 януари всяка година с по 2 месеца ще се вдига възрастта за пенсиониране за жените и с по 1 месец за мъжете. Необходимият осигурителен стаж за придобиване право на пенсия и за двата пола продължава да се увеличава с по 2 месеца всяка година до достигане на 35 години и 10 месеца за жените и 38 години и 10 месеца за мъжете в 2020 г. Минималната възраст за пенсиониране на работещите в сектор „Сигурност” продължава да се увеличава с по 2 месеца до достигане на 53 години и 6 месеца през 2020 г.Приходите в бюджета ще намаляват от 36,2 % от БВП за 2018 г. до 35,5 % от БВП през 2020 г. Същата тенденция ще следват и бюджетните разходи -от 37,2 % от БВП през 2018 г. до 35,5 % от БВП през 2020 г.Това означава, че през 2020 година бюджетът на държавата трябва да е на нула - нито с дефицит, нито с излишък.", "date": "2017.10.23", "title": "Минималната заплата става 610 лева, но през 2020 г."}
{"url": "https://offnews.bg/sviat/szo-otmeni-skandalnata-nominatcia-na-mugabe-za-poslanik-na-dobra-volia-667811.html", "text": "Генералният директор на Световната здравна организация (СЗО) Тедрос Гебрейесус отменя номинацията на президента на Зимбабве  за посланик на добра воля, предадоха световните агенции.Той обясни, че е решил това в интерес на агенцията към ООН след споровете, предизвикани от неговия избор.\"През последните дни размислих за номинирането на негово превъзходителство Робърт Мугабе за посланик на добра воля на СЗО по въпросите на незаразните болести в Африка. В резултат на това реших да отменя тази номинация\", посочва в комюнике етиопецът Тедрос Аданом Гебрейесус тази година стана първият африканец, оглавил организацията.Номинирането на зимбабвийския президент Робърт Мугабе за посланик на добра воля на СЗО \"противоречи на идеалите на ООН\", заявиха вчера Съединените щати.\"Американското правителство наложи санкции на президента Мугабе заради престъпления срещу своя народ и заплахата, която представлява за мира и стабилността. Тази номинация ясно противоречи на идеалите на Обединените нации за опазване на човешките права и човешкото достойнство\", посочи Държавният департамент.Канада поиска да бъде отменена номинацията, която по думите на премиера Джъстин Трюдо е \"абсурдна\" и \"напълно неприемлива\".Тази номинация предизвика критики от цял свят - от страни членки на СЗО и неправителствени организации, които критикуват влошаването на здравната система в Зимбабве.Британското правителство определи избора като \"изненадващ и разочароващ\" и предупреди, че той може да хвърли сянка върху работата на СЗО.", "date": "2017.10.23", "title": "СЗО отмени скандалната номинация на Мугабе за посланик на добра воля"}
{"url": "https://offnews.bg/sviat/na-vojna-sreshtu-film-kolko-opasni-sa-ruskite-pravoslavni-ekstremist-667889.html", "text": "Филмът за любовната афера на цар Николай II с красивата танцьорка Матилда от месеци държи в напрежение цяла Русия. Сюжетът е трън в очите на църквата. От Санкт Петербург информира Юрий Решето.„Матилда\" е надеждно скрита. Нищо не показва, че има премиера - нито плакат, нито програмна брошура. Вместо това в програмата на прочутия Мариински театър е обявен гастрол на естонския национален балет. И нищо друго.Едва ли някой подозира, че на 23 октомври 2017 предстои премиера с национално значение – премиера, която от месеци държи в напрежение цялата страна. Това е историята за Матилда - главната героиня в едноименния филм на руския режисьор Алексей Учител. Матилда Кшесинская се е наричала красивата танцьорка от полски произход, която преди сто години завърта главата на руския цар Николай II. Аферата за малко не му струвала трона. В последния момент монархът се отказва от своята любима и се завръща при съпругата си – недотам красивата принцеса от германски произход Алис фон Хесен-Дармщат, известна в Русия като Александра (Алиса) Фьодоровна. Тронът е спасен, но не за дълго…Този сюжет, заснет по маниера на Холивудски опус с пищни исторически костюми, от вече близо година е трън в очите на Руската православна църква, а за войнствените ѝ последователи – повод да сеят омраза и насилие. Междувременно скандалите станаха толкова шумни, че множество киносалони не желаят да показват филма, а германският актьор Ларс Айдингер, който изпълнява главната роля, дори се отказа от посещението си в Русия поради страх от физическа разправа. В Русия клеветят Айдингер и го наричат „гей и порно-изпълнител\".Наталия срещу МатилдаИнициатор на клеветническата кампания е една нежна блондинка: Наталия Поклонская – една от най-пъстрите птици в руската политика. Бившата прокурорка от полуостров Крим и сегашна депутатка в Думата преди около година откри кампанията срещу „Матилда\", превръщайки я в своя лична кауза. Обвинението е следното: царят, който е свален от власт по времето на Октомврийската революция от 1917 и убит от болшевиките, а после канонизиран за светец от Руската православна църква, бил представен по „недостоен начин\". А законодателството в Русия предвижда наказания за подобни неща.Депутатката е гледала не филма, а само рекламния клип за него, но твърди, че и той ѝ е бил достатъчен, за да разбере в колко непристойна светлина е представен монархът. Поводът за това явно е една твърде плаха креватна сцена на царя с неговата любима.Безконтролно насилиеПоклонская поведе яростна битка срещу филма: събираше подписи, подаде жалба в прокуратурата, ангажираше всевъзможни експерти. Но всичките ѝ усилия останаха напусто, защото оценките гласяха, че филмът може да бъде показван. До този извод достигна дори и Държавната Дума, чиито членове го изгледаха при закрити врати и отсъдиха, че няма повод филмът да бъде спрян.Но тези оценки дойдоха твърде късно: духът на религиозно мотивираната омраза отдавна вече беше изпуснат от бутилката. Прекалено дълго властите бездейно слушаха заплахите на групировката „Свещена Русия – Християнска страна\" и на депутатката Поклонская.През февруари тази година въпросната групировка заплашваше, че ще пали всички кина, които се осмелят да покажат „Матилда\", защото трябвало да „защитава честта на царя\". Година по-късно един от водачите на „Свещена Русия\" бе арестуван, а самата групировка – забранена. Но и тази мярка дойде твърде късно, както личи от хрониката на последвалите събития. На 4 септември, няколко дни преди предпремиерното представление в Екатеринбург, малък бус се вряза в киното, което трябваше да покаже филма. Киното изгоря до основи. Шофьорът-подпалвач обясни, че по този начин искал да изрази протеста си срещу филма.В нощта срещу 12 септември в Москва беше подпалена колата на адвоката, който защитава режисьора на филма. Задържани бяха трима души, единият от които е член на религиозно-екстремистката групировка „Свещена Русия\". По време на обиските в дома на единия от задържаните са намерени лепенки с призива „Да подпалим Матилда\".Серията от насилие не можа да бъде спряна и от личната молба на режисьора Алексей Учител, отправена към руския президент Путин. Екстремистите навярно няма да успеят да осуетят премиерата в Мариинския театър, но провокации и атентати не са изключени и то, независимо, че филмът за царя дори не фигурира в официалната му програма.; ", "date": "2017.10.23", "title": "На война срещу филм - колко опасни са руските православни екстремисти"}
{"url": "https://offnews.bg/futbol/evertan-izrita-ronald-kuman-667879.html", "text": "Ръководството на Евертън потвърди информацията за раздялата с досегашния мениджър на тима Роналд Куман.54-годишният холандец застана на кормилото на „карамелите“ през лятото на 2016 г. и в първия си сезон успя да изведе тима до място в Лига Европа.Този сезон обаче отборът му се представя много колебливо, като до момента е записал само две победи, заемайки 18-о място в класирането на Висшата лига.„Черешката на тортата“ за ръководството на клуба бе катастрофалната загуба през уикенда с 2:5 от Арсенал на \"Гудисън Парк\".Още преди двубоя самият Куман призна, че вероятно не заслужава да е на този пост, щом добрите резултати не идват и ще приеме всякакво решение на босовете на „карамелите“, пише още БГНЕС.", "date": "2017.10.23", "title": "Евертън изрита Роналд Куман"}
{"url": "https://offnews.bg/politika/stefan-markov-napusna-mladezhkata-organizatcia-na-dbg-667890.html", "text": "Общинският съветник Стефан Марков се оттегля от лидерския пост в младежката организация на \"Движение България на гражданите\".Реших да се оттегля от МДБГ. Младежката организация, която заедно създадохме, по мое предложение, след една младежка академия преди няколко години. Много свършихме и вероятно много остава за следващите. След като ДБГ има нов председател, е най-нормално и младежката организация да се обнови или \"младите даваме път на младите.\" Ще продължа да работя за младите хора като общински съветник в София и буден гражданин, заяви Стефан Марков.В София създадохме стратегия за младите за следващите 10 години и преди дни се събрахме за първи път с Консултативния младежки съвет на София. Действие, което директно дава думата на софийските младежи и представители на младежки, студентски и ученически организации. Аз продължавам последователно работата си за София, защото това е кауза и дано постигаме онези малки успехи, които са важни за нас, коментира още общинският съветник.", "date": "2017.10.23", "title": "Стефан Марков напусна младежката организация на ДБГ"}
{"url": "https://offnews.bg/futbol/natcionalniat-otbor-na-ispania-pred-razpad-zaradi-zhena-667831.html", "text": "Националният отбор по футбол на Испания е пред разпад в навечерието на Мондиал 2018, като причината не е скандалния референдум за независимост на Каталуния, а жена.Тя се казва Мария Хосе Кларамунт и доскоро изпълняваше функциите на маркетингов директор на \"Ла Фурия Роха\", но беше изгонена от новия президент на федерацията Хуан Луис Лареа, който замени Анхел Виляр.Първата работа на новия шеф беше да поиска оставката на Кларамунт и я получи на 19 октомври. Футболистите обаче стоят зад нея и вече публично се обявиха срещу Лареа, като не го пуснаха в съблекалнята след мача с Лихтенщайн от световните квалификации.Мария е дъщеря на легендата на Валенсия Пепе Кларамунт и заема длъжността си от 2011 година. В течение на годините тя установява близки приятелства с ключови играчи като Икер Касийяс, Серхио Рамос, Жерард Пике, Серхио Бускетс и други.Във федерацията са недоволни от нея по ред причини, като парите не са за пренебрегване. Мария е пряко свързана с компанията Vos Sportsmarketing & Entertainment, която трупа пари на гърба на федерацията и националния отбор. Само за година работа в националния отбор тя успява да увеличи доходите на компанията със 746%.В испанската федерация я обвиняват за провала на Мондиал 2014, когато вместо да се готвят за важните мачове, играчите трябваше да проведат турне в САЩ и да играят контрола с Хондурас, организирани именно от Vos Sportsmarketing & Entertainment.", "date": "2017.10.23", "title": "Националният отбор на Испания пред разпад заради жена"}
{"url": "https://offnews.bg/offtopic/kucheto-na-makron-se-izpishka-v-zala-na-elisejskia-dvoretc-posred-sres-667829.html", "text": "Подобно на други френски президенти преди него, Еманюел Макрон знае колко е ценно едно фотогенично куче да обитава Елисейския дворец. Черният му лабрадор Немо е първият домашен любимец на държавния глава, който идва в двореца от център за спасени животни. От стъпването си там кучето е снимано не веднъж, дори на стъпалата на двореца при посрещането на нигерийския президент.Този уикенд обаче двугодишният Немо не бе просто приятно допълнение към среща между държавници. Докато Макрон разговарял в една от залите на Елисейския дворец с трима членове на правителството - Бенжамен Гриво (държавен секретар към министъра на икономиката и финансите), Жюлиен Дьонорманди (държавен секретар към министъра на териториалното сближаване) и Брюн Поарсон (държавен секретар към министъра на екологичния и солидарен преход), Немо вдигнал крак и се изпишкал до камината.Кадрите на канал TF1 показват как събеседниците разговарят в пищно украсена зала в двореца, докато зад тях кучето се облекчава. Те го поглеждат и добиват напълно безпомощни изражения.\"Чудех се какъв е този шум\", казва Поарсон, който говорел, докато кучето пишкало. \"Това често ли се случва, попитал Дьонорманди. Макрон се засмял и отвърнал: \"Предизвикахте напълно ненужно поведение у кучето ми\".На тв кадрите се вижда още как Макрон се опитва да продължи съвещанието с държавните секретари, но не става ясно кой и как почиства след Немо.Кучетата на френските президенти редовно са фотографирани с техните усмихнати собственици за кориците на списания, но животните не винаги се чувстват добре с начина на живот в Елисейския дворец. Например кучетата на Никола Саркози причиниха толкова много щети по мебелите с историческа стойност, че за възстановяването им бяха похарчени хиляди евро, припомня в. \"Гардиън\".", "date": "2017.10.23", "title": "Кучето на Макрон се изпишка в зала на Елисейския дворец посред среща на държавници (видео)"}
{"url": "https://offnews.bg/ikonomika/pak-bdzh-i-pak-smiah-kak-se-izdava-bilet-za-nesashtestvuvasht-vlak-v-667830.html", "text": "БДЖ продължава да се грижи усърдно за доброто настроение на клиентите си. След като наскоро ви разказахме как , сега се оказа, че билетоиздаващата система на националния превозвач печата билети за несъществуващи влакове.За това алармираха служители на самата жп компания в една от професионалните фейсбук групи за жп транспорт. На 17 октомври за влак 8682 с час на тръгване 14,45 ч е издаден билет по направлението Първомай-Поповица. Влак с такъв номер наистина има и той пътува до Пловдив, но през гара Поповица композицията минава транзитно, без да спира. Така единственият вариант да се слезе там е пътниците да скочат в движение.Повече подробности вижте във видеото:", "date": "2017.10.23", "title": "Пак БДЖ и пак смях: Как се издава билет за несъществуващ влак (видео)"}
{"url": "https://offnews.bg/ikonomika/bsp-pak-se-otreche-ot-ploskia-danak-iska-bogatite-da-plashtat-dvojno-667861.html", "text": "Въвеждане на прогресивно данъчно облагане предвижда алтернативният държавен бюджет на БСП, който бе представен днес от лидера на Столетницата Корнелия Нинова.Идеята на тинк-танка на \"Позитано 20\" е да се въведе необлагаем минимум в размер на минималната работна заплата, която от 1 януари трябва да е 510 лева.От БСП залагат и увеличаване на максималния осигурителен праг от сегашните 2600 лева на 3300 лева. За доходите между 510 лева и 3300 лева от червената партия предлагат да се запази досегашната 10-процентова ставка на облагане, а за доходи между 3300 и 10 000 лева да се начислява 15% налог. Най-високата ставка - 20 процента от БСП предлага за свръхбогатите с доходи от над 10 000 лева на месец.Според сметките на бюджетарите на БСП подобна реформа на данъчното облагане би била в интерес на 2 829 626 души от общо 2 956 541 осигуряващи се у нас.Повишение на данъците ще има само за около 120 000 работещи, обяви Нинова.Според нея плоският данък в почти цяла Европа вече бил отживелица. У нас единната ставка обаче бе въведена именно по време на управлението на БСП по време на кабинета \"Станишев\". ", "date": "2017.10.23", "title": "БСП пак се отрече от плоския данък. Иска богатите да плащат двойно"}
{"url": "https://offnews.bg/analizi-i-komentari/seks-vlast-i-rodnini-667833.html", "text": "Над 40 станаха жените, които обвиняват Харви Уайнстийн в сексуален тормоз. Така през 2017 година той успя да произведе най-големия секс скандал в историята на Холивуд и филмовата индустрия въобще. И да плати съответната цена – да бъде изгонен от собствената си компания, напуснат от съпругата си, отхвърлен от професионалната си среда, изправен пред правосъдието… С две думи, могъщият до вчера холивудски продуцент, с когото всеки искаше да работи, днес вече не съществува.На пръв поглед всичко си идва по местата – има злоупотреба с влияние, има и възмездие за злоупотребата. Въпросът обаче е в тридесетгодишното мълчание на жертвите – оттогава са първите посегателства на Уайнстийн. Защо New York Times чака кариерата му да започне и без това да запада, за да го превърне в обект на журналистическо си разследване. Защо едва сега се намира филмова заведа, която да го обвини за сексуален тормоз с 20-годишна давност.Работата е там, че и по най-високите етажи на най-развитата цивилизация жената продължава да е обект на желания, които нямат връзка с професионалната й роля, но пък успехът й в нея зависи от склонността й да удовлетворява такива желания. Независимо от всички защити на човешките права, функционира черен пазар, на който се разменя власт срещу наслада и за мащабите му може да се съди по мащаба на скандала „Уайнстийн”. А по предхождащото го мълчание може да се съди, че това става със съгласието на двете страни, с усещането за взаимна полза. Има основание жените да бъдат признати за жертви, само доколкото сделката включва и достойнството им.Този пазар периодично може и да произвежда скандали, но сам по себе си той масово не се преживява като скандален. Това се разбра, след като президент на САЩ стана Доналд Тръмп въпреки вулгарното си отношение към представителките на другия пол, което си е позволявал само защото е богат.Получаването на социални облаги срещу сексуални наслади е една от най-устойчивите форми на корупция и в общества, където иначе нивата й са ниски. Можем да си представяме какво се случва у нас, след като и корупцията, и мачизмът стигат до върха на скалата.Скандалът, наречен кумгейт, също не спря да звучи, докато не подпали чергата и на законодателя. Той се оказа виновен, че роднинските назначения не могат да бъдат санкционирани, защото липсва нормативно основание. Например, да бъдат описани и съответно забранени в Закона за конфликт на интереси. Но е достатъчно да се запиташ кои точно роднини не могат да бъдат назначавани, за да се загубиш в дебрите на правния абсурдизъм. Само най-близките ли или и братовчедите – първи, втори, до кое коляно? А как да бъдат подредени в членове и алинеи съучениците, земляците, кумците…Винаги, когато попаднем по дирята на злоупотреби, ще се намери кой да извика – „Трябват законови промени”, за да избие топката извън игрището. Предварително е ясно, че никакъв закон не може да компенсира липсата на приличие. На мотив да не извършиш нещо, не защото е забранено, а защото не можеш да си го позволиш. Санкцията да е вътре в теб. Тоест, въпросът не е в нормите, а в ценностите. Без тях наистина до всеки роднина трябва да застане един милиционер, а до тях още един, който да ги следи да не влязат в корупционни отношения. И така до края на света, или поне докато станем модерна държава.", "date": "2017.10.23", "title": "Секс, власт и роднини"}
{"url": "https://offnews.bg/obshtestvo/pochina-izvestniat-rok-muzikant-i-produtcent-na-ac-dc-dzhordzh-jang-667835.html", "text": "На 70-годишна възраст почина известният австралийски текстописец и продуцент на рок групата AC/DC Джордж Йънг. Йънг е роден в Глазгоу, Шотландия, през 1946 година, а по-късно със семейството си емигрира в Австралия. Там младият Джордж Йънг със своите приятели създава рок бандата Easybeats. През 1973 г. рок музикантът учредява продуцентската къща Alberts, която впоследствие продуцира AC/DC.Групата публикува съобщение в своята фейсбук страница, в което съобщава за загубата: \"С болка в сърцето трябва да съобщим за загубата на нашия любим приятел и наставник Джордж Йънг. Без неговата помощ, нямаше да има AC/DC... Заради всичко, което е направил през целия си живот, ще си спомняме за него с благодарност и ще го държим близко до сърцата си.\"", "date": "2017.10.23", "title": "Почина известният рок музикант и продуцент на AC/DC Джордж Йънг"}
{"url": "https://offnews.bg/obshtestvo/dve-avarii-spriaha-toplata-voda-v-chasti-ot-sofia-667837.html", "text": "Без топла вода остана част от центъра на столицата. Поради пробив в главно стебло, временно е прекъснато подаването на топла вода на ул. “Сан Стефано” и ул. “Шейново” в карето между ул. \"Шипка\", бул. “Васил Левски\", бул. \"Цар Освободител\", бул. \"Евлоги и Христо Георгиеви\", ул. \"Мургаш\", ул. \"Шейново\" и ул. “Сан Стефано\". Втора авария на ул. “Д. Петков” остави на студен душ карето между ул. “Пиротска”, бул. “К. Величков”, бул. “Сливница”, ул. “Враня”, ул. “инж. Ив. Иванов” и 43-то СУ. Незабавно е създадена необходимата организация, като ще се работи до пълното възстановяване на топлоподаването, уверяват от Топлофикация София. ", "date": "2017.10.23", "title": "Две аварии спряха топлата вода в части от София"}
{"url": "https://offnews.bg/sviat/sled-izbornata-pobeda-premierat-na-iaponia-obeshta-tvard-otpor-sreshtu-667834.html", "text": "Японският министър-председател Шиндзо Абе обеща твърд отпор срещу Северна Корея, след като предварителните резултати от гласуването на изборите в неделя показаха ясно, че той побеждава.Абе свика предсрочни избори, за да получи мандат за справяне с кризите, пред които е изправена Япония, включително заплахата от Пхенян.Местни медии съобщават, че управляващата коалиция е спечелила две трети от местата в парламента.Това проправя пътя за Абе да измени следвоенната японска конституция в частта за армията.Говорейки след обявяването на данните от екзит пола, Абе заяви: \"Както обещах, непосредствената ми задача е да се справя твърдо със Северна Корея... За това е необходима силна дипломация\".Кореспондентът на Би Би Си в Токио Рупърт Уингфийлд-Хейс коментира, че победата на Абе отчасти се дължи на действията на Пхенян. Само преди два месеца популярността му спадаше в резултат на два политически скандала, в които бе замесен, но започна да се възстановява, след като Северна Корея изстреля две ракети над японския остров Хокайдо през последните месеци.Втората непосредствена задача пред премиера е справяне с друга криза: застаряването на населението на Япония, предаде АП, като цитира Абе на дадената от него пресконференция.Той обеща до края на годината да бъде изготвен обхватен пакет от закони за справяне с демографския проблем на Япония, с инвестиции в образованието, подобряване на производителността и реформа на пенсионната система.Управляващата Либерално-демократическа партия на Шиндзо Абе се договори с центристката партия \"Нова Комейто\" за запазване на досегашната правителствена коалиция, предаде ТАСС.\"Днес водих преговори с лидера на \"Нова Комейто\" Нацуо Ямагучи и се договорихме да се запази действащата досега коалиция\", заяви Абе, като отбеляза, че на вчерашните избори двете съюзени партии са постигнали \"исторически успех, получавайки категорична подкрепа от избирателите\".", "date": "2017.10.23", "title": "След изборната победа премиерът на Япония обеща твърд отпор срещу Северна Корея"}
{"url": "https://offnews.bg/obshtestvo/v-stolichnite-kvartali-lozenetc-krasno-selo-i-krasna-poliana-bez-voda-667805.html", "text": "На 23 октомври (понеделник) временно ще бъде прекъснато водоснабдяването в някои части на столицата, съобщиха от \"Софийска вода\".Заради пресвързване на уличен водопровод на ул. \"Тодор Каблешков\" , жк. \"Красно село\", утре се налага спиране на водоподаването от 10:00 до 22:00 часа на клиентите на \"Софийска вода\", живеещи в района на жк. \"Славия\", НПЗ Средец, жк. \"Красна поляна\" 3, жк. \"Сердика\", бул. \"Братя Бъкстон\" - ъгъла с ул. \"Тодор Каблешков\".От дружеството уведомяват, че при продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес жк. \"Славия\" до бл. 6; ул. \"Добротич\" ъгъла с ул. \"Златна Добруджа\"; ул. \"Гюешево\" пред бл. 24.Поради изграждане на сградно водопроводно отклонение на ул. \"Милин камък\", жк. \"Лозенец\", се налага на 23 октомври спиране на водоподаването от 9:00 до 18:00 часа на клиентите на \"Софийска вода\", живеещи в района на по ул. \"Милин камък\" от ул. \"Кръстьо Сарафов\" до ул. \"Миджур\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Кръстьо Сарафов\" на ъгъла с ул. \"Милин камък\".Заради монтаж на спирателен кран на ул. \"Урвич\", с. Панчарево, се налага спиране на водоподаването, утре, от 10:00 до 16:00 часа на клиентите на \"Софийска вода\", живеещи в района на ул. \"Урвич\", ул. \"Юрий Гагарин\", ул. \"Стефан Петров\"При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на ул. \"Юрий Гагарин\" на ъгъла с ул. \"Стефан Петров\".", "date": "2017.10.23", "title": "В столичните квартали Лозенец, Красно село и Красна поляна без вода днес"}
{"url": "https://offnews.bg/obshtestvo/sedmitcata-zapochva-s-dazhd-i-hladno-vreme-v-planinite-shte-vali-snia-667806.html", "text": "Новата седмица започва с понижение на температурите и дъждове, предупреди НИМХ-БАН. Обявен е жълт код заради дъжд за областите: Видин, Монтана, Враца, Плевен, Ловеч, София, София област, Перник, Кюстендил, Пазарджик, Благоевград. Очаква се да паднат до 40 л/кв. м.От сутринта ще започнат валежи от запад, които до вечерта ще обхванат западната половина от страната. Югоизточният вятър в Източна България ще се усили, а вечерта от северозапад с умерен вятър ще започне да нахлува студен въздух.Максималните температури ще са в широки граници – от 13-14° в западните райони, до 23-24° на места в Източна България.През нощта срещу вторник валежите ще продължат и в източната половина на страната.С преминаването на циклон през Балканския полуостров, атмосферното налягане в страната значително ще се понижи.Над планините ще е облачно, около обяд в масивите от Западна България ще започнат валежи от дъжд, на височина над 2500 метра ще преминават в сняг. В отделни райони ще прегърми. Ще духа умерен до силен южен вятър. Максималната температура на височина 1200 метра ще е около 12°, на 2000 метра – около 6°, като по-топло ще се задържи над източните масиви.Над Черноморието ще преобладава облачно време, без валежи. Около обяд ще има и временни разкъсвания на облачността. Ще духа умерен до силен югоизточен вятър. Максималната температура на въздуха ще е 17°-19°, колкото е и температурата на морската вода. Вълнението на морето ще е 2-3 бала.Седмицата ще продължи със студено време и средни максимални температури за страната между 12 и 18 градуса, минималните ще варират между 7 и 10.", "date": "2017.10.23", "title": "Седмицата започва с дъжд и хладно време, в планините ще вали сняг"}
{"url": "https://offnews.bg/sviat/momche-s-bradva-poseche-niakolko-dushi-v-shvejtcaria-667815.html", "text": "Седемнайсетгодишно момче нападна и рани няколко души с брадва снощи в градчето Флумс, в североизточна Швейцария, предаде Асошиейтед прес, цитирана от БТА.Нападателят е латвийски гражданин, живеещ в Швейцария. Той е арестуван от полицаи, които използвали срещу него огнестрелно оръжие и го ранили, съобщи полицията в кантона Сент Гален.Тийнейджърът нападнал няколко души на площад в градчето и избягал с крадена кола, с която направил лека катастрофа, продължил пеша и нападнал още хора в магазин на бензиностанция, където бил задържан.Полицията не уточни колко са пострадалите хора и добави, че се изяснява дали има сериозно ранени. Нападателят е действал сам. Няма данни да е имал терористични мотиви, добавя АП.", "date": "2017.10.23", "title": "Момче с брадва посече няколко души в Швейцария"}
{"url": "https://offnews.bg/sviat/rusia-obmislia-da-zamrazi-chlenstvoto-si-v-evropejskia-sad-po-pravata-667827.html", "text": "Русия обмисля да замрази членството си в Европейския съд за правата на човека (ЕСПЧ) към Съвета на Европа и да намали вноската си в тази организация, пише \"Известия\", цитиран от Би Би Си.Според високопоставени източници от Държавната дума и Съвета на федерацията - руския сенат, Москва планира да намали със 7 до 10 милиона долара вноската си в Съвета на Европа, което отговаря приблизително на средствата за дейността на съдебната инстанция.Русия ще вземе това решение, ако не ѝ бъде върнато правото на глас при избор на съдии в ЕСПЧ.\"Съветът на Европа трябва да премахне всички дискриминационни искания, особено забраните, засягащи Русия, каквито има в ЕСПЧ. В противен случай не виждам основания да продължаваме работата в този съдебен орган\", посочва неназован събеседник на изданието.Очаква се решението да бъде взето на 27 октомври, когато Държавната дума е насрочила първото четене на федералния бюджет за 2018 г., добавя \"Известия\".", "date": "2017.10.23", "title": "Русия обмисля да замрази членството си в Европейския съд по правата на човека"}
{"url": "https://offnews.bg/obshtestvo/asenovgrad-otnovo-se-vdiga-na-protest-sreshtu-romite-667817.html", "text": "Близки на децата спортисти, които пострадаха при побой, нанесен им от тълпа роми в края на юни в Асеновград, подновяват масовите протести тази седмица, съобщи бТВ.Повод за това стана документ, получен от Йордан Тодоров, баща на две от пострадалите деца.В него пише, че съдът прекратява съдебното производство срещу заподозрените за участие в побоя жители на ромската махала, поради процесуални нарушения, и делото се връща на прокуратурата.Йордан Тодоров се опасява, че това ще доведе до освобождаване от ареста на хората, които са нападнали децата и техните треньори.Мъжът е категоричен, че уличен протест ще има още в края на тази седмица.", "date": "2017.10.23", "title": "Асеновград отново се вдига на протест срещу ромите"}
{"url": "https://offnews.bg/sviat/abe-i-tramp-shte-igraiat-golf-zasilvat-natiska-sreshtu-kim-667816.html", "text": "Японският премиер Шиндзо Абе и президентът на САЩ Доналд Тръмп се договориха да работят заедно за засилване на натиска върху Северна Корея, заяви днес заместник-началникът на кабинета на Абе, Ясутоши Нишимура, цитиран от Ройтерс.Двамата разговаряха по телефона след като управляващата коалиция в Япония, включваща Либерално-демократическата партия на Шиндзо Абе и партията \"Нова Комейто\" получиха най-малко две трети от местата в долната камара на парламента на вчерашните избори.Тръмп поздрави Абе за победата на изборите. По време на разговора била обсъдена и планираната визита на американския президент в Токио от 5 до 7 ноември.По думите на Нишимура, Абе и Тръмп планирали да играят голф заедно през първия ден от посещението, предаде Ройтерс, цитирана от БТА.Голфът е любимият спорт и на двамата лидери.", "date": "2017.10.23", "title": "Абе и Тръмп ще играят голф. Засилват натиска срещу Ким"}
{"url": "https://offnews.bg/obshtestvo/trejs-shte-opravia-krivite-kolcheta-v-podleza-na-ndk-do-sriada-667818.html", "text": "Строителната компания \"Трейс Груп\" ще пренареди за своя сметка колчетата в подлеза на НДК, които скандализираха стотици столичани през последните дни след като в социалните мрежи се появиха снимки на некачествения ремонт.От фирмата-изпълнител обясниха, че колчетата са криви, защото са били използвани вече съществуващите дупки на старите защитни съоръжения. Поставянето им трябвало да се съобрази с гранитната настилка и нямало възможност да се направят нови дупки в една права.Само след няколко месеца хиляди европейски чиновници ще минат през въпросния подлез, тъй като именно НДК ще е домакин на редица срещи от българското европредседателство.", "date": "2017.10.23", "title": "Трейс ще оправя кривите колчета в подлеза на НДК до сряда"}
{"url": "https://offnews.bg/futbol/treniorat-na-tcska-ostava-na-posta-si-667819.html", "text": "Стамен Белчев твърдо остава засега наставник на ЦСКА, въпреки че шансовете за атака на титлата от страна на “червените” започнаха рязко да падат след трите поредни равенства, като последното бе срещу Левски във вечното дерби, информира “24 часа”.От клуба категорично отрекоха, че е имало спешна среща, на която да се решава съдбата на наставника, след като ЦСКА игра безобразно през второто полувреме в двубоя срещу “сините” и допусна изравнителния гол на Роман Прохазка. Първият във вратата на Витаутас Черняускас дойде от Давид Яблонски.За тази част от тактиката на съперника знаеше цяла България, но не и защитата на “армейците”. Николай Бодуров бе прехвърлен от топката, а Александър Барт бе зад гърба на Яблонски.Търканията между Белчев и Станислав Манолев, които се появиха по време на мача, са били изгладени на маса в неделя по обяд. Националът реагира бясно на смяната си и дори не поздрави треньора.Ръководството на “червените” обаче смята, че няма смисъл от смяна точно преди двубоя с Лудогорец, който е на 5 ноември. Какъвто и треньор да дойде, трудно ще вдигне отбора на крака.След като бе начело доста време в класирането, ЦСКА дръпна ръчната спирачка. Първо направи 2:2 при гостуването си на Етър във Велико Търново, след това 0:0 у дома срещу Пирин и сега 2:2 с Левски. Така набързо бяха загубени 6 точки.За мача с Ботев (Враца) за купата във вторник ще бъде дадена почивка на Фернандо Каранга, който спря да вкарва и “червените” закъсаха. На всичко отгоре нападателят вече виси и с 4 жълти картона и при още един ще получи наказание. А с реакциите си срещу съдиите това е едно от най-лесните неща в българското първенство.", "date": "2017.10.23", "title": "Треньорът на ЦСКА остава на поста си"}
{"url": "https://offnews.bg/obshtestvo/kuchetata-v-malomir-ostavat-usloviata-bili-sravnitelno-dobri-667826.html", "text": " не работи законно, показа проверка на Българската агенция по безопасност на храните (БАБХ). Въпреки това обектът едва ли ще бъде затворен, тъй като според проверяващите условията, при които се отглеждат кучетата, били \"сравнително добри\".В развъдника живеят над 300 кучета в едно помещение заедно с крави. След репортаж по темата главният прокурор разпореди проверка. Според местни хора ден преди нея много животни са били изведени с бус от обекта. След проверката на Агенцията по храните собственикът ще бъде глобен и ще му бъде съставено поредното предписание. На брифинг в Бургас говорителят на главния прокурор Румяна Арнаудова каза, че животните ще бъдат изведени от обекта. Според БАБХ това едва ли ще се случи.", "date": "2017.10.23", "title": "Кучетата в Маломир остават, условията били 'сравнително добри'"}
{"url": "https://offnews.bg/tenis/grigor-dimitrov-ostava-osmi-v-sveta-667823.html", "text": "Най-добрият ни тенисист Григор Димитров запази осмата позиция в световната ранглиста, която беше обновена тази сутрин.Българинът има 3650 точки, а през отминалата седмица стигна до финал на турнира в Стокхолм, който загуби от аржентинеца Хуан Мартин дел Потро, който остава 19-и в света.На върха е Рафаел Надал, следван от Роджър Федерер, Анди Мъри, Марин Чилич, Александър ЗВерем, Доминик Тийм, Новак Джокович. Топ 10 след Григор допълват Стан Вавринка и Давид Гофен.През тази седмица на Димитров му предстои участие на турнира във Виена.Както е известно, сезонът завърши предсрочно за сръбската звезда и е въпрос само на време Григор да го изпревари.От другите българи Александър Лазов е №361 (+3) със 120 точки, Димитър Кузманов е №411 (+35) с 96 точки, а Александър Лазаров е №726 (-12) с 29 точки.", "date": "2017.10.23", "title": "Григор Димитров остава осми в света"}
{"url": "https://offnews.bg/sviat/nad-90-ot-horata-vav-venetcia-i-milano-poiskaha-po-goliama-avtonomia-667824.html", "text": "Избирателите в две богати области в Северна Италия - Венето и Ломбардия, гласуваха с голямо мнозинство на референдуми за по-голяма автономия от централното правителство в Рим в неделя, предадоха Ройтерс и Асошиейтед прес.Над 90 процента от гласувалите избиратели в двете области, които са управлявани от клонящата към сепаратизъм Северна лига, подкрепиха по-широка автономия, при която да имат повече правомощия в сферите на имиграцията, сигурността, образованието и околната среда, както и да използват по-голяма част от данъчните си приходи.В тези две области е съсредоточена една трета от икономиката на Италия.Президентът на Венето Лука Дзая каза, че над два милиона жители на областта са гласували на референдума, чийто резултат нарече \"красив\".Но при обработката на резултатите е имало хакерска атака, добави Дзая. \"Имаме три нива на сигурност, две от които бяха засегнати от хакери. За момента сме частично блокирани и се свързваме по телефона с всяка община. Ще имаме окончателни резултати след няколко часа\", каза Дзая.Президентът на Ломбардия Роберто Марони заяви, че с референдумите двете области могат да обединят сили, \"за да поведат битката на века.\"Двамата лидери ще обсъдят с регионалните съвети исканията на двете области към централното правителство, след което ще отидат в Рим за да се срещнат с премиера на Италия Паоло Джентилони.Референдумите не са обвързващи за централното правителство, отбелязва Ройтерс, цитирана от БТА.", "date": "2017.10.23", "title": "Над 90% от хората във Венеция и Милано поискаха по-голяма автономия от Италия"}
{"url": "https://offnews.bg/futbol/dvojnikat-na-mesi-dere-garlo-na-kamp-nou-667825.html", "text": "Иранският двойник на Лионел Меси - Реза Парастеш, се появи на трибуните на \"Камп Ноу\" и донесе късмет на Барселона срещу Чалага при победата с 2:0 в 9-ия кръг.Младежът от Иран си беше сложил фланелка с номер 10 и определено не остана незабелязан, а десетки си направиха снимки за спомен с него.Иначе на терена Барселона се върна към победите. Срещата обаче беше белязана от скандален гол едва след 112 секунди игра. Топката видимо беше напуснала очертанията на игрището, но реферът не забеляза това и миг по-късно тя беше в мрежата за гол на Жерард Деулофеу. Андрес Иниеста се разписа за 2:0 в 56-ата минута.С победата тимът на Ернесто Валверде си върна преднината от четири точки пред втория Валенсия. Реал Мадрид е пет точки от върха, след като разгроми с 3:0 Ейбар на \"Сантяго Бернабеу\".Пауло Оливейра си отбеляза автогол в 19-ата минута, а Марко Асенсио (28) и Марсело (82) също допринесоха с голове за успеха.", "date": "2017.10.23", "title": "Двойникът на Меси дере гърло на \"Камп Ноу\""}
{"url": "https://offnews.bg/futbol/zvezda-na-levski-e-nomer-1-v-evropa-667821.html", "text": "Под ръководството на италианския наставник Делио Роси Левски показва израстване в играта в защита. “Сините” са допуснали едва 4 попадения след треньорската рокада, а те паднаха в два мача - с Ботев (Пловдив) и ЦСКА-София.Но освен стабилността в дефанзивен план, се наблюдава още една тенденция при 57-годишния специалист - подобреният мерник на централния защитник Давид Яблонски, пише “Труд”. Чехът вече има 6 гола в шампионата. При това бранителят не е играл във всички срещи до момента през кампанията.Яблонски е записал 9 мача, тъй като лекуваше контузия след загубата от Хайдук (1:2) в Лига Европа. Снажният бранител никога в кариерата си не е вкарвал толкова попадения в рамките на един сезон.През 2013/14, както и година по-късно, юношата на Теплице се разписва по три пъти през кампанията, което е и най-доброто му постижение до този сезон. А в момента Яблонски е най-резултатният играч на неговия пост в цяла Европа. Под внимание са взети елитните първенства, провеждащи се по еквивалентен на родния календар начин - есен-пролет.Нито един защитник на Стария континент не се доближава до постижението на Яблонски. Зад играча на Левски остава Алекс Жуниор от арменския Гандзасар. Бразилският футболист има 4 гола през кампанията, но като краен защитник, което му позволява да се включва по-често в атаките на тима. В Северна Ирландия Боби Бърнс от Гленавон също се е разписвал на 4 пъти, но в 11 шампионатни двубоя. Със същия успех може да се похвали и Марк Хаухей от Линфийлд.В полската Екстракласа младият защитник Матеус Виетеска също е вкарал 4 гола. Полякът от Гурник е едва 20-годишен. Във всички останали първенства играчите на тази позиция достигат максимум кота три.", "date": "2017.10.23", "title": "Звезда на Левски е номер 1 в Европа"}
{"url": "https://offnews.bg/zdrave/shte-imame-dostap-do-elektronnoto-si-zdravno-dosie-prez-2018-g-obesh-667836.html", "text": "До половин година всеки българин ще има достъп до електронното си здравно досие, обеща здравният министър Николай Петров. Той обясни, че болниците ще бъдат задължени да попълват цялата информация и тя ще бъде достъпна за пациентите чрез код за достъп. \"Трябва да престанем с хартиените епикризи, хартиените рецепти и здравни книжки. Базата данни я имаме, кодовете за достъп са налични, но само 30 хил. души са проявили интерес\", посочи Петров пред БНТ. За да получат достъп повече пациенти до здравните си досиета, ще започне информационна кампания и ще се търси съдействието на личните лекари и болниците, за да бъдат информирани повече хора. Идеята е чрез достъпа до здравните досиета да се засили и контролът върху дейностите, заплащани от Здравната каса. Петров отговори и на въпроси за бюджета на НЗОК за 2018 г. По думите му са предвидени с 400 млн. лева повече в бюджета на Касата. Бюджетът на здравното министерство също ще бъде увеличен, като средствата за капиталови ремонти ще се увеличат с между 5 и 20 млн. лева. \"Това е много добре но и по-голяма отговорност. Нужни са пари, но нямаме аргументите да кажем колко\", посочи министърът. Той подчерта, че трябва да се направи преостойностяване на клиничните пътеки и да се анализира съдържанието им. \"Средствата по всяка от тях са определени през 2006 г., когато средната работна заплата беше 600 лева, сега е над 1000 лева. Процентът за заплащане на труда е все по-голям и това създава напрежение и стремеж да се правят повече пътеки, да се изкарват пари, с които да се защитят заплатите\", обясни Петров.Според него министерството има амбицията лекарският труд да влезе в цената на пътеките. По думите му в момента се правят разчети, за да се определят базите за заплащане. ", "date": "2017.10.23", "title": "Ще имаме достъп до електронното си здравно досие през 2018 г., обеща здравният министър"}
{"url": "https://offnews.bg/evropa/karaneto-na-kola-v-london-stava-zlatno-50-leva-na-den-ot-dnes-667838.html", "text": "Лондон въвежда специална такса за най-старите и замърсяващи атмосферата автомобили от днес. Мярката е насочена към подобряване на качеството на въздуха в британската столица, обяви кметът Садик Кан.Новата Т-такса е в размер на 10 паунда на ден и ще се плаща от всички дизелови и бензинови автомобили, регистрирани преди 2006 година, които не покриват стандарта Евро 4 от евродирективата за вредните емисии.Специалната такса ще се събира от 7 часа сутринта до 18 часа вечерта и ще е в допълнение към съществуващия местен налог срещу задръстванията, който е в размер на 11,50 паунда на ден за преминаване през центъра на британската столица.С новото плащане карането на стара кола в Лондон ще излиза златно. Общата такса излиза 21,50 паунда на ден, които са равни на около 50 лева.Според данни на лондонския Кингс Колидж всяка година почиват преждевременно около 9500 граждани на британската столица заради замърсяването на въздуха в града.Преди броени дни кметът на София ", "date": "2017.10.23", "title": "Карането на кола в Лондон става златно: 50 лева на ден от днес"}
{"url": "https://offnews.bg/analizi-i-komentari/v-podkrepa-na-668-detca-v-turskite-zatvori-neka-chuem-tozi-priziv-za-667840.html", "text": "Можете ли да си представите 668 малки бебета и деца да прекарват своето детство в затвора! Единствената им вина е, че са се родили в семейства, които са обявени за врагове на народа! Това се случва сега, през 2017 г., в съседна Турция по време на управление на режима на президента Реджеп Тайип Ердоган.Това е печалната съдба на 668 бебета и деца и на 17 хиляди жени, които бяха вкарани в турските затвори след опита за преврат на 15 юли 2016 г. и “благодарение” на обявеното извънредно положение в страната, което миналата седмица бе продължено за пети път с още 3 месеца. Част от арестуваните и вкарани зад решетките 17 хиляди жени, с обвинение за „членство в терористични организации“, които не са осъждани и нямат присъди, са в затворите със своите бебета.Към края на месец август известното сатирично турско списание „Леман“ илюстрира печалната съдба на бебетата в турските затвори. На корицата списанието публикува илюстрация, която показва надзирател на затвор, който приканва пълзящите бебета да се прибират в своите килии! „Хайде, приключи времето за пълзене на двора... Прибирайте се в килиите...“, казва надзирателя от корицата на списанието.Към семейните драми безучастен не остана и известният бразилски карикатурист Карлос Латуф, който илюстрира трагичното положение на младите майки в Турция, които току-що са родили и незабавно са арестувани още в болницата. На илюстрацията на Латуф се вижда как майките слизат от затворническата кола с оковани нозе и влизат в затвора под строгия поглед на охранителите. За съжаление това не е карикатура, а самата действителност след налагане на извънредното положение в съседна Турция.Няма съмнение, че от репресивния апарат на режима на Ердоган бяха засегнати най-много малките деца и жените. Почти в ежедневие се е превърнало арестуването на жени, бременни и родилки, с обвинение в тероризъм. Нееднократно бременни жени бяха причаквани от полицаите на Ердоган да родят, за да бъдат вкарани в затвора. След опита за преврат на 15 юли 2016 г. в Турция, заедно с майките им, са „арестувани“ и бебета, на възраст по-малки от 6 месеца.Наблюдатели посочват мизерните условия в които живеят малките децата и техните майки. В затворите няма възможност деца да се развиват нормално. Особено за бебета няма пространство да пълзят. Отделенията са препълнени в пъти повече. Забранено е да се внасят играчки отвън. Заради лошите условия децата се разболяват много често. За бебетата няма отделно креватче и са принудени да спят на едно легло с майките си. И най-трагичното - 668 деца растат лишени от свободата да виждат небето. Репортажи на западни медии показва, че  Нееднократно международни организации наблягат на погазването на човешките права в Турция и изразяват своите опасения. В средата на месец август депутатката от опозиционната Народно-републиканска партия Гамзе Илгезди подготви доклад, който описва трагичното състояние на децата в затворите. Според доклада, цитиран от в. „Биргюн“, за три месеца броят на децата в турските затвори е скочил от 560 на 668. В периода април-юли още 108 децата са принудени да живеят заедно със своите майки в затворите. Това означава, че почти всеки ден едно дете е било настанявано да живее заедно със своята майка в затвора. Особено впечатление прави, че броят на децата под 1 година е нараснал от 114 на 149. Увеличението е с 31%. Останалите деца са под 6 години. За посочения период броят на децата в затворите се е увеличил с 20%.Докладът на Гамзе Илгезди е съставен възоснова на зададено запитване от нейна страна към Министерството на правосъдието на Турция, като отговорите са получени чак след три месеца от задаването им.Правосъдното министерство, под предлог, че нямат данни и статистика, не е отговорило на въпроси на Гамзе Илгезди свързани с броя на бременните и родилите в затворите жени.Тя изтъква, че в затворите би трябвало за причините за явяване при лекар да се води статистика.Тя посочва, че отговори от типа „нямаме данни и статистика“ означава, че и от Министерството на правосъдието се потвърждава, че има сериозно нарушени човешките права.Подкрепи #668BABIESВъв връзка с тази зловеща картина на 28 октомври в социалните медии ще се проведе голяма кампания в световен мащаб, за да може повече хора да разберат за репресивния апарат на Ердоган. Освен това ще бъдат раздавани черни балони на които ще бъде изписано хаштага #668BABIES.Журналистът в изгнание Ахмет Бозкуш сподели видео в което призовава всеки да подкрепи кампанията. „Имам една молба. Ако живеете в безопасна страна бъдете глас в подкрепа на 668 бебета и деца и 17 хиляди жени, които в момента се намират в турските затвори. Много лесно може да подкрепите кампанията. Може да подарите черен балон на който е изписан хаштага #668BABIES на свой съсед, на свой съученик, на срещнат в парка, на човек срещнат на улицата и да разкажете за децата и жените в турските затвори. Може да изрецитирате стихотворение, да изпеете песен, да нарисувате картина или карикатура... Може да потичате, да повървите, да спрете, да мълчите или да бъдете глас в подкрепа“, казва Ахмет Бозкуш.Той приканва всеки да сподели за тежката съдба, сполетяла хиляди жени и бебета и децата в турските затвори. Може да заснемете видео и да го разпространите в социалните медии, което да достигне до повече хора.Нека чуем този призив за помощ и да го подкрепим! #668BABIESБ. ред. - Тайфур Хюсеинов е журналист, член на Асоциацията на европейските журналисти и СБЖ. Той е един от издателите на вестник \"Седмичен обзор\" и сайта  - медии, които следят в детайли политическите процеси в Република Турция и техния отзвук у нас.", "date": "2017.10.23", "title": "В подкрепа на 668 деца в турските затвори! Нека чуем този призив за помощ! #668BABIES"}
{"url": "https://offnews.bg/sviat/katalunia-otkazva-da-se-podchiniava-na-zapovedi-ot-madrid-667839.html", "text": "Каталунските власти няма да се подчиняват на заповеди от испанското правителство, ако Мадрид възстанови контрола си над региона, обяви официален представител на областта, цитиран от Би Би Си.Централните власти в Испания действат против волята на каталунците, обясни говорителят Раул Ромева днес, дни след оповестяването на плана на испанския премиер Мариано Рахой. Той предвижда ограничаване правомощията на местния парламент, сваляне на сегашните управляващи и насрочване на нови избори до 6 месеца.Очаква се сепаратистките партии в Каталуния да обсъдят плановете си по-късно днес.Каталунското правителство, водено от президента , поиска отделянето на автономната богата област от Испания след провеждането на референдум на 1 октомври. Той бе обявен за незаконен от Конституционния съд, но местните власти не се съобразиха с това. 43% от населението на Каталуния гласува, а 90% от вота им беше за независимост от Испания.Хората избраха по демократичен начин какво е правителството, което искат, какъв е парламентът, който искат, заяви още Ромева. Никой освен хората няма правото да променя тези институции, допълни той.В същото време се очаква испанският Сенат да одобри правителствените мерки и предложението за свикване на нови регионални избори. Прилагането на плана на Рахой означава всички правомощия на Пучдемон да бъдат отнети и да спре изплащането на заплатата му.\"Регионалният лидер на Каталуния Карлес Пучдемон ще загуби всичките си правомощия и ще спре да получава заплата, след като испанският Сенат утвърди задействането на член 155, предвиждащ преминаване на областта под прякото управление на централната власт в Мадрид\", заяви испанският вицепремиер Сорая Санес де Сантамария, цитирана от Ройтерс.Тя посочи още, че след като прякото управление бъде одобрено, е възможно Мадрид временно да назначи свой представител, който да управлява областта. Очаква се Сенатът да утвърди мярката в петък.По този повод крайнолявата сепаратистка каталунска партия \"Кандидатура за народно единство\" призова към \"масово гражданско неподчинение\", предаде Асошиейтед прес. Партията заяви, че гражданското неподчинение ще е във вид на съпротива без насилие и уточни, че ще даде повече подробности в следващите дни.", "date": "2017.10.23", "title": "Каталуния отказва да се подчинява на заповеди от Мадрид"}
{"url": "https://offnews.bg/sviat/turtcia-shte-ubiva-teroristi-s-dronove-kamikadzeta-667822.html", "text": "Турция пусна в масово производство „дронове камикадзета“.Те са произведени от местната отбранителна индустрия и са проектирани да се удрят в целта и взривяват. Това съобщи Исмаил Демир, заместник-началник на секретариата за отбранителна индустрия на Турция, цитиран от БГНЕС.Очаква се дроновете да бъдат масово използвани по време на антитерористичните операции.Те могат да се управляват само от един военен.Дроновете имат три модификации – две от тях спадат към така наречените камикадзе, а третата ще се използва за разузнавателни цели.Първият турски дрон Байрактар ТВ2 от септември миналата година играе важна роля в антитерористичните операции, припомнят местните медии.", "date": "2017.10.23", "title": "Турция ще убива терористи с дронове камикадзета"}
{"url": "https://offnews.bg/zdrave-i-krasota/iuliana-doncheva-v-nova-kniga-ne-izhvarliajte-mesoto-i-mliakoto-ot-me-667842.html", "text": "Какво Ви провокира да напишете книгата?От много години се интересувам от правилното хранене. Съпругът ми беше активен спортист и съм говорила с неговите треньори, които имат международен опит в тази насока. Започнах да се интересувам още повече след първата ми бременност. Тогава наддадох много и стигнах над 100 килограма. За една година успях да отслабна с 50 килограма и да възстановя фигурата от младостта си. Тази промяна в моя живот и навлизащата мода на съветите за здравословно хранене, дадени от непрофесионалисти, които често не само не помагат, но и вредят, ме предизвикаха да задълбоча познанията си в тази насока.Тогава предложих на една от телевизиите да направим предаване за здравословни съвети. Исках хората да знаят за продуктите в храните, за които се премълчава. За жалост, продуцентите се уплашиха и прекратиха проекта, а аз останах с изключително много материали относно този проблем. Затова реших да напиша книгата, за да мога да успокоя съвестта си, че съм предала на хората информацията, която имам.Кой от тези псевдосъвети ви притесни най-много?Притесни ме фактът, че започна масовата мода да се изключва изцяло от менюто млечни продукти, месо, глутен. Ако лекар е препоръчал такава диета, тя трябва да се спазва, но не може да се изхвърлят такива храни от ежедневието ни.Суровоядството също много ме притеснява. То е изключително вредно за малките деца, а виждате в световен мащаб колко случаи има на деца със сериозни здравословни проблеми заради този хранителен режим.Знаете ли, че преди 60 години българският народ беше най-здравият в Европа? А сега сме най-болният. Позовавам се на изследвания. Каква е причината? Храним се с прекалено много преработени храни. Пакетирани храни и така наречените „храни-боклуци“. Те са полуфабрикати с консерванти, оцветители, ароматизатори и съставки, които са забранени в много европейски страни. В България няма забрана, при нас има препоръки. Не смятам, че трябва да има забрани, а достатъчно информация за продуктите в храни, за да може всеки да прецени кое е добро за него.Смятате ли, че съветите Ви за почасово хранене са полезни за работещите хора?Аз не предлагам конкретизирани часове. Всеки има свой собствен ритъм, който трябва да спазва. Можем да приготвяме храната си вкъщи или да си купуваме пакетирана храна, която да е качествена. Аз съм споделила информация относно това, което трябва да пише на етикетите на храните. В България в 99% от случаите палмовото масло се представя като растително, а то е хидогенирана храна. Това са малките детайли и уловки, които хората не забелязват.Какво ще препоръчате на хората, които се хранят навън?Да избират пълнозърнести продукти и ясно посочена мазнина. Един италиански доктор онколог съветва следното: Колкото повече неразбираеми за нас съставки са изброени в етика, толкова по-некачествена е храната. Ако има химически наименования в храните, не ги купувайте. Искам също така да разбия един парадокс, че здравословната храна е скъпа. Не, има случаи, в които тя е по-евтина от вредната.", "date": "2017.10.23", "title": "Юлияна Дончева в нова книга: Не изхвърляйте месото и млякото от менюто"}
{"url": "https://offnews.bg/zdrave/otkriha-moderniziranoto-detsko-otdelenie-na-pirogov-667841.html", "text": "Откриха изцяло обновеното детско отделение на болница \"Пирогов\". Ремонтирани са Клиника по детска хирургия и Спешното приемно отделение за деца с противошокова зала. За ремонта на клиниките здравното министерство е отпуснало 2,9 млн. лева. Те са за основния ремонт и за медицинско оборудване. Промените в интериора са финансирани от кампанията на фондация \"Америка за България\" \"Малки герои\". Една от целите е именно след ремонта детските клиники да станат приятно и комфортно място за децата, което да им помогне и да оздравяват по-бързо. \"Вчера видях как малки деца, идващи да се преглеждат, защото са болни, и се снимаха покрай картинките, което, мисля че няма по-показателно нещо от това. Досега болниците бяха място – символ на \"страшно\" и \"пълно с болка и с игли\". В момента това е място на уют, място, където можеш да видиш детските усмивки, където можеш да работиш с удоволствие. Всички детски хирурзи имат едно правило, че когато децата и родителите са спокойни, самият процес върви много по- лесно и безболезнено\", коментира пред БНР началникът на Клиниката по детска хирургия доц. Христо Шивачев.", "date": "2017.10.23", "title": "Откриха модернизираното детско отделение на Пирогов"}
{"url": "https://offnews.bg/zdrave/bolnitcata-v-pomorie-otnovo-zapochna-rabota-i-priema-patcienti-667845.html", "text": "Болницата в Поморие започна работа и отново ще приема пациенти. Въпреки че не са получавали заплати от месеци, медиците от клиничната лаборатория решиха да се върнат на работа, което е дало основание на директора на болницата да издаде заповед за отварянето на лечебното заведение. Тя беше затворена на 16 октомври и спря приема на пациенти. Болницата, която обслужва и съседните общини Несебър и Руен, е със запорирани сметки и дълг от близо 700 хил. лв., като дългосрочно решение все още не е намерено.Община Поморие осигурява 280 000 лева за дейността на лечебното заведение, но те не са достатъчни. От месец април досега персоналът не е получавал пълните си възнаграждения, а само 60% от тях, като за последно заплати са изплащани през юли.От общината настояват за промяна на статута на общинските и държавните болници заради социалните им функции. Кметът на Поморие Иван Алексиев благодари на лекарите за решението им и на всички, които са подкрепили болницата по време на протестите, и изрази разочарованието си от отказаната помощ от страна на здравното министерство. В подкрепа на болницата в Поморие беше направена и подписка, която беше подкрепена от над 4000 души. ", "date": "2017.10.23", "title": "Болницата в Поморие отново започна работа и приема пациенти"}
{"url": "https://offnews.bg/kultura/ekipat-na-vazvishenie-tragva-iz-balgaria-s-predpremierni-prozhek-667860.html", "text": "След повече от 3 години активна работа по “Възвишение”, снимки на над 50 локации из цяла България и почти едногодишна постпродукция, филмът е готов. Непосредствено преди да тръгне официално по кината от 10-и ноември „Възвишение“ ще бъде показан ексклузивно пред публика в няколко български града. Първата спирка на екипа и актьорите, които ще представят продукцията и ще се срещнат с най-нетърпеливите зрители, е Котел на 1-ви ноември – Деня на народните будители и празник на възрожденския град. Началото ще бъде дадено именно там, където се развива основна част от историята за полуреволюционерите, полуразбойници Гичо и Асенчо (Александър Алексиев и Стоян Дойчев). Градът е и родното място на писателя Милен Русков и автор на едноименния роман, послужил за основа на филма на Виктор Божинов.След Котел филмовата продукция ще поеме към Черноморието. На 3-ти ноември Варна ще посрещне “Възвишение” в Кино Арена Grand Mall, а на следващия ден (04.11) екипът и актьорите ще посетят Бургас с прожекция в Cinema City. Пловдив пък ще види филма за първи път на 6-и ноември, а билетите за всяка от прожекциите тръгват в продажба още от утре, 24.10.2017.“Възвишение” разказва за обира в Арабаконак през 1872 година през погледа на Гичо и Асенчо, които непосредствено след участието си в него са натоварени с важна мисия от Димитър Общи (Филип Аврамов) – лично да предадат писмо на Васил Левски. Издирването на Апостола се превръща в трагикомично приключение, а революционният им ентусиазъм постепенно е изместен от разочарование и огорчение.Звездният каст включва и едни от най-обичаните родни актьори като Васил Михайлов, Юлиан Вергов, Захари Бахаров, Герасим Георгиев-Геро и Малин Кръстев. Епизодични роли имат също Димитър Рачков, Стефан Денолюбов и Параскева Джукелова, а в четата на Димитър Общи се отличават Христо Петков (като Тодор Шумненеца), Кирил Ефремов (като Петко Страшника), Благовест Благоев (Наш Тотко), Станислав Ганчев (като Пейо Бръмбара), Румен Гавазанов (като Георги Чумата), Антонио Димитриевски (като Григор Стойневски Македонеца), Ивайло Димитров (като Стефан Жълъда), Владимир Михайлов (Симо Влаха) и Веселин Анчев (Велчо Шунтов).", "date": "2017.10.23", "title": "Екипът на „Възвишение“ тръгва из България с предпремиерни прожекции"}
{"url": "https://offnews.bg/ot-vas/ot-vas-katcnal-pod-edno-darvo-snimki-667832.html", "text": "Таксиметров шофьор необезпокоявано чака върху тротоар на столичния площад \"Руски паметник\". Снимките ни изпрати читател, който тази сутрин се натъкнал на ситуацията. Освен, че е паркирал върху тротоара и пречи на преминаващите пешеходци, шофьорът е спрял и в близост до велоалея. Видно от кадрите е, че малкото такси не пречи на велосипедистите и пресичащите на пешеходната пътека, но това не бил първият път, при който таксиметрови автомобили взимат клиенти, като ги изчакват на тротоара. Ако сте свидетели на нередности във вашия град, изпращайте ни вашите снимки и видеа на адрес o или на .", "date": "2017.10.23", "title": "От вас: 'Кацнал' под едно дърво (снимки)"}
{"url": "https://offnews.bg/snukar/roni-o-salivan-specheli-otkritoto-parvenstvo-na-anglia-667880.html", "text": "Рони О'Съливан спечели тазгодишното издание на Откритото първенство на Англия по снукър.Надпреварата се проведе в Барнзли и бе с награден фонд 366 000 паунда. Във финала „Ракетата“ победи категорично 25-годишния Кайрън Уилсън с 9-2 фрейма. Въпреки равностойното начало, при 3-2 О'Съливан пое контрола и спечели шест поредни фрейма, за да се поздрави с крайния успех.Така 41-годишният англичанин спечели своята 29-а ранкинг титла, с което се изравни с Джон Хигинс на второто място във вечната ранглиста, като изостава на седем от лидера Стивън Хендри.\"Наистина е страхотно да спечеля нова ранкинг титла. Винаги съм се стремял да бъда максимално критичен към себе си, но мисля, че днес играх доста силно.Направих много добри и важни брейкове и като цяло се чувствах отлично на масата. Ще продължавам да се стремя към това да достигна най-високото възможно ниво, на което съм способен\", заяви след успеха си Ракетата.", "date": "2017.10.23", "title": "Рони О'Съливан спечели Откритото първенство на Англия"}
{"url": "https://offnews.bg/obshtestvo/ochakva-ni-topla-zima-i-tcigansko-liato-prez-noemvri-667828.html", "text": "Очаква се зимата в Европа, включително в България, да е топла, с около 1-2 градуса над нормата. Валежите през идните месеци ще са по-малко от миналата година.Това прогнозира климатологът доц. Георги Рачев в сутрешния блок на БНТ.Зимата идва бавно, но постепенно, съобщи той. В Лапландия вече е -14 градуса, а в Москва е -4. В Европа температурите са между 5 и 10 градуса.Понижение на температурите у нас ще има днес, във вторник и в сряда. Очаква се те да са около 10 градуса в западната част на страната и 13-20 градуса в източната. В този период антициклонът \"Улрике\" ще избута средиземноморския циклон на юг и се очакват . Кратко затопляне ще има в четвъртък и петък (17-20 градуса), а през уикенда - отново дъжд.В последния ден на октомври се очаква дъжд, а първите дни на ноември ще са ясни, с температури до 13-15 градуса, минимални - 5-6 градуса. От 10 до 20 ноември се очаква циганско лято, без валежи. А третата десетдневна на ноември се очаква и първият сняг.В момента синоптичната обстановка е сложна и трудно предвидима, затова се препоръчва хората да следят прогнозата за времето сутрин, обед и вечер.", "date": "2017.10.23", "title": "Очаква ни топла зима и циганско лято през ноември"}
{"url": "https://offnews.bg/medii/mazh-napadna-s-nozh-vodeshta-ot-ehoto-na-moskva-rani-ia-v-garloto-667865.html", "text": "Въоръжен с нож мъж нахлу в редакцията на радио \"Ехото на Москва\" на улица \"Нови Арбат\" в руската столица и рани водещата , съобщи БТА.Мъжът пръснал газ в лицето на охраната на сградата и се качил на 14-ия етаж, където е ранил с нож журналистката в гърлото. Нападателят е задържан от охраната и предаден на полицията. По време на нападението той е мълчал и не е казал нищо, което да подсказва какъв е мотивът му. При задържането му леко е ранен още един охранител. По данни на вътрешното министерство мъжът е чужденец. По информация на „Ехото на Москва“ името му е Борис Гриц.Водещата е откарана в болница, няма опасност за живота й, но състоянието й се оценява като тежко, посочват лекари.Фелгенхауер е заместник-главен редактор на \"Ехото на Москва\", описвано често като единствената независима информационна радиостанция в Русия. Журналистката е една от водещите на популярно сутрешно предаване.Безпощадните критики на \"Ехото на Москва\" безпокоят мнозина в руското правителство. Водещи и журналисти от радиото са съобщавали, че са обект на смъртни заплахи. Друга популярна водеща на \"Ехото на Москва\" - Юлия Латинина - напусна Русия през септември след предполагам палеж на колата й.Говорител на руската главна прокуратура нарече нападението скандален акт. На нападателя е повдигнато обвинение за опит за убийство. Една от версиите за нападението е лична вражда, но според водещата Тоня Самсонова това не е така. ", "date": "2017.10.23", "title": "Мъж нападна с нож водеща от Ехото на Москва, рани я в гърлото"}
{"url": "https://offnews.bg/temida/prokuraturata-oproverga-anton-todorov-v-prezidentstvoto-niama-tech-n-667870.html", "text": "Прокуратурата отказа да образува разследване по сигнал на бившия депутат от ГЕРБ Антон Тодоров, който твърди, че в президентството има теч на класифицирана информация., че секретна шифрограма от българското посолство във Вашингтон е била адресирана до началника на кабинета на президента Иво Христов, който обаче нямал допуск до класифицирана информация.Проверката на прокуратурата е установила, че на 26 февруари 2017 г. в администрацията на президента е постъпила грама от МВнР, съдържаща класифицирана информация, представляваща „държавна тайна“, маркирана с гриф за сигурност „секретно“. Документът е регистриран в съответния входящ регистър и е предоставен на главния секретар на администрацията на президента Димитър Стоянов.В хода на проверката е установено, че макар в документа, съдържащ класифицирана информация да е посочено име на получател - Иво Христов – началник на кабинета на президента, този документ не му е предоставян от регистратурата, тъй като Христов няма достъп до класифицирана информация и не е преминал съответните изискуеми по закон обучения. Фактът, че е посочено конкретно лице като получател върху документ, съдържащ класифицирана информация, не задължава служителите от регистратурата да му го предоставят, уточняват от прокуратурата.Установено е от Софийска градска прокуратура, че независимо дали документът е адресиран до началника на кабинета, в случай, че съдържа класифицирана информация, той се докладва на главния секретар, каквото е сторено и със секретната грама.В администрацията на президента са спазени всички изисквания на Закона за защита на класифицираната информация и правилника за прилагането му. Не са установени нарушения при обработването и съхраняването на класифицирана информация, както и условията и реда за предоставяне на достъп до нея.", "date": "2017.10.23", "title": "Прокуратурата опроверга Антон Тодоров - в президентството няма теч на тайни"}
{"url": "https://offnews.bg/futbol/koroniasaha-kristiano-za-nomer-1-prez-godinata-667891.html", "text": "Лидерът на Реал Мадрид Кристиано Роналдо за втори пореден път грабна приза FIFA The Best, който се дава на най-добрия футболист за изминаващата 2017 година.Португалецът пребори конкуренцията на Лионел Меси и Неймар и получи приза от ръцете на Феномена Роналдо, Диего Марадона и Джани Инфантино. През 2017 година CR7 стана за втори пореден път европейски шампион заедно с Реал Мадрид и отново беше водещата фигура в състава на “белите”.Попадението на Оливие Жиру от Арсенал във вратата на Кристъл Палас от 1 януари пък беше избрано за гол на годината и французинът си тръгна с призва “Ференц Пушкаш”. Треньор на годината пък е наставникът на Реал Мадрид Зинедин Зидан. Публиката на Селтик пък взе първа награда в категорията фенове.Ето и идеалния отбор на годината:Буфон (Ювентус); Алвеш (Ювентус/ПСЖ), Бонучи (Ювентус/Милан), Рамос (Реал), Марсело (Реал); Модрич (Реал), Кроос (Реал), Иниеста (Барселона); Меси (Барселона), Кристиано (Реал), Неймар (Барселона/ПСЖ)", "date": "2017.10.23", "title": "Коронясаха Кристиано за номер 1 през годината"}
{"url": "https://offnews.bg/politika/4-7-mlrd-leva-za-zdraveopazvane-dogodina-nzok-poluchava-s-400-mln-l-667848.html", "text": "Министерството на финансите публикува  За здравеопазване догодина са предвидени 4,712 млрд. лв. Като приоритети отново са посочени спешната помощ, електронното здравеопазване, майчиното и детското здравеопазване, ин витро програмата, болниците и лекарствената политика. Парите за Здравната каса се увеличават с 400 млн. лева. С 19,7 млн. лева повече са предвидени за заплати в спешната помощ.Разходите на здравното министерство през 2018 година ще са 495 244 200 лв. - с малко над 36 млн. лева повече в сравнение с тази година.В бюджета на здравното министерство са предвидени с 5 млн. лева повече за капиталови разходи - 20 млн. лева при 15 млн. лева за тази година. Повече средства са заложени за превенция и контрол на общественото здраве – 89 358 300 лева в проектобюджета за 2018 г. при 69 145 000 лева за тази година.С малко над 14,5 млн. лв. повече са предвидени за политиките в областта на диагностиката и лечението - 359 121 700 лева в проектобюджета за догодина при 344 612 500 лева в тазгодишния бюджет. Почти без промяна в сравнение с бюджета за тази година са средствата за лекарства и медицински изделия - с около 30 000 лева повече. С около 3 млн. лева повече са предвидени за персонал. ", "date": "2017.10.23", "title": "4,7 млрд. лева за здравеопазване догодина, НЗОК получава с 400 млн. лева повече"}
{"url": "https://offnews.bg/politika/pravitelstvoto-naliva-dopalnitelno-200-mln-za-sigurnost-i-podslushvan-667866.html", "text": "Близо 200 млн. лв. отгоре налива правителството в МВР, Министерството на отбраната и службите за сигурност в бюджета за следващата година. Това става ясно от публикувания закон за разходите на държавата за 2018 година.В сектор сигурност ще бъдат похарчени 2.717 млрд. лв. За сравнение планираните за 2017 г. разходи са били 2.530 млрд. лв. Традиционно най-голямото перо отива в МВР, за което е предвиден бюджет от 1.3 млрд. лв. (срещу 1.2 млрд. лв. за миналата година), като едва след това е Министерството на отбраната, което въпреки че взима 100 млн. лв. повече от миналата година е планирало разходи от 1.2 млрд. лв. Двете ведомства традиционно ще похарчат парите за персонал. Със 77 хил. лв. се увеличава бюджетът на Държавната агенция \"Технически операции\" (ДАТО), която се занимава с прилагането на специални разузнавателни средства. Разходите на ДАТО се оценяват на 48.4 млн. лв.Традиционно от специалните служби най-голям бюджет получава ДАНС, който е увеличен с близо 1 млн. лв. Контраразузнаването, което през последните години е ангажирано основно с пресичането на терористична дейност, ще разполага със 108 млн. лв.  Увеличение има и в бюджета на Националната служба за охрана (НСО). Близо 100 хил. лв. отгоре са планирани за държавните гардове. Отделно от това обаче, заради европредседателството, службата ще получи за 2018 и 2019 г. допълнителни 1 325 000 лв.  Заради европредседателството допълнително средства получава и МВР. Разходите и за двете ведомства обаче ще бъдат поети от Министерството по председателството.Сериозно се променя и бюджетът на външното разузнаване. Държавна агенция \"Разузнаване\" ще получи 34 млн. лв., в сравнение с миналата година, когато бюджетът на агенцията беше 23 млн. лв. ", "date": "2017.10.23", "title": "Правителството налива допълнително 200 млн. за сигурност и подслушване"}
{"url": "https://offnews.bg/politika/otnovo-blasnaha-kolata-na-kornelia-ninova-667867.html", "text": "Лидерът на БСП Корнелия Нинова е претърпяла втора катастрофа в центъра на София. Автомобилът, в който се е возила председателката на червените, е бил ударен от такси на кръстовището на улиците \"Княз Борис I\" и \"Денкоглу\".Инцидентът е бил лек. Двамата водачи не са викали полиция, а са уредили формалностите двустранно, съобщава БНР.За момента от централата на БСП не съобщават за инцидента.Катастрофата е станала след пресконференция на \"Позитано\" 20, на която столетницата представи алтернативния си бюджет за 2018 година, в който поиска и отмяна на плоския данък.Това е вторият пътен инцидент с лидера на левицата за последните два месеца. На 12 септември автомобил блъсна колата, в която тя се возеше. Катастрофата отново стана на столичен булевард. Заради камшичния удар Нинова известно време бе с ортопедична яка на врата.", "date": "2017.10.23", "title": "Отново блъснаха колата на Корнелия Нинова"}
{"url": "https://offnews.bg/obshtestvo/obshtina-kavarna-kupuva-kola-za-80-bona-a-pezho-za-30-hil-prashasva-667858.html", "text": "Общинският съвет на Каварна ще гласува увеличение с 40 хил. лева на планирания бюджет за покупка на автомобил за нуждите на града, става ясно от докладна, която ще бъде разгледана на заседанието на 31 октомври. Ако предложението бъде одобрено, крайната сума би нараснала до 80 хил. лева. Не става ясно защо се налага общината има нужда от толкова луксозен и скъп нов автомобил. Особено при положение, че в гаража на общината стои едно \"увредено\"  което може да се кара без проблем, освен ако автографите на световни рок имена по тапицерията не ти пречат.За намеренията на Община Каварна разказа пред OFFNews бившият кмет на града Цонко Цонев.Пежото, което кметицата на града Нина Ставрева иска да продаде, стои в гаража вече 5 месеца и никой не проявява интерес към него. За кмета на Каварна колата е \"увредена\" и явно не може да се шофира. Пежо-то 607 е в изправност, като единственият му \"грях\" е, че по него автографи са оставили рок звезди, посетили Каварна Рок Фест, когато го имаше.\"Защо се прави тази актуализация на бюджета и къде ще отидат тези пари\", пита риторично Цонко Цонев.Общинарите планират и да се увеличат средствата за побратимяване с 25 хил. лева и така до края на годината общината ще разполага с 42 хил. лева, за да поддържа добри отношения с други градове по света. \"Кметълът\" Цонев обърна внимание, че в Община Добрич например няма такъв бюджет.Сред плановете на общинарите е и да намалят със 106 хил. лева парите за ремонт на улици.По негови думи неизпълнението на бюджета за 2017-та ще бъде 25%, а за първите 8 месеца той е бил с неизпълнение от 53%. Според сметките на бившия кмет 1 млн. лева ще бъде неизпълнението на бюджета на града за тази година.Освен всичко, на 31 октомври ще се гласува и увеличение на парите за озеленяването с 33 000 лв.OFFNews се свърза с Община Каварна и попита защо, след като си има кола, градът иска нова за 80 хил. лева; с кои градове ще се побратимява Каварна за 42 хил. лева до края на 2017-та година и какво ще озеленява през ноември и декември за 33 хил. лева допълнително. За отговорите ще ви информираме, когато ги получим.", "date": "2017.10.23", "title": "Община Каварна купува кола за 80 бона, а Пежо за 30 хил. прашасва в гаража"}
{"url": "https://offnews.bg/kultura/sinheresy-podgriavat-dvata-kontcerta-na-lacuna-coil-v-sofia-667843.html", "text": "Sinheresy ще са подгряващата банда за двата концерта на Lacuna Coil в София. На 16 и 17 ноември в столичния клуб Mixtape 5 Lacuna Coil ще забият заедно и със специалните гости от Швейцария - Cellar Darling.Създадени през 2009 година в Триест, SinHeresY е „страхотна италианска симфонична метъл група\" (Rock Hard Italy, октомври 2013). През 2011 година издават дебютното си EP \"The Spiders and the Butterfly”. След този амбициозен старт през 2013 година групата издава и първия си дългосвирещ албум наречен \"Paint the World”. Песните наситени с модерни китарни рифове, мъжки и женски вокали съпроводени със симфонични аранжименти, придават на слушателите специфично кинематографично настроение.SinHeresY обиколиха вече няколко пъти по-голямата част от Европа, споделяйки сцена с големи имена като Dream Theater, Queensryche, Tarja, Lordi, Anathema, Korpiklaani и много други. На 7 април 2017 г. групата издаде новия си албум \"Домино\", който се класира на втора позиция в класацията на Itunes Italy Metal.Билети за Lacuna Coil може да откриете в мрежата на Eventim в цялата страната. Някои от местата, от които могат да бъдат закупени, са Бензиностанции OMV, Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.10.23", "title": "SinHeresY подгряват двата концерта на Lacuna Coil в София"}
