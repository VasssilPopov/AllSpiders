{"url": "https://offnews.bg/obshtestvo/stotitci-martvi-ribi-izpluvaha-ot-maritca-720242.html", "text": "Стотици мъртви риби са изплували тази сутрин от река Марица в района на селата между Стамболийски и Цалапица, съобщи БНР.Повече от 7 часа реката носи телата на мъртви сомове, съобщава кореспондентът на bTV.Подаден е сигнал до РИОСВ и Икономическа полиция.Областният управител на Пловдив Дани Каназирева съобщи за БНР, че засега предположенията на експертите за измирането на рибата е токсично отравяне. Подозира се пазарджишка фирма.Районът вече е ограничен, мястото се охранява от полиция.Образувана е проверка от Окръжна прокуратура - Пловдив и Окръжна прокуратура - Пазарджик. Образувано е и досъдебно производство.Специалистите призовават местното население да не консумират умрялата риба.", "date": "2020.01.25", "title": "Стотици мъртви риби изплуваха от Марица"}
{"url": "https://offnews.bg/ikonomika/za-nesigurnost-i-strukturni-problemi-v-regiona-predupredi-kristalina-g-720240.html", "text": "На регионално и глобално ниво са налице сигнали за известно стабилизиране и консолидиране на икономическия растеж, но има несигурност и структурни проблеми, които трябва да бъдат разрешавани с подходящи политики. За това е предупредила управляващият директор и председател на Изпълнителния съвет на Международния валутен фонд Кристалина Георгиева управителя на Българската народна банка Димитър Радев на среща днес, съобщава пресцентърът на БНБ.Георгиева е приветствала усилията за задълбочаване на евроинтеграционната перспектива на България като механизъм за придаване на нови елементи на устойчивост във финансов и макроикономически план за страната ни, се кава още в съобщението.От своя страна, Радев изтъкнал стратегическото значение на процеса на присъединяването ни към валутния механизъм ERM II и Банковия съюз. Той прогнозирал, че предстои като цяло успешна за икономиката и банковия сектор година, но и че рискове и фактори с външен произход могат потенциално да пренесат негативни ефекти към България. Днес Кристалина Георгиева се срещна и с президента Румен Радев. Двамата са обсъдили политики на България в областта на икономиката и образованието - се казва в съобщение на пресслужбата на държавния глава. Била е подчертана необходимостта от насърчаването на конкурентоспособността като фактор за икономически растеж.В интервю за БНР, което ще бъде излъчено утре, Кристалина Георгиева казва, че разходната част на българския бюджет трябва да се подобри, като се насочат повече пари към инвестиции в хората. По думите ѝ страната ни има стабилна фискална рамка, което ѝ позволява да направи ключови за развитието капиталовложения в образование:„Най-важно за България е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“.", "date": "2020.01.25", "title": "За несигурност и структурни проблеми в региона предупреди Кристалина Георгиева управителя на БНБ"}
{"url": "https://offnews.bg/112/malak-samolet-padna-kraj-rusensko-selo-720237.html", "text": "Малък самолет е паднал при опит за кацане на частно летище в землището на село Бъзън, община Русе, съобщи \"Русе медиа\".Той се е ударил в дървета.Двамата пилоти, които са били на борда, са пострадали. Откарани са с две линейки на \"Спешна помощ\" в русенската болница. Няма опасност за живота им, съобщи БНР.Те са на възраст 52 и 41 години и са от Велико Търново и Горна Оряховица.На мястото са изпратени екипи на пожарната и полицията.Районът е отцепен.Комисия от Министерството на транспорта ще разследва причините за инцидента, но първоначалните данни сочат, че тя е силен страничен вятър.", "date": "2020.01.25", "title": "Малък самолет падна край русенско село"}
{"url": "https://offnews.bg/112/nad-100-koli-v-avtomorga-izgoriaha-pri-goliam-pozhar-v-haskovo-obnove-720239.html", "text": "Kdo 100 автомобила изгоряха днес при голям пожар в автоморга до жп гарата в Хасково, съобщава haskovo.info.Огънят е пламнал в ранния следобед и за минути е обхванал огромна част от бракуваните коли. Горят и сухи треви около моргата, а пушекът достига на стотици метри от мястото и се вижда отдалече.Преди потушаването на пламъците в района имаше силно задимяване. За овладяването на ситуацията в Хасково пристигнаха огнеборци от Харманли и Димитровград.Хасковската районна прокуратура образува досъдебно производство.", "date": "2020.01.25", "title": "Над 100 коли в автоморга изгоряха при голям пожар в Хасково (обновена в 20:40 ч.)"}
{"url": "https://offnews.bg/obshtestvo/desetki-fenove-na-futbolnia-botev-na-protest-pred-gratckoto-posolstvo-720243.html", "text": "Десетки фенове на футболния \"Ботев\" - Пловдив пристигнаха в София с три автобуса и проведоха протест пред посолството на Гърция, след като в началото на януари в Солун бе убит един от тях - 28-годишният Тоско Бозаджийски.Групата български фенове била нападната в Солун от привърженици на ПАОК и при сблъсъците Тоско е блъснат от кола в момент, в който се опитал да избяга от атакуващите го. Българите били в гръцкия град, за да подкрепят Арис в сблъсъка им с ПАОК.„Пред посолството сме да напомним, че няма да забравим Тоско, докато всичко не се реши както трябва. Така ще бъдем оттук-нататък. Ще има нови протести, защото днешният е символичен“, заяви пред медиите бащата на Тоско Георги Бозаджийски.До момента са задържани 15 души във връзка с убийството, допълни той, като се позова на информация от гръцкото следствие.До момента реакция от гръцкото дипломатическо представителство у нас няма.", "date": "2020.01.25", "title": "Десетки фенове на футболния Ботев на протест пред гръцкото посолство в София"}
{"url": "https://offnews.bg/medii/kontcertat-za-85-ata-godishnina-na-bnr-se-otlaga-zaradi-neutvarden-biu-720238.html", "text": "Българското национално радио отлага концерта, посветен на 85-годишнината на медията и връчването на голямата награда „Сирак Скитник“ и годишните награди, съобщава БНР.Радиото навършва 85 г. днес. Концертът трябваше да се проведе тази вечер.По решение на Управителния съвет събитието се отлага до утвърждаване на годишния бюджет на националната медия за 2020 година, се казва в съобщението.Ръководството на БНР се извинява за причиненото неудобство на всички участници и гости.Поканите ще бъдат валидни за спектакъла, когато бъде насрочена нова дата за неговото провеждане.Преди дни стана ясно, че бюджетът за тържеството е търговска тайна - по думите на и.д. директора на БНР Антон Митов, цитирани от DarikNews на 21 януари. По информация на медията сумата надхвърля 100 хил. лева, а той искал да го намали. Събитието бе поверено в ръцете на външна фирма.В крайна сметка в планирания вид то няма да се състои, поне не тази вечер. Това евентуално ще се случи, след като УС на БНР утвърди бюджета.", "date": "2020.01.25", "title": "Концертът за 85-ата годишнина на БНР се отлага заради неутвърден бюджет"}
{"url": "https://offnews.bg/futbol/minoritarniat-sobstvenik-ne-izpolzvajte-levski-kato-razmenna-moneta-z-720241.html", "text": "Миноритарният акционер в ПФК Левски Тръст \"Синя България\" излезе с официална позиция след срещата на министър-председателя Бойко Борисов с феновете на \"сините\" вчера. От тръста изразяват категорична позиция, че няма да допуснат клубът и неговите привърженици да бъдат използвани за корпоративен лобизъм или за защита на лични търговски интереси.\"\".", "date": "2020.01.25", "title": "Миноритарният собственик: Не използвайте Левски като разменна монета за задкулисни сделки!"}
{"url": "https://offnews.bg/politika/moskva-s-parvi-ofitcialen-komentar-po-shpionskia-skandal-sofia-e-otkr-720248.html", "text": "Москва излезе с официална позиция на разследването на българската прокуратура за шпионаж срещу двама руски дипломати, които ще бъдат изгонени от страната, 24 часа след като Специализираната прокуратура обяви, че е образувала две досъдебни производства за пресъпление срещу Републиката на двама руски граждани, които са събирали информация, представляваща държавна тайнаДнес . В нея се казва:От българската прокуратура вчера съобщиха, че разследването е установило, че в периода от 2017 г. досега единият от руснаците е шпионирал по механизмите на изборния процес в страната. Човекът е първи секретар в консулския отдел на руското посолство в София. По другото досъдебно производство е установено, че в периода от октомври 2018 г. до настоящия момент руският гражданин е събирал данни - държавна тайна, от сферата на енергетиката и енергийната сигурност на страната. Информацията е ипращана в централата на руската разузнавателна служба в Москва.Руснакът се е срещал с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София.Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, тъй като са с имунитет.Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.През октомври м.г. България обяви, че двама руски граждани с дипломатически статут са нежелани у нас заради шпионаж.Вчера от прокуратурата съобщиха за трима руски граждани, които са свързани с отравянето на бизнесмена Емилиян Гебрев.", "date": "2020.01.25", "title": "Москва с първи официален коментар по шпионския скандал: София е открито недружелюбна и провокативна"}
{"url": "https://offnews.bg/obshtestvo/osnovna-versia-predpriatie-za-prerabotka-plastmasa-e-otrovilo-ribata-720249.html", "text": "Установен е източникът на замърсяването, причинило измирането на стотици риби в река Марица днес - това е пазарджишка фирма за преработка на пластмаса, съобщи директорът на РИОСВ-Пазарджик Костадин Гешев пред Радио Пловдив на БНР. Той предполага, че е възможно фирмата да не е единственият източник, това все още се проверява. Замърсяването идва от поречието на река Пишманка, затова се вземат проби от водата, за да се установи дали фирмата замърсител е само една.Първоначалните данни сочат, че рибата е умряла заради изпускането във водата на т. нар. мленки от пластмаса. Това са неразтворими вещества от пластмасата, които отиват във водата заради неправилна работа на пречиствателните съоръжения, обясни директорът на екоинспекцията в Пазарджик.Сигналът за умрялата риба край с. Огняново, Пазарджик е получен в 10,30 ч. тази сутрин на тел. 112. След Огняново сигнали пристигат и от Стамболийски и Цалапица. Започва проверка съвместно с \"Басейнова дирекция\" и Изпълнителна агенция по околната среда и водите. Включват се и институциите в Пловдив. Уведомени са районните прокуратури в Пазарджик и Пловдив и пазарджишката полиция.Днес през целия ден служители на фирмата са били разпитвани, без да имат право да излязат от сградата - съобщава БНТ. Интервюиран от нея експерт казва, че е видял буквално как \"рибата се разлага жива\".За ситуацията е информиран управителят на ВиК-Пловдив - Спартак Николов. Бяха взети и проби от питейната вода, заради потенциалната опасност за здравето на хората. Първите резултати от бързите тестове, излезли тази вечер, дадоха основание на ВиК-Пловдив да ограничи временно черпенето на питейна вода от две от помпените станции близо до река Марица.Проверки на място са направили и кметовете на селата Оризари и Цалапица – Йордан Тотев и Ивайло Данаилов.Предстои да бъдат назначени експертизи, каза прокурор Васил Малинов: \"Образувано е досъдебно производство по чл. 352 от Наказателния кодекс: който замърсява водни площи, реки и с това създаде опасност за здравето на хората и животните, се наказва с лишаване от свобода от една до пет години и глоба от 5 до 3 хиляди лева. Иззети са проби от четири фирми от Пазарджишко, които могат да бъдат извършители, да са замърсили водата. Ще бъдат назначени експертизи. Това е до момента. Фирми не трябва да се посочват, защото може да се окаже, че източникът е някой друг\".Областният управител на Пловдив Дани Каназирева призова да не се консумира риба, уловена по поречието на Марица от Пазарджик до Първомай, както и да се избягва досег с речната вода.Органите на реда охраняват засегнатите зони. ", "date": "2020.01.25", "title": "Основна версия: Предприятие за преработка пластмаса е отровило рибата в Марица"}
{"url": "https://offnews.bg/sviat/56-mln-dushi-pod-karantina-zaradi-virusa-ubietc-kitaj-zabraniava-vsi-720247.html", "text": "Китай спира всички групови туристически пътувания в страната и чужбина от 27 януари, съобщи Ройтерс. Мярката е поредното усилие на властите да ограничат разпространението на новия смъртоносен коронавирус, което по тяхно признание обаче се ускорява.Досега той е довел до смъртта на 42 души, болни са близо 1400 души, съобщава Би Би Си. Починалите се увеличиха от 26 на 42 само за 24 часа.Президентът и генерален секретар на ЦК на Кинайската комунистическа партия Си Цзинпин заяви, че страната е изправена пред „тежка ситуация“ с оглед на „укоряващото се разпространение на коронавируса“. „Затова е необходимо да се засили централизираното и обединено ръководство на Централния комитет на партията“, каза Си, цитиран от агенция Синхуа.Пътуванията в страната бяха спрени още вчера, когато Китай посрещна Лунната нова година - отбелязва в съобщение Асоциацията на туристическата индустрия. Вследствие на заплахата властите отмениха планираните публични празненства.56 милиона души в страната са под карантина, след като към първите 13 града бяха добавени оше 5. В Ухан, откъдето тръгна заразата, не се движат автобуси, влакове и фериботи, отменени са излитащите самолети, а от утре се въвеждат ограничения в движението на превозни средства. Ще бъде разрешено движението само на служебен транспорт и транспорт със специални пропуски.450 лекари от китайската армия пристигнаха в Ухан.В града започна строеж на нова болница с 1000 места, която трябва да е готова до 6 дни, съобщиха китайските власти.В автобусите, влаковете и самолетите на цялата територия на Китай се създават станции за медицински проверки, а пациентите с предполагаеми случаи на пневмония незабавно ще бъдат изолирани.Ограниченията за пътуване са различни в различните градове в Китай. В столицата Пекин и Шанхай всички пристигащи от заразените райони трябва да останат 2 седмици по домовете си. Затворени са големи туристически атракции като Забранения град и Великата китайска стена.В Хонконг е обявена най-високата степен на тревога. Училищната ваканция е удължена.Случаи на новия вирус бяха потвърдени в САЩ, първи вече има и в Европа - във Франция. Такива са регистрирани още в Тайланд, Сингапур, Япония, Тайван, Малайзия, Виетнам, Южна Корея и Непал.Симптомите на болестта могат да бъдат объркани с настинка или грип, но този вирус не е виждан никога досега. Наречен е 2019-nCov.", "date": "2020.01.25", "title": "56 млн. души под карантина заради вируса убиец. Китай забранява всички екскурзии в страната и чужбина"}
{"url": "https://offnews.bg/temida/belingkat-chovekat-ot-parkinga-v-sofia-e-uchastval-v-otravianeto-na-s-720250.html", "text": "Британският разследващ сайт \"Белингкат\" съобщи, че водачът на екипа, осъществил нападението с „Новичок“ срещу бившия руски шпионин Сергей Скрипал и дъщеря му Юлия в Солсбъри, е същият човек, заснет в подземния паркинг на ЕМКО в София в деня на покушението срещу оръжейния търговец Емилиян Гебрев.На фона на видеоматериала от България, разпространен от българската прокуратура, работещият в „Белингкат“ журналист Христо Грозев коментира пред БНР, че става дума за Сергей Федотов, чието истинско име е Денис Сергеев. Грозев уточнява, че Сергеев може да бъде разпознат по походката. Има много видеоматериали от пребиваванията на Сергеев в Обединеното кралство, на базата на които е установено сходството.Емилиян Гебрев бе отровен на 28 април 2015 г. с вещество, което се предполага, че е било поставено върху дръжката на автомобила му, паркиран в подземния паркинг, но оцеля. Предполага се, че по подобен начин е направен опита и за отваряне Сергей и Юлия Скрипал след поставяне на „Новичок“ на дръжката на вратата на къщата на руския шпионин в Солсбъри на 4 март 2018 година. „Белингкат“ отдавна твърди, че има връзка между двата инцидента.На 20 януари прокуратурата предостави  заради сериозния обществен интерес към водено от Софийската градска прокуратура разследване за опит за убийство чрез отравяне на Емилиян Гебрев, главен директор и собственик на фирма ЕМКО ООД, на неговия син Христо Гебрев и на В.Т., директор „Производствена дейност“ в ЕМКО ООД. На записите се вижда, че маскиран мъж с висока тъмна шапка, яке и светла риза се движи между автомобилите на дружеството. От видеото изглежда, че човекът се върти безцелно из паркинга. Записите са изпратени за видео-техническа експертиза в лаборатория на ФБР, която да установи самоличността на мъжа, евентуално съпричастен към извършеното престъпление.", "date": "2020.01.25", "title": "Белингкат: Човекът от паркинга в София е участвал в отравянето на Скрипал"}
{"url": "https://offnews.bg/obshtestvo/spasiha-postradal-alpinist-v-rila-s-helikopteri-doshli-ot-slovakia-za-720244.html", "text": "Спасители от Дупница и два хеликоптера от Словакия са избавили пострадал алпинист в района на най-високия водопад в Рила Рилска Скакавица, съобщи Божидар Джокин от Планинската спасителна служба, цитиран от БНР.Софиянецът паднал и получил сериозни наранявания около 13 ч в района на водопада. Там трябвало да се съберат група алпинисти.След подаден сигнал петима спасители от Дупница отишли на място с моторни шейни от района на хижа \"Седемте езера\".В акцията са се включили и два хеликоптера от Словакия, които са били ангажирани с участие в състезанието за Световната купа в Банско.Пострадалият мъж е с множество фрактури. Той е е изпратен за лечение в болница \"Св. Анна\".", "date": "2020.01.25", "title": "Спасиха пострадал алпинист в Рила с хеликоптери, дошли от Словакия за Световната купа"}
{"url": "https://offnews.bg/horoskop/horoskop-za-25-31-ianuari-ot-antonia-mechkova-717942.html", "text": "Това 7-дневие е напрегнато, не го усложнявайте с припряност. През уикенда Овните могат да получат полезни напътствия по делови и лични въпроси от приятели и познати, с упорство и рязкост не биха ги решили. В понеделник ще се убедите, че дипломацията е по-сигурно средство за справяне с трудностите, до сряда задачите ви са много, пречките също. Не отстъпвайте от завоюваните вече професионални позиции, минал труд ще бъде възнаграден, интригите на колеги и партньори парирани. Чудни дни за стабилизиране на любовна връзка.През уикенда не сте напълно уверени в себе си, а не сте и съвсем наясно със ситуацията в деловата сфера. Телците да не бързат да споделят грижи и идеи, първо да открият в какво е силата им, с какво биха привлекли съмишленици за изпълнение на някои проекти. В понеделник поемате част от товара на колеги и близки, във вторник търсите най-дипломатичен изход от пречки, в сряда пък убеждавате и други да не се връщат към стари изяви като познати и по-лесни. Следващите дни укрепват авторитета ви, интригите в кръга ви бавно стихват.Влизате в 7-дневие, когато съблазните в работа и любов са повече от друг път. Близнаците хич да не се изкушават от бързи флиртове и авантюри, ако вече са обвързани да бъдат подчертано грижовни към най-близки. В понеделник едва ли ще има подходящи условия за реализация на деловите ви планове, заредете се с търпение. Този вторник ще ви подскаже, че не е уместно да търсите лична изгода на гърба на колеги и познати, нито пък задкулисно да се месите в чужд спор. От четвъртък самостоятелни и екипни начинания укрепват имиджа ви.Време е да засилите предпазливостта, макар че делата вървят ОК. Раците имат куп задачи, а и близки ги дърпат за разни услуги. От понеделник спокойно и уверено ще се справяте с всичко, вторник обаче ви изненадва с непредвидени пречки. Някои са по-загрижени за бюджета си, все се стремят към увеличаване на доходите. От четвъртък това може да създаде ядове с околните, по-нужно е да укрепвате и лични, и служебни връзки, да се вписвате в новите проекти на шефове. Грешки и в работата, и в тесния ви кръг ще бъдат наказани болезнено.Тези дни изискват повишено внимание в деловата и личната сфера, често ще се налага да балансирате задължения и отправяни към вас капризи. Някои Лъвове пренебрегват съвети на близки, но сега не всичко се подрежда според техните желания. Бъдете по-отговорни към тонуса си, от вторник голяма грижа са нови доходи. Дръжте се настрана от чужди спорове, а услуги търсете от проверени хора. Иначе пречки може да ви противопоставят и на рода и приятели, вие сте основателно взискателни към тях. Петък ви изненадва с нови шансове за изява.Предстоят уморителни дни, имате много амбициозна програма за промени у дома и в професионалната сфера. Девите ще изпълнят всичко, но не е зле да подредят още по-точно програмата си. Някои задачи могат да почакат и след четвъртък, не се претоварвайте. През уикенда не бързайте с битовите неща и личен избор, търпението и самовзискателността са база за добрия развой. Във вторник стриктно уреждайте финансови и административни детайли, в сряда упорито проучвайте и малки проблеми. Шефове и обичани ценят усилията ви.Периодът не е лек, не чакайте бързо признание за усилия в работата и вкъщи. Доста Везни може да намалят съзнателно темпото от сряда, трябва им повече време за анализ на ситуацията, трудностите не са малки, близки имат нужда от съвет и подкрепа. През предишните дни ще поемате по-голяма част от общите задължения, окуражавате и околните, наистина заедно можете да преодолеете неприятни ситуации. Родата май ще ви притиска за едно или второ решение, обаче с такт и твърдо отстоявате мнението си, вие как не го налагате другиму.Натоварено 7-дневие, не се подлъгвайте да поемате нови обещания за работа и вкъщи, за да се предпазите от негативни емоции. Още от уикенда Скорпионите уговарят услуги с колеги и роднини, но все повече ги тегли да правят кариера, пари. Дали сте преценили точно шансовете или от понеделник ви примамват само печалбите? Трудът ви ще бъде възнаграден, но ако е за сметка на спорове със съмишленици или в семейството... Сряда идва с редица пречки, нужна ви е подкрепа от тях, в четвъртък се мъчете да привлечете и симпатии от шефовете.Нещата ви уж вървят, но през следващите дни заострете бдителността си, има признаци на промени, които е по-добре да избегнете. Едни Стрелци да бъдат по-грижовни към тонуса си, съветите на близките им са уместни. Втори още в понеделник да актуализират деловата си програма, целите им са високи, но и трудностите не са малки сега. Вторник ще ви докаже това, някои се чувстват онеправдани в екипа си. Бъдете по-тактични в сряда, отстоявайки искания. И не спорете, разправиите с близки ще са болезнени, а и ще ви разпиляват силиПрез периода избягвайте противопоставяне в кръга си, макар че вероятно вие предлагате най-рационални идеи и подходи за справянето с проблемите. В понеделник и вторник Козирозите да обмислят план за действие, в работата -  трудности куп, близки чакат услуги. Голямото натоварване е характерно до края на януари, не чувате съвети да се щадите. В сряда и четвъртък овладейте критичността, събеседници не приемат доводите ви. После може да узреят, не рискувайте влошаване на връзките. Дамите да намерят време за деца и внуци.До края на месеца дните са по-натоварени, а вие сте готови да поемете още нови задачи за работа, вкъщи. Водолеите да си изяснят нещата през уикенда, понеделник не обещава помощ. Вторник и сряда проверяват вашата упоритост и искреност. Не търсете печалби само за себе си, действате в екип и сте пример или наставник на някои колеги, приятели, познати... В петък ще им бъдете най-полезни с далновидността си, работите на макс и не се поддавате на изкушения за привидни промени. В личен план давате всичко да постигнете своя мечта...Напоследък има доста поводи за спорове с близки, но вие ще ги заобикаляте благодарение на доброжелателността и оперативността, с която помагате в по-сложни ситуации. През уикенда Рибите поемат и чужди задължения, активно търсят и предлагат съвети в понеделник, в сряда стесняват кръга на дискусиите за по-лесно постигане на разбирателство. Трудолюбието и настойчивостта ви ще бъдат възнаградени дори ако следвате идеите на колеги, познати, роднини. Мнозина уреждат лични неща, започват връзка, вземат решение за семейство.", "date": "2020.01.25", "title": "Хороскоп за 25 – 31 януари от Антония Мечкова"}
{"url": "https://offnews.bg/ikonomika/bnb-navarshva-141-godini-720214.html", "text": "Българската народна банка днес навършва 141 години.Една от най-старите национални институции е създадена непосредствено след възстановяването на българската държава – на 25 януари 1879 година.Проектът за учредяването ѝ, съставен от Константин Бух – чиновник във финансовия отдел на Временното руско управление, е утвърден от княз Александър Дондуков-Корсаков. Според документа БНБ е правителствен кредитен институт с основен капитал 2 млн. франка.Първата банкова операция е извършена на 6 юни същата година, когато държавата превежда 8 687 043 франка, като парите над основния капитал са за депозит. Първата кредитна сделка пък е извършена на 17.08.1879 г.Първите български монети са отсечени през 1881 г., а първите български банкноти са пуснати в обращение на 1 септември 1885 г.От 18.01.1855 г. със закон се учредява Българската народна банка с основен капитал 10 млн. златни лева, внесени от държавата.Финансовите кризи в периода 1899-1902 г. довеждат до прекратяване на обмяната на банкноти срещу злато. Отпечатани са такива със сребърно покритие.През 1926 г., с приемането на Закон за БНБ, банката остава държавна кредитно-емисионна институция с основен капитал 1 млрд. Лева, но се оттегля от прякото банково обслужване на стопанството и населението. Зависимостта ѝ от държавата се засилва с приемането на промени в Закона за БНБ от 1937 г. По настояване на правителството банката поема финансирането на редица стопански проекти.Тази зависимост продължава и пред Втората световна война, след която е приет нов закон за БНБ, който поставя основите на съветизацията на банковата система в България и на централизираното планово стопанство. Държавата установява монопол върху банковото дело. Ликвидира се търговското банкерство.През 1952 г. е открит Българският монетен двор, в резултат на което сеченето на разменни и възпоменателни монети започва изцяло да се извършва на територията на страната.БНБ е в пълна зависимост от висшия ешалон на управляващата БКП от 1947 до 1989 г. Пълната зависимост на централната банка от политическата конюнктура остава до срива на системата в страните от Централна и Източна Европа.Автономията ѝ започва да се възстановява с приемането на нов Закон за БНБ през юни 1991 г.След финансовата и политическата криза от 1996-1997 г. е въведен Паричният съвет от 1 юли 1997 г. Левът е фиксиран към германската марка при курс 1000 лева за 1 марка. На БНБ не е разрешено да кредитира правителството. Тя запазва функциите си на кредитор от последна инстанция за търговските банки единствено при ликвиден риск, засягащ стабилността на банковата система у нас.Следващата година е открита Печатницата на БНБ за производство на банкноти и ценни книжа с висока степен на защита. Също през 1998 г. е приет и Законът за деноминацията на българския лев, който влиза в сила на 1 юли 1999 г.Днес БНБ е независим емисионен институт на държавата, който се отчита пред Народното събрание. ", "date": "2020.01.25", "title": "БНБ навършва 141 години"}
{"url": "https://offnews.bg/sviat/potvardenite-sluchai-na-koronavirus-vav-frantcia-veche-sa-tri-720218.html", "text": "Франция потвърди първите три случая на коронавирус в Европа- два случая в Париж и един в Бордо, съобщи Euronews.Двама от заразените са роднини, а и тримата наскоро са били в Китай.Те са настанени в болница и в момента са изолирани, потвърдиха от министерството на здравеопазването на Франция.Вероятно има и други случаи на заразени в Европа, заяви министърът на здравеопазването Агнес Бузин пред журналисти, предупреждавайки хората, които са пътували до Китай, да избягват да ходят в спешните отделения, ако имат симптоми. „В спешните отделения има вероятност да заразят други хора“, заяви Бузин, цитиран от \"Фокус нюз\".Вместо това трябва да се обадят на медицински екипи, за да могат служителите да им помогнат и да ги изолират от други хора.Това се случва, след като Китай постави под карантина 36 млн. души от 13 града.Броят на загиналите в резултат на новия коронавирус достигна 26 души. Стотици случаи са потвърдени в Китай, Южна Корея, Япония и Сингапур.", "date": "2020.01.25", "title": "Потвърдените случаи на коронавирус във Франция вече са три"}
{"url": "https://offnews.bg/offtopic/novoto-logo-na-kosmicheskite-sili-na-sasht-se-okaza-kopie-na-emblema-o-720245.html", "text": "Чисто новото лого на Американските космически сили се оказа... старо. То е досущ като използвано от научно-фантастичния тв сериал \"Стар Трек\", пише Би Би Си.Потребители на Туитър отбелязват, че емблемата, показана от президента Доналд Тръмп, прилича \"неприлично много\" на тази на култовия сериал. Други опонират, че логото всъщност е базирано на използвано от Военно-въздушните сили на САЩ.В отговор на туит на Тръмп, с който той представи новото лого, звездата от \"Стар Трек\" Джордж Такеи публикува старото лого. Дали новото копира това от сериала? Преценете сами.", "date": "2020.01.25", "title": "Новото лого на Космическите сили на САЩ се оказа копие на емблема от Стар Трек"}
{"url": "https://offnews.bg/sviat/29-zhertvi-nad-1400-raneni-ot-zemetresenieto-v-turtcia-otceleli-spia-720246.html", "text": "Жертвите на земетресението от петък привечер в Източна Турция се увеличиха от 19 на 29. Ранените са повече от 1400 души, съобщава Би Би Си.Трусът със сила 6.8 по Рихтер с епицентър Сивридже в провинция Елазий срути и сгради. След него са регистрирани още над 200 вторични земетресения.Досега са спасени 43-ма души, повече от 20 са затрупани под отломки, по данни на властите. Възрастна жена бе извадена жива от отломките 19 часа след земетресението. Друга била спасена, след като успяла да се обади по телефона на свои близки изпод руините и да им каже къде е. Но 12-годишно момче, извадено живо, почина по-късно в болница.Земетресението е усетено в съседните Сирия, Ливан и Иран.Повече от 400 спасителни екипа пътуват към региона с легла, палатки и одеяла за хората, останали без дом, които нощуват под открито небе. Сега нощните температури там падат под нулата. Турският Червен кръст също изпрати стотици доброволци с пакети за спешна помощ.\"Беше много страшно - мебелите падаха върху нас. Избягахме навън\", казва 47-годишна жена пред AFP.Президентът Реджеп Тайип Ердоган също отиде на място и се присъедини към опечалените на някои от погребенията.Земетресенията са чести в Турция - около 17 хил. души загинаха при земетресение през 1999 г.Сивридже, където удари най-силно, е градче с около 4000 жители, популярна туристическа дестинация, която се намира на брега на езерото Хазар.", "date": "2020.01.25", "title": "29 жертви, над 1400 ранени от земетресението в Турция. Оцелели спят под открито небе (видео, обновена)"}
{"url": "https://offnews.bg/sviat/naj-malko-19-zaginaha-900-sa-raneni-ot-zemetresenieto-v-turtcia-720219.html", "text": "Най-малко 19 души са загинали и над 900 са ранени след силното земетресение от 6,8 по Рихтер, което удари Източна Турция, според официална информация от турските власти.Според Дирекцията за управление при бедствия и извънредни ситуации 922 души са ранени- 560 в Елязъг, 226 в Малатия, 37 в Кахраманмараш, 34 в Шанлъурфа, 34 в Диарбекир, 25 в Адъяман и 6 в Батман.„Под останките в град Елязъг има повече от 30 души“, заяви министърът на здравеопазването на Турция Фахретин Коджа. Издирвателно-спасителните операции продължават и броят на смъртните случаи може да се увеличи.\r\n\r\nМинистърът на вътрешните работи Сулейман Сойлу заяви, че ранените са транспортирани в болници и са отворени места за оказване на помощ на пострадалите.5 сгради в Сивридже и 25 в област Доганьол, провинция Малатия са разрушени, заяви министърът на околната среда и урбанизацията Мурат Курум.От Дирекцията за управление при бедствия и извънредни ситуации съобщиха, че 118 последващи трусове са усетени, като те са варирали между 2,7 и 5,4 по скалата на Рихтер.По последни данни няма пострадали български граждани от смъртоносното земетресение в Турция, съобщи пресцентърът на българското министерство на външните работи.При необходимост българските граждани могат да се свържат с посолството ни в Анкара на телефони : + 90 312 467 20 71; + 90 312 427 51 42; + 90 533 376 37 69", "date": "2020.01.25", "title": "Най-малко 19 загинаха, 900 са ранени от земетресението в Турция"}
{"url": "https://offnews.bg/sviat/zemetreseniata-v-turtcia-prodalzhavat-5-1-raztarsi-iztochen-rajon-v-s-720251.html", "text": "Земетресенията в Турция продължават.След силното, с магнитуд 6.8 по Рихтер от петък, отнело живота на десетки и ранило над 1000 души, и стотиците вторични и по-слаби трусове, днес източен район бе разлюлян осезаемо от земетресение с магнитуд 5.1.То е станало в 19:30 ч. местно време на 4 км северно от Доганьол и 204 км североизточно от Газиантеп.Според доклада вторият мощен трус е бил на дълбочина от 7.2 км. Към момента няма съобщения за нови жертви и ранени.", "date": "2020.01.25", "title": "Земетресенията в Турция продължават: 5.1 разтърси източен район в страната"}
{"url": "https://offnews.bg/ikonomika/36-grada-se-gotviat-za-protest-sreshtu-naredbata-na-nap-720222.html", "text": "В над 36 града на страната собственици и служители в ресторанти, кафенета, заведения за хранене, хотели и ще работят облечени в жълти жилетки, съобщава БНР.Символичният протест е заради наредба, която задължава собствениците на обекти да добавят специален модул в софтуерите си, който дава достъп на проверяващите до личните данни на всички от персонала и до рецептурните книжа, които често са фирмена тайна. Новите правила трябва да влязат в сила от 31 януари.В София ще има национален протест срещу спорната Наредба Н-18 на финансовото министерство. Той е планиран за 12 часа на 29 януари 2020 г. (сряда) на площад „Народно събрание“. Създаден е и Национален Организационен Комитет в защита на малкия и среден бизнес в България, подкрепен от Българската Асоциация на Заведенията /БАЗ/, Сдружение на Заведенията, Българската хотелиерска и ресторантьорска асоциация /БХРА/ и други представители на малкия и среден бизнес.Хотелиери и ресторантьори от Бургас и региона се присъединяват днес към протестните действия на бранша. Те настояват за приемането на пакет от мерки за борба със сивия сектор. Над сто собственици на обекти са заявили, че служителите им ще облекат символичните жълти жилетки.Повече от 70 представители на бранша от Бургас и около 30 от Поморие са подкрепили във Велико Търново протестна декларация с пакет от мерки за борба със сивия сектор. Това стана след проведени срещи на бизнеса в двата морски града, коментира председателят на сдружението в Поморие Георги Тръпков.\"Ние имаме стачна готовност със символични стачни действия, дали персоналът ще бъде облечен със жълти жилетки, или ще има жълта жилетка пред обекта, или ще има плакат, който оповестява протеста, всеки от собствениците на заведения трябва да си реши и на 28 очакваме отговора. Имаме и сформирана комисия\".Георги Тръпков е настроен положително, че нещата, за които настояват от бранша, ще се случат. Но ако това не стане, е категоричен, че ще преминат към ефективни стачни действия.", "date": "2020.01.25", "title": "36 града се готвят за протест срещу наредбата на НАП"}
{"url": "https://offnews.bg/zimni/hajduti-tegliat-zhrebia-za-shifrin-i-kompania-720223.html", "text": "Изключително атрактивен жребий за стартовите номера за супергигантския слалом в неделя очакват Микаела Шифрин и останалите алпийки, които участват в стартовете за Световната купа в Банско.Тегленето на жребия в съботта вечерта за последния от трите старта от програмата на Световната купа в пиринския курорт ще бъде осъществен с помощта на членове на Националното сдружение на хайдутите.Според сценария 10 членове на организацията, чиято цел е запазването на родовата памет и съхраняването на историческото минало с участие във възстановки, ще приветстват най-добрите алпийки на планетата, информира \"Банско Утре\".Всеки от комитите ще е предрешен с калпак и ямурлук, запасан с пищови и големи ножове. На вратовете им ще има дървен медальон с нечетен номер, зад който ще е скрит стартовия потник. По регламент жребият стартира с първите 10 в генералното класиране за Световната.Те трябва да избират нечетен номер от 1 до 19. Така първа с опасния чар на хайдутите ще се запознае лидерката във временного генерално класиране за Световната купа Микаела Шифрин от САЩ, следвана от чаровната чехкиня Петра Влъхова и италианската сензация Федерика Бриньоне.С участието на хайдутите в жребия, Банско спазва традицията за атрактивно теглене на жребия, положена през 2015 година с чанове и шушони през 2019 година.", "date": "2020.01.25", "title": "Хайдути теглят жребия за Шифрин и компания"}
{"url": "https://offnews.bg/tenis/oshte-dve-tenisistki-ot-top-10-otpadnaha-v-melbarn-720225.html", "text": "Още двe тенисистки от топ 10 на световната ранглиста напуснаха Откритото първенство на Австралия след двубоите от третия кръг.Това са световната номер 2 Каролина Плишкова от Чехия, която отстъпи на Анастасия Павлюченкова с 6:7 (4), 3:6. За руската тенисистка победата бе първа от общо седем срещи помежду им.Втората изненада за деня бе отпадането на шестата в световната ранглиста Белинда Бенчич. Швейцарката загуби с 0:6, 1:6 от Анет Контавейт (Естония), която е №28 в света. Така Анет спечели своята десета победа в кариерата над съперник от топ 10.Световната номер 3 Симона Халеп от Румъния също продължава напред след убедителна победа над Юлия Путинцева с 6:1, 6:4.Анжелик Кербер пък победи в три сета Камила Джорджи - 6:2, 6:7 (4), 6:3. Германката, която триумфира в Мелбърн през 2016 година, единствена от шампионките в турнира продължава напред.", "date": "2020.01.25", "title": "Още две тенисистки от топ 10 отпаднаха в Мелбърн"}
{"url": "https://offnews.bg/kultura/serialite-koito-ochakvame-prez-2020-godina-720172.html", "text": "Netflix, HBO, Amazon, Fox, BBC, а отскоро и Apple промениха много сериозно играта.Поне по отношение на телевизионните сериали, които вече са абсолютно равностойни на игралното кино - и като бюджети, и като качество и като звезди.Логиката, която следваше осемдесетарската и дори деветдесетарска телевизия - започваш в тв сериал, забелязват те и ставаш кинозвезда, вече я няма.Сега мегазвездите на киното се натискат да участват в телевизионните сериали и това за нас, обикновените зрители, е повече от добра новина.През 2019 година гледахме доста запомнящи се заглавия. От една страна, помахахме за \"сбогом\" на епопеята \"Игри на тронове\".От друга, посрещнахме велики сериали като \"Чернобил\" на HBO и \"The Witcher\" на Netflix.През 2020 ни предстоят нови и интригуващи заглавия (над 500 телевизионни продукции ни предстоят през 2020)  и днес ние от екипа на Offnews Култ ще анонсираме някои от тях.CBS  - \"Star Trek: Picard\"Първата серия от сезона вече излезе. В този сериал култовият актьор Патрик Стюарт се завръща, а действието се развива 20 години след предходната му поява в \"Стар Трек: Възмездието\". От CBS още преди старта анонсираха, че сериалът ще има и още един сезон. А ние с намигване към вас ще припомним едно култово люботелско видео с Патрик Стюарт, което ни дава друг поглед към фантастиката, гледана на няколко бутилки сливова:Amazon - \"Hunters\"През 1977 година в Ню Йорк едни лоши батковци се опитват да създадат Четвърти райх в Америка. За щастие на прогресивното човечество и за нещастие на лошите нацисти чичо ви Ал Пачино застава начело на група корави агенти, които издирват нацистките лидери.Любопитно заглавие, което очакваме да ни застигне пред телевизорите тази година.А и харесваме Ал Пачино толкова много, че бихме му простили дори ако изиграе лидер на банда кросдресъри, които излизат на лов за трансджендър терористи.Netflix - \"Space Force\"Чичо ви Дони Тръмп ви го каза в прав текст - ще създаде американски космически сили, за да се бори срещу заплахите от космоса.Щом бай Тръмп ви го е казАл, значи е казано - нема мърдане назад!Е, хората от шоубизнеса са се сетили, че могат да произведат нещо от тези мъдри думи на президента и са произвели сериалът \"Space force\", който ще бъде комедия и ще разказва за едно недалечно бъдеще, в което подобни сили вече са създадени.В предстоящия да излезе сериал ще видим Бен Шварц — по-известен като Джийн Ралфио от \"Паркове и отдих\".Netflix - \"The Witcher\" 2След като първи сезон на \"Вещерът\" донесе скромните 76 милиона зрители, през февруари тази година стартират снимките на сезон 2.Гералт от Ривия (нещо като дългокос двойник на Волен, който преследва злите соросоиди с меч в ръка) ще лови демони и чудовища отново, а секси вещици ще споделят постелята му за радост на феновете на фентъзи жанра.Впрочем, първи сезон беше изключително як и по наше скромно мнение \"The Witcher\" бе едно от телевизионните събития на 2020 година!Netflix обявиха, че новият сезон няма да излезе през 2020, но се надяваме да ни будалкат.FX - \"Impeachment: American Crime Story\"Минахме през Тръмп, а сега се връщаме назад във времето, когато чичо ви Бил Клинтън беше президент на USA и докато се занимаваше с държавните дела, заби пухкавата стажантка Моника Люински.Любопитни са няколко неща.Първо - консултант в този сериал е самата кака Моника.Второ - датата на премиерата 27 септември май ще бъде отменена, защото в братска Америка има сериозни критики, че излизането ще съвпадне с президентската кампания.И трето - любопитен е изборът на актрисата, която ще изиграе Моника - Бийлд Фелстийн.Изобщо \"Impeachment: American Crime Story\" заживява собствен живот още преди да се е появил във вашия телевизор.Освен тези сериали предстоят и още доста интригуващи заглавия.Например „Мисис Америка“ с Кейт Бланшет. Сериал за Филис Шлафли, оглавила антифеминисткото движение в САЩ от 1970 г (консерваторите да се зареждат още сега пред телевизорите).„Малки пожари навсякъде“ е драматичен филм за любовта, сурогатното майчинство, осиновяването в който ще видим Рийз Уидърспуун и Кери Уошингтън.А сега ви оставяме, защото са почивни дни, има грипна ваканция и на вас едва ли ви е до ревюта на предстоящи сериали.Сипете си по едно питие и - за да не ви хване грипът, яжте повечко чесън и люти чушки.", "date": "2020.01.25", "title": "Сериалите, които очакваме през 2020 година"}
{"url": "https://offnews.bg/futbol/levski-veche-strada-ot-neiasnata-situatcia-720226.html", "text": "Неясната ситуация около дългосрочното бъдеще на Левски е “замразила” евентуален трансфер на класен халф. “Сините” са водили преговори за привличането на 24-годишния Мартин Хашек от Спарта (Прага), пише “Тема Спорт\". В момента обаче преговори с играча не се планират, поне не и докато не се разбере дали Васил Божков ще продължи да издържа клуба.Мартин Хашек е роден на 3 октомври 1995 година в Либерец. Висок е 181 см. Започва да тренира в местния едноименен клуб, но още като юноша е привлечен от Спарта.Столичният гранд го праща да трупа опит в Пардубице и именно за този клуб той прави професионалния си дебют при мъжете - на 2 август 2014 година.През 2015-а е преотстъпен на Виктория (Жижков), а след това носи екипите на Влашим и Бохемианс. Последният клуб го откупува през лятото на 2017 година. За него Хашек се представя силно (42 шампионатни мача и 6 гола), което кара Спарта да си го откупи в началото на 2019-а. Оттогава той има 43 срещи в местния елит за пражани, в които е реализирал 8 гола. През есента е бил на терена в 16 двубоя, в които се е разписал 5 пъти.От Левски са били склонни да извадят на половин милион евро за привличането му. На “Герена” са смятали, че той е на добра възраст и след два сезона може да се продаде на печалба.През зимната пауза Левски успя да осъществи три трансфера. Отборът бе подсилен с Деян Лозев от Арда (Кърджали), национала Симеон Славчев и нидерландския офанзивен лахф Стайн Спиерингс.“Сините” привлякоха и 31-годишния вратар Зоран Попович. Неговият договор обаче влиза в сила от лятото - тогава изтича споразумението с настоящия му клуб Цървена звезда.", "date": "2020.01.25", "title": "Левски вече страда от неясната ситуация"}
{"url": "https://offnews.bg/lajfstajl/nastapva-godinata-na-plaha-kakvo-veshtae-tia-za-vseki-znak-720196.html", "text": "Източният свят посреща днес новата Лунна година. През 2020-а тя е под знака на Плъха.Ето какво вещае за всеки знак от китайския зодиак един от най-популярните астролози и фъншуй специалисти в Хонконг - Питър Соу Мен Фънг, когото Си Ен Ен интервюира в навечерието на Годината на плъха.Преди това определете към кой знак принадлежите според годината си на раждане:Желаете романтична връзка? Добрата новина е, че късметът в любовта, който имахте през изтеклата година, продължава до 4 април 2020. Връзките, устояли до май, имат всички шансове да станат дълготрайни.А сега лошата новина. Родените в годината на плъха ще засегнат Тай Суй - звездата, която представлява божеството, управляващо тази година. Може да се отдадете на отрицателни мисли, да имате спънки и дори инциденти. За да намалите негативния ефект, през 2020-а пътувайте повече и обмислете да дарите кръв. Не всичко е в черни краски. Ще успеете да натрупате състояние, особено ако работите за себе си или сте предприемач. Родените през есенните и зимните месеци да избягват да слагат импулсивно точка на нещата.Бидейки съюзници с Тай Суй, родените в гидината на бика могат да очакват комфортна година, без големи изненади и неочаквани промени. През тази година сте под щастлива звезда.Може да получите съвет или помощ от влиятелни личности или висшестоящи, особено от мъже.Макар че през 2020-а по-лесно ще печелите доверие и ще получавате оферти, някои от тях могат да бъдат оттеглени в последния момент.Йи Ма - звездата, символизираща движението и мобилността, блести над вас през 2020-а. Това предполага много пътувания и движение. Отделно от това, тигрите да не очакват извънреден късмет или извънредни неприятности.Важно е да се грижат за психическото си здраве, тъй като настроенията им могат да се повлияят от присъствието на звездата Гу Чен, отговорна за настроенията и тъгата. Тя може да им донесе мрачни мисли без основателна причина.Родените под знака са се радвали на отлични връзки през 2019-а. Тази година късметът в отношенията и любовните връзки отново ще е с тях.Благодарение на звездата Хонг Луан, отговорна за позитивните връзки, имате добри шансове да срещнете специален човек през 2020 г. Годината е идеална за брак, ако обмисляте такъв.Може да получите полезен съвет и помощ от влиятелни жени.Друг ключов съвет за 2020: продължете образованието си на по-горен етап и увеличете професионалната си квалификация.През изминалата година родените под знака на дракона се радваха на страхотни връзки. Влиянието на звездата, благоприятстваща това, е валидно до април 2020-а. През останалата част от годината обаче може да станете обект на клюки, прикрити атаки и дори съдебни дела. Добре е да отстъпите крачка назад, ако възникнат спорове.Не помръквайте. За щастие сте под доброто влияние на Тай Суй, която ще изглади някои проблеми в отношенията.Друго позитивно влияние при вас е това на звездата Сан Тай, която управлява социалния статус.Ако работите за някого, може да получите повишение, давайки най-доброто от себе си.Родените под този знак имаха нестабилна година с драстични промени.Лошата новина: това влияние може да се запази до април 2020-а. Добрата новина: вие сте в таен съюз с Тай Суй през 2020-а. Което означава, че се задава малко помощ. С вас е и звездата, която символизира, че препятствията могат да се трансформират в късмет.Добрите ви дела и намерения - като да дадете някому прошка, могат да превърнат несполуката в щастие.Пред вас са усилена работа и добри доходи. Внимавайте, като давате заеми на приятели - може да не успеят да ви ги върнат дълго време.Тази година сте в конфликт с Тай Суй.Но влиянието не е напълно негативно. Хората, родени през есента и зимата, да залагат на сигурно през 2020-а. Докато родените през пролетта и лятото месеци могат да спечелят от този конфликт.Това означава, че сте изправени пред година на промяна в отношенията. Може да започнете нова романтична връзка, да се ожените, да скъсате или да имате дете.Бъдете изключително внимателни с финансите си и знайте, че ви очаква по-усилена работа от обикновено.Може да се наложат сериозни разходи - за смяна на жилище или например за зъболечение.Тази година се заигравата с Тай Суй, а това може да доведе до въвличането ви в клюки и конфликти. Но не достатъчно големи, че да ви донесат нещастие.Годината е подходяща за медицински прегледи, особено за жените.Добрата новина е, че с вас са две щастливи звезди. Присъствието им обикновено означава, че ще извлечете полза от оказана ви помощ и съвети.Маймуните ще са в мирен съюз с Тай Суй. Може да очакват стабилна година с добри лични отношения.Може да добият власт или да се изкачат в социалната йерархия по отношение на работата.Ако сте си харесали нова професионална длъжност, моментът е добър да кандидатствате. Може да имате неочаквани финансови загуби. Разумно е да инвестирате в материални блага или в спестовни сметки вместо да правите по-рискови вложения.През 2020-а може да успеете по-лесно да изградите дълготрайна роматична връзка.Ако вече имате стабилен партньор, може би е време да придвижите връзката си на следващото ниво.По отношение на кариерата ще получите повече власт благодарение на влиянието на две щастливи звезди, управляващи отношенията с хората. Не се страхувайте да проявите амбиция в работата, ако искате повишение.През тази година е по-вероятно да се нараните. За да избегнете това, \"дирижирайте\" мини-инцидент - дарете кръв или посетете зъболекаря.Родените в годината на кучето имат шанс да срещнат специален човек в първите месеци на 2020-а.През идната година не влизате в конфликти с Тай Суй, което ви гарантира стабилен период.След здравата работа през 2019-а, най-накрая можете да отдъхнете и да презаредите.Има вероятност да получите повишение или да увеличите репутацията на бизнеса си, ако работите за себе си.Заслужавате потупване по рамото за трудната 2019-а, която понесохте.Макар че влиянието ѝ може да продължи още известно време, през 2020-а късметът определено ще ви застигне. Това особено важи за личните отношения и парите.С вас е звездата, отговорна за социалния статус, затова очаквайте повишение или напредък в бизнеса.Отношенията ви с хората ще вървят по-леко.От друга страна, бъдете внимателни за личните си принадлежности. Може да преживеете и краткотрайни романси.", "date": "2020.01.25", "title": "Настъпва Годината на плъха: какво вещае тя за всеки знак"}
{"url": "https://offnews.bg/zimni/otkriha-svetovnata-kupa-v-bansko-s-shtur-kupon-720220.html", "text": "С щур купон на площада в Банско започна Световната купа по ски алпийски дисциплини за жени. Ски курорт номер 1 в България е домакин на три старта, като у нас вече са най-добрите състезателки в този спорт.След официалното откриване беше и награждаването на п. Микаела Шифрин, Федерика Бриньоне и Йоана Хелен бяха наградени от министъра на младежта и спорта Красен Кралев, председателя на Българската федерация по ски Цеко Минев и кмета на Банско Иван Кадев.Водещи на церемонията бяха журналистът Момчил Манчев и актьорът Николай Станоев. За настроението се погрижиха Павел и Венци Венц, които с хитовете си стоплиха позамръзналите почитатели на ските, които се бяха събрали на площада.“За нас е огромна чест, че за седми път България е домакин на Световната купа по ски. Искам да благодаря на Българската федерация по ски и на нейния председател Цеко Минев за отличната организация, и на Община Банско, че толкова години подред създава прекрасни условия на най-добрите скиори. Пожелавам на състезателките да завършат без контузии, а най-добрата от тях да победи в тези стартове. Състезанията ще бъдат излъчвани от телевизии по целия свят. Надявам се по този начин България и Банско да спечелят милиони нови приятели и почитатели”, заяви министър Кралев по време на церемонията.\"За поредна година сме пред кръга от Световната купа за жени. Днес имахме прекрасно състезание с изключително трудно трасе, но дамите се справиха перфектно. Тази година всичко е по-различно, поради простата причина, че през тези почивни дни целият свят ще гледа Банско. Ако до сега някой не е знаел къде се намира Банско, то след това състезание целият свят ще знае“, заяви Цеко Минев.20 телевизии излъчват стартовете в Банско по целия свят. Участниците са 51 скиорки от 12 държави. Предстои второто спускане, а състезателният ден отново ще бъде закрит с концерт и награждаване на победителите от него.Този път под прожекторите ще застане младата певица Дара, а кулинарният маестро Ути Бъчваров ще се погрижи чашите и чиниите на посетителите да бъдат пълни.И през следващата година Банско ще бъде сред домакините на стартове за Световната купа, но при мъжете. През 2021 година състезанията ще бъдат на 27 и 28 февруари, а веднага след тях ски курортът ще приеме и най-добрите в алпийските ски до 20 г. за Световното първенство в тази възрастова група. Надпреварата ще продължи от 1 до 10 март 2021 г.", "date": "2020.01.25", "title": "Откриха Световната купа в Банско с щур купон"}
{"url": "https://offnews.bg/sviat/iranetcat-vinoven-za-svalianeto-na-ukrainskia-boing-bil-veche-v-zatvor-720229.html", "text": "Човекът, чиито действия са довели до грешката за свалянето на украинския самолет от иранските ВВС, се намира в затвора. Това е съобщил външният министър на Иран Мохамад Джавад Зариф, според ТАСС, която цитира агенция ISNA.Зариф сравни ситуацията със свалянето на ирански пътнически самолет през 1988 г., от ВВС на САЩ. „Това беше трудна ситуация в трудно време. На други би им трябвало много повече време. Почти преди 32 години САЩ свалиха ирански пътнически самолет. Към днешна дата те все още не са се извинили официално. Американският военнослужещ, отговорен за това, че той е свалил самолета, даже получи награда. Докато иракчанинът, който свали украинския самолет, сега е в затвора“, каза Зариф отговаряйки на въпрос защо на иранското правителство са били необходими три дни, за да признае, че самолетът е бил свален от военните.Полетът на Boeing 737 на „Международни авиолинии на Украйна“ до Киев избухна малко след излизането от летището в Техеран на 8 януари. Загинаха всички 176 души на борда: 167 пътници от Иран, Украйна, Канада, Великобритания, Германия, Швеция и Афганистан и девет членове на екипажа. Точно в този момент в Иран се очаквах удари от САЩ.Конфликтът между двете страни започна с окупация на посолството на САЩ в Багдад, САЩ ликвидираха на летището в Багдад иранския гeнeрaл Кaceм Cюлeймaни, кoмaндир нa бригaдитe Aл Кудc към Ирaнcкaтa рeвoлюциoннa гвaрдия. CAЩ cмятaт eлитния oтряд зa cпeциaлни oпeрaции зa тeрoриcтичнa oргaнизaция и oбвинявaт Cюлeймaни зa cмърттa нa cтoтици aмeрикaнци в Близкия изтoк. В отговор на това Иран атакува с ракети американски военни бази на територията на Ирак.", "date": "2020.01.25", "title": "Иранецът виновен за свалянето на украинския Боинг бил вече в затвор"}
{"url": "https://offnews.bg/obshtestvo/pernichani-organizirat-protest-pred-ministerski-savet-720010.html", "text": "Перничани организират протест заради тежкото безводие в града. Той е насрочен за 25 януари от 11:30.Протестът се организира от изпълнителния комитет на сдружението \"Спаси Перник\" и ще се състои пред Министерски съвет.  Протест в подкрепа на Перник ще има днес и във Варна. Началото е обявено за 11 часа до община Варна. Организатор е инициативата \"Зелен Младост\" община Варна.Преди около месец перничани бяха организирали  в град Перник. Близо месец Перник е в бедственото положение, въпреки мерките, които бяха предприети от страна на Министерския съвет за увеличаването на притока към яз. \"Студена\".Режимът на водата в Перник започна на 18 ноември 2019 г., а причината - малкото количество вода в яз. \"Студена\". Традиционният фестивал \"Сурва\", който трябваше да се състои в периода от 24 - 26 януари също беше отменен. ", "date": "2020.01.25", "title": "Перничани организират протест пред Министерски съвет"}
{"url": "https://offnews.bg/zimni/pobeditelkata-v-bansko-beshe-mnogo-trudno-da-karam-s-tolkova-zaden-no-720231.html", "text": "Победителката в спускането от Световната купа в Банско Елена Куртони не скри радостта си след днешния успех. Това беше първа победа в кариерата в тази надпревара за 28-годишната италианка.\"Чувството е невероятно, тъй като това е първа победа в моята кариера. За мен беше много трудно да карам с толкова заден номер. Също така имах проблеми в миналото със здравословното си състояние на различни етапи. Ситуацията днес бе сходна на тази вчера, но сега успях да постигна успех\", каза Куртони.Италианският успех бе леко помрачен от падането на звездата на \"скуадрата\" София Годжа, която впоследствие бе прегледана в болница. Завършилата на второ място в днешната италианска доминация в алпийските ски Марта Басино също остана много доволна от представятнето си.\"Щастлива съм от начина, по който карах днес. Беше доста тъмно, въпреки че състезанието започна по-късно. Условията бяха по-добри. Утре ще дам всичко от себе си. Фантастично е, че и трите спечелихме медали. Гордея се, че съм част от този отбор на Италия\", сподели Басино.Третата италианска представителка Федерика Бриньоне пък завърши на трето място, но остана много доволна от постигнатия хеттрик на \"скуадрата\" днес. \"Пистата е невероятна, не мисля, че става по-бърза от слънцето, но виждаш бабуните и къде да сложиш ските, така че да е много по-удобно за каране. Бяха страхотни два дни за нас. Допуснах грешка в края на трасето, която ми коства дори първата позиция. Все пак важното е, че спечелихме първите три места\", коментира Бриньоне.", "date": "2020.01.25", "title": "Победителката в Банско: Беше много трудно да карам с толкова заден номер"}
{"url": "https://offnews.bg/politika/pernichani-poiskaha-na-protest-ostavkite-na-oshte-ministri-zaradi-ekok-720232.html", "text": "Над сто жители на Перник и подкрепящи ги от други градове излязоха на протест в центъра на София срещу горенето на боклуци и водната криза. Протестът поиска оставките на министъра на регионалното развитие и благоустройство Петя Аврамова и нейният заместник Николай Нанков. Протестиращи искаха и оставката на целия кабинет \"Борисов 3\".Шествието започна от площад \"Княз Александър I\" и се отправи към Министерския съвет.Те бяха подкрепени и от други градове на страната. Някои от протестиращите бяха облечени с жълти жилетки. Множеството скандираше \"Оставка\", \"Мафия\" и \"Смяна на системата\".Плакатите бяха с надписи: \"Докога ще ни мъчите, искаме вода \", \"Имаме закони-нямаме вода\", \"България смяна на системата\", \"Чистият въздух-наше право! Ваше задължение\". Организаторите на протеста начело с Камелия Радева заявиха, че днес е трябвало да се проведе традиционният международен фестивал \"Сурва\", който заради водната криза беше отменен. По тази причина маскираните символично избраха да отчетат фестивала с демонстрация под прозорците на правителството.Камелия Радева от инициативния комитет \"Спаси Перник\" заяви, че причината за протеста е искането на отговори къде е отишла водата на града и допълни, че перничани вече 60 дни са на воден режим и 35 дни в бедствено положение, а въпросите са повече отколкото отговори.„На този ден перничани трябваше да посрещат своите приятели и гости от света, но радостта им бе отнета от причиненото безводие, довело до хуманитарна криза. Вода и въздух са ключовите думи, които ни обединяват. Искаме истината за източването на цял един язовир“.Радева подчерта, че са на жълтите павета, защото премиерът Борисов не е пожелал среща с гражданите на града. \"Сурва\" пред Министерски съвет\"На този ден перничани трябваше да посрещат своите приятели и гости от света, но радостта им бе отнета от причиненото безводие, довело до хуманитарна криза. Вода и въздух са ключовите думи, които ни обединяват. Искаме истината за източването на цял един язовир.\", добави Радева. Тя допълни, че в рамките на два месеца няма актове за поетата отговорност и адекватно поведение от страна на институциите в условията на невиждана и нечувана криза в страна от ЕС и причинена от човешки фактор. Само Нено ли е виновен?Радева прочете декларация пред протестиращите и посочи, че под засилен обществен натиск е извършена показна акция на Прокуратурата, МВР и ДАНС, която доведе до оставка, арест и завеждане под стража на министър Нено Димов не се изчерпва кръга на отговорните лица и  се настоява за оставките на министъра на регионалното развитие и благоустройство Петя Аврамова, заместник - министъра на регионалното развитие и благоустройство Николай Нанков, заместник - министъра на околната среда и водите Красимир Живков, директора на басейнова дирекция Благоевград Радослав Георгиев. Малкото миришеща вода достигаща до нас е все по-миришеща на хлор - различна на цвят и с много утайка, абсолютно непригодна за нормален бит и живот, режимът не се спазва заради зачестилите аварии и слабото налягане за високите части на селищата, сметките за вода са нереални и по-високи, допълни тя.  Бобов дол - срещу боклукаПерничани бяха подкрепени и от жителите на Бобов дол и съседните села, като настояваха за спиране на горенето на отпадъци в ТЕЦ-а.Преди дни беше отнето разрешителното за горене на отпадъци, но хората не вярват, че това ще спре и настояват изгарянето на боклуци да се преустанови завинаги, защото се притесняват за здравето на тях и на децата си.", "date": "2020.01.25", "title": "Перничани поискаха на протест оставките на още министри заради екокризата"}
{"url": "https://offnews.bg/zdrave/gripna-epidemia-v-burgas-sevlievo-triavna-i-drianovo-ot-dnes-ot-pon-720235.html", "text": "Грипна епидемия от днес се обявява в област Бургас, както и в общините Севлиево, Трявна и Дряново, съобщава Министерството на здравеопазването.До второ нареждане се ограничават плановите операции и свижданията в лечебните заведения. Преустановяват се женските и детските консултации.Заради грипа от понеделник, 27 януари до 4 февруари вкл. учениците излизат във ваканция в София град. Те ще се върнат в клас на 6 февруари, тъй като 5 февруари е обявен за неучебен ден поради края на първия учебен срок.От 24 януари е обявена грипна епидемия на територията на област Велико Търново, поради което в 6 училища в община Павликени няма да учат от 27 до 29 януари включително.В пет общини в област Благоевград - Благоевград, Гоце Делчев, Сатовча, Гърмен и Хаджидимово няма да се учи от 27 до 31 януари поради висока заболеваемост на учениците. През същия период ще са в грипна ваканция и учениците от област Габрово и област Хасково, а от 27 януари до 2 февруари и учениците от област Кърджали.В областите Кърджали и Хасково се обявява грипна епидемия от 27-и.Преустановява се учебният процес от 25 до 29 януари още в София-област за учениците от ОУ „Д. Дебелянов“ с. Говедарци, общ. Самоков, и от СУ „Св. П. Хилендарски“ - гр. Златица.От 27 януари грипна епидемия се обявява още в община Луковит.", "date": "2020.01.25", "title": "Грипна епидемия в Бургас, Севлиево, Трявна и Дряново от днес. От понеделник: в областите Кърджали и Хасково (обновена)"}
{"url": "https://offnews.bg/zimni/mama-mia-italiankite-s-troen-udar-v-bansko-720230.html", "text": "С троен италиански триумф завърши второто спускане за Световната купа в Банско. Изненадващо за мнозина победата грабна Елена Куртони, която тръгна със стартов номер 28 и даде време от 1,29:31 минути на пистата \"Марк Жирардели\".Това беше първа победа в кариерата за Световната купа за 28-годишната брюнетка от Ломбардия, чиято сестра Ирене също е алпийка. Куртони дебютира за Световната купа едва 18-годишна, а първият й подиум е постигнат едва през март 2016 година.Втора остана сънародничката й Марта Басино, която изостана с 0,10 секунди, а триумфът на италианките допълни Федерика Бриньоне, която затвори призовата тройка, като даде време с 0,14 секунди зад Куртони.Лидерката за Световната купа и победителка в първото спускане в петък Микаела Шифрин от САЩ остана четвърта на 0,35 секунди.Голямо разочарование претърпя Петра Влъхова отЧехия, останала 11-а на 1,25 секунди зад лидерката. Тя вървеше най-бърза на първата контрола, но с наближаването на финала темпото й спадна и тя остана дори извън топ 10.Състезанието се проведе пред пълни трибуни и уникална атмосфера на Бъндеришка поляна, като за настроението на публиката се грижеха шоуменът Ники Станоев и водещият Момчил Манчев, прекъсвани с атрактивни танци на момичетата от балет \"Нова\".Утре в 10,15 часа ще се проведе и третият старт в Банско - Супер-Г.", "date": "2020.01.25", "title": "Мама миа! Италианките с троен удар в Банско"}
{"url": "https://offnews.bg/obshtestvo/v-balgaria-oshte-ne-mozhe-da-se-diagnostitcira-novia-koronavirus-720233.html", "text": "България все още, не разполага с възможности за диагностициране на коронавирус, но е в процес на осигуряване на реактиви. Това каза пред Радио „Фокус“ проф. Нели Корсун. Тя завежда лаборатория „Грип и остри респираторни заболявания” в отдел Вирусология на Националния център по заразни и паразитни болести.Съществуват основания за притеснения, тъй като доказаният нов коронавирус е генетически близък с познатия ни вирус, причинител на остри респираторен синдром, които през периода 2002 – 2003 г. причини пандемия в целия свят с голям брои болни и значителен брои починали пациенти, обясни тя. За сега източника на заразата е неизвестен, предполага се, че е животно и се допуска, че още е активен. Заразяването става както при другите грипни и респираторни вируси.„За сега не е изяснено какъв е периодът на живот на вирусите в околната среда и човек може да се зарази. Има много неясноти по отношението на епидемиологията на инфекцията, но това е в процес на изясняване. Средният брой на хората, които могат да се заразят от даден човек е около 1,4 до 2,5, докато при сезонния грип този брой е 1,3. Начинът на заразяване е сходен на тази при грипа.Проф. Нели Корсун каза още, че все още няма открити препарати със специфично антивирусно лечение и такива срещу самия вирус. Прилагат се препарати за симптоматично поддържащо лечение.Китайският град Ухан, огнище на новия коронавирус, ще построи втора специализирана болница за лечение на пациенти, съобщи Reuters. Изграждането на болница, която ще има 1300 легла, се очаква да бъде готова до половин месец. Строителството на първата специализирана болница вече започна и ще приключи на 3 февруари.Коронавирусът вече е убил 41 души и зарази повече от 1300 в световен мащаб.", "date": "2020.01.25", "title": "В България още не може да се диагностицира новия коронавирус"}
{"url": "https://offnews.bg/zimni/pistata-v-bansko-e-po-stramna-ot-legendarnata-shtrajf-720221.html", "text": "Пистата \"Марк Жирардели\" в Банско, където през този уикенд се провеждат стартовете от Световната купа при жените, се оказа с по-стръмен наклон от страховитата \"Щрайф\" в Кицбюел, която се е превърнала през годините в синоним на висок адреналин и опасности.Това показва справка в сайта на ФИС, където са описани профилите на всички трасета за Световната купа. Средният наклон в спусканията на \"Марк Жирардели\" е 37 процента, което е с цели 10 процента повече от този на \"Щрайф\".Денивелацията на най-бързата писта под връх Тодорка е 800 метра - старт на 2415 метра и финал на 1615 надморска височина, а дължината й е 2316 метра. Тя е една от малкото в света, на които от старта се вижда и финала. Трасето за супергигантския слалом е дори с 1 процент по-стръмно.\"Пистата е впечатляваща. Не е лесно да се подготви такова трасе и ще измъчи момичетата, но това им е работата\", коментира рейсдиректорът на скоростните дисциплини за жени към ФИС Жан-Филип Вюлие.", "date": "2020.01.25", "title": "Пистата в Банско е по-стръмна от легендарната \"Щрайф\""}
{"url": "https://offnews.bg/politika/dragomir-stojnev-upravliavashtite-ne-znaiat-kakvo-se-sluchva-720227.html", "text": "Кризата с водата в Перник не се дължи на природно бедствие, а на политическо безхаберие и желанието на политиците от ГЕРБ да прикрият тази криза, защото има избори. Това каза Драгомир Стойнев, зам.-председател на групата на БСП в парламента пред БНТ. „Нека се поставим на мястото на тези хора – в 21 век, какви затруднения имат, риск от епидемии- заради това, че от ГЕРБ решиха да не казват на перничани, че има проблем и че трябва да има режим. Защо – защото има избори и те трябва да останат във властта и да се възпроизведат“, продължи той. „Постоянно живеем в кризи – лятото беше чумата, сега водата. Това вече не е политическа криза, а системна криза“, каза още Стойнев.Стойнев смята, че живеем в държава, в която управляващите не знаят какво се случва. „Те не знаят, че предстои водна криза в Перник. Не знаят, че даден ТЕЦ гори боклуци без разрешително. Те не знаят, че във водопроводната мрежа на Свищов се полагат тръби, които са за напояване, а не ВиК тръби. Те не знаят, че един бизнесмен в продължение на 4 години не си плаща данъците и в хазната липсват 210 млн. За какво са ни нужни тогава тези управляващи, когато те вървят след събитията?“, попита зам.-председателят на парламентарната група на БСП.Той припомни, че в този мандат на парламента е започнал с вот на недоверие на тема корупция. „Вчера излязоха данни, които потвърждават, че България остава на първо място по корупция. Вторият вот на недоверие беше на тема здравеопазване – управителят на НЗОК съобщи, че има организирана схема за източване на Здравната каса. Следващият вот – на тема вътрешен ред и сигурност. Всяка вечер по новините сме свидетели на жестоки криминални хроники. Сега околната среда е тема номер 1 и ГЕРБ не правят абсолютно нищо в тази сфера“, посочи Драгомир Стойнев.Според социалиста видимите резултати от управлението на ГЕРБ са Перник и язовир „Студена“. Той е на мнение, че за да няма още подобни случаи, това правителство трябва да подаде оставка. „Досега те не са изкарали докрай нито един мандат и са готови на всичко да изкарат този. Но заради това страдат хората и ние считаме, че не може да се продължава да се управлява по този начин“, заяви Стойнев.Вотът на недоверие срещу правителството ще бъде гласуван от парламента в сряда. По всяка вероятност той няма да бъде приет, тъй като “За” са обявили, че ще гласуват само ДПС и БСП, а техните гласове няма да са достатъчни. Мотивите на вота са за провал в екологичената политика, заради кризата с водата в Перник и \"появата\" на купища вносни отпадъци в страната.", "date": "2020.01.25", "title": "Драгомир Стойнев: Управляващите не знаят какво се случва"}
{"url": "https://mamaninja.bg/%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE/item/3924-52-sedmitsi-gotvene-kulinarno-predizvikatelstvo", "text": "", "date": "2020.01.25", "title": null}
{"url": "https://offnews.bg/ikonomika/georgi-kadiev-varhu-vasil-bozhkov-e-imalo-chadar-shte-mu-vzemat-bizn-720228.html", "text": "За мен категорично е имало чадър върху бизнеса на Васил Божков, той сега пада и ще му вземат бизнеса. Това заяви пред бТВ финансистът Георги Кадиев по повод скандала с данъците върху лотарийните игри, които се контролират от Божков.Според Кадиев Държавната комисия по хазарта и министърът на финанситеВладислав Горанов, който е принципал на комисията, са си затваряли очите петгодини за това, че Божков плаща по-малко от държавната лотария.Поуката от това, което се случва на Васил Божков в момента е за бизнесмените – ако заиграят с политиците и получат чадър от тях, един момент нещата ще се обърнат срещу тях и ще им вземат бизнеса, смята Кадиев. Ако той е давал пари назад във времето на политици, което е много вероятно, никой няма да му ги върне – ще му вземат бизнеса, но няма да му върнат парите“, коментира финансистът.Орешарски и Горанов са подпомагали частната лотарияИ Пламен Орешарски като финансов министър, и сегашното ръководство на ведомството, са подпомагали бизнеса на \"Националната лотария\" на Васил Божков. А поправката \"лотария\" спестила на хазната за 2014 г. половин милион лева, каза още бившият депутат от БСП и заместник-министър на Орешарски Георги Кадиев. Повод за поканата му в бТВ е, че по негово предложение при гледането на Закона за хазарта през декември 2013 г. са били изброени редица хазартни игри, които да бъдат обложени с такси, но лотарията е била пропусната. Текстът на Кадиев и още седем народни представители мина тогава с гласовете на ГЕРБ. От ДПС бяха против. Пропускът е поправен чак през декември 2014 г. През тази една година частната лотария стартира и трупа \"точки\", като не плаща данък. Кадиев се закле \"с ръка на сърцето\", че пропускът тогава не е бил направен с умисъл и припомни, че лотарията на Божков не е създадена към момента на гласуването на закона.Кадиев допусна, че и сегашното ръководство на финансовото министерство преди месец се е готвело да облекчи налога на частните хазартни компании.Той припомни, че към края на 2013 г., когато депутатите са гледали закона, хазартът се е облагал с 10 на сто върху залозите. Повод за измененията бе, че към онзи момент имаше само офлайн хазарт, но вече започна да се появява и онлайн хазартът, който обаче не беше регулиран. Финансовото министерство се отказа от собственита си идея за по-ниски такси за хазарта Тогава депутатът от ДПС Йордан Цонев предложи ставката да е 20% от разликата между приходи и изплатени печалби - по-нисък \"данък\", но с идеята да се привлекат потенциалните онлайн играчи от българския пазар.Кадиев смята, че щетата е била половин милион лева, като изчисли по спомени, че тогава лотарията на Божков е имала оборот от около 5 милиона лева. \"Това от което евентуално е бил облагодетелстван през 2014 г., са били само тези около 500 000 лева\", заяви. Иначе се спекулира със суми от по 30 милиона лева.\"Ако бяхме приели предложението на Цонев, щеше да е 50 милиона - 30 само от \"Еврофутбол\", каза Кадиев. Той се обяви изцяло в подкрепа на законопроекта на лидера на НФСБ Валери Симеонов, който предлага въвеждането на държавен монопол върху лотариите. Текстовете вече бяха приети от бюджетната комисия на първо четене. Ако лотариите станат държавни, начинът, по който ще се облагат, няма да има значение, добави той.Самият Божков вече изказа подозрение, че се прави опит бизнесът му да бъде отнет в полза на друг играч. Пред БНТ днес лидерът на \"Атака\" Волен Сидеров пък предположи, че Симеонов иска да уреди свой състудент начело на комисията по хазарта.", "date": "2020.01.25", "title": "Георги Кадиев: Върху Васил Божков е имало чадър, ще му вземат бизнеса"}
{"url": "https://offnews.bg/zdrave/evroniuz-naricha-balgarskoto-zdraveopazvane-bolna-sistema-v-kriza-p-720252.html", "text": "България е в хватката на криза в здравеопазването си, хиляди лекари и медицински сестри напускат, за да намерят по-добре платена работа в Западна Европа.Така започва материала си Евронюз. Днес медията посвещава статия на страната ни, озаглавена .Трима от четирима български студенти по медицина казват, че са изкушени да напуснат страната. Основните дестинации са Германия, Австрия и скандинавските държави - пише Евронюз и допълва, че ЕС е осигурил на страната ни финансиране, за да подобри медицинската си инфраструктура, но това не помага да се преодолее кризата с кадровия потенциал. Резултатът - пише медията - е здравна система, която се бори да се справи, в която пациентите са оставени без ключови услуги.Евронюз цитира спешния лекар Кристина Манчева, която взела решението да остане у нас. Искала да стане лекар от 12-годишна, но осъзнала, че тук ситуацията е предизвикателна. \"Основният проблем е липсата на медицински пенсонал навсякъде - но основно в спешните звена. Работим с по-малко от половината персонал, от който в действителност имаме нужда.\"Миналата есен български здравни работници излязоха на улиците, за да протестират. Те изискваха минимално възнаграждение в размер на 460 евро за медицинските сестри и най-малко 600 евро начална заплата за лекарите. Правителството обеща да отдели около 100 млн. евро за здравеопазване, голяма част от която да отиде за увеличение на заплатите, напомня Евронюз и отбелязва, че проблемът не е само в недостатъчния персонал. България застарява бързо и нуждата от медицински грижи нараства, отбелязва медията. По данни на ООН България ще загуби 23% от населението си до 2050 г.Евронюз описва и критичната ситуация във Видин, където изтичането на мозъци е осезаемо и където застаряването на населението е най-голямо. На фона на застаряващото население болницата в областния град няма ключови медицински звена, а болници, които разполагат с такива, се намират на 60 до 100 км. разстояние от Видин, споделя лекар.Медията разговаря и с български лекари, напуснали страната. Патологът Румяна Тодорова е един от тях. Тя е на 31 г. и живее в Германия от пет години, както още около 2000 български лекари.\"Лекарите не са достатъчно ценени в българското общество - казва д-р Тодорова. - Необходими са много усилия, за да станеш лекар. Не искам да се тревожа, че ще загубя желанието си да работя медицинската си професия или мотивацията си, заради това, че се борим с болна система.\"Преди да напусне България, тя учи езика. Колебае се дали да се премести във Великобритания или в Германия. Накрая везните се наклоняват към Германия, където е по-лесно да специализира.Други лекари в България не виждат ситуацията толкова мрачно. \"За да станеш топ експерт, може да бъде добре да избереш да работиш в друга страна, да придобиеш знание и експертиза в чужбина, защо не? Самата аз работих две години в Германия, в Мюнхен, преди да се върна в България\" - казва Велина Гергелчева, ръководител на неврологичното отделение в \"Софиямед\".Тя призовава за по-добро заплащане на лекарите, инвестиции в съвременна технология и предоставяне на 10-годишна кариерна перспектива за младите лекари в съответствие със западноевропейските конкуренти.25-годишният невролог Александър Фарфаров казва, че иска да остане в България, но иска и промени в системата. Той вярва, че трябва да бъдат основани частни здравноосигурителни каси и младите лекари да получат възможност да правят изследвания и кариера в цяла България.„Трябва да направим селските райони по-привлекателни за младите хора, за да могат те да живеят там. Това не се отнася само до здравеопазването, а и до социалния сектор като места, където те могат да имат семейства.”„За да забави изтичането на мозъци, Световната здравна организация издаде кодекс, в който препоръчва да не се наема медицински персонал от региони с лоша здравна инфраструктура”, съобщава статията.Но изселването продължава – и набиращите персонал агенции процъфтяват.\"В България имаме наистина добри лекари и наистина е болезнено да загубя тези колеги. На тези, които заминават, казвам: \"Върнете се обратно в страната си, върнете се обратно у дома, върнете се обратно в България\", казва Манчева и с думите ѝ Евронюз завършва статията си.", "date": "2020.01.25", "title": "Евронюз нарича българското здравеопазване 'болна система' в криза, при която пациентите са уязвими"}
{"url": "https://offnews.bg/sviat/sblasatci-na-silite-za-sigurnost-s-protestirashtite-v-irak-sled-strel-720254.html", "text": "Иракските сили за сигурност бяха задействани срещу антиправителствения протест в центъра на Багдад тази вечер, предаде Би Би Си.Те стрелят с бойни патрони и сълзотворен газ, премахват палатките и поставят бариери близо до площад Тахир и моста над река Тигър, съобщават очевидци.Няколко души са били ранени в сблъсъците в събота, пише Би Би Си. ТАСС съобщава и за убити.Протестиращите првеждат антиправителствени демострации от месеци и разположиха палатките си в столицата.Днешното насилие идва ден след отделен масов митинг в Багдад срещу присъствието на американски сили в страната. Мнозина от протестиралите вчера са поддръжници на иракския шиитски духовник Муктада ал-Садр, който призова милиони хора да се присъединят в петъчния митинг.Убийството на иранския генерал Касем Сюлеймани на 3 януари по заповед на американския президент Доналд Тръмп разпали напрежението. Същият въздушен удар, извършен на летището в Багдад, уби и лидера на иракската милиция Абу Махди ал Мухандис. Иран отговори на 8 януари, като изстреля ракети срещу две бази с американски военни в Ирак. Часове след атаката Иран погрешка свали украински пътнически самолет, убивайки всички 176 души на борда.", "date": "2020.01.25", "title": "Сблъсъци на силите за сигурност с протестиращите в Ирак: след стрелба с бойни куршуми има ранени"}
{"url": "https://offnews.bg/obshtestvo/selo-bez-voda-ot-dva-mesetca-ostana-i-bez-tok-720253.html", "text": "Село без вода от два месеца беше оставено и без ток, съобщават местни жители.Дупнишкото село Дяково останало на тъмно в съботния следобед заради авария по електропровода в махала \"Хановете\". Тя е засегнала около 20 къщи, съобщава БНР.Проблемът се оказал във връзки при пуснато наскоро захранване на новопостроена къща в махалата. Смяната им отнела няколко часа.Селото няма вода от ноември 2019 г. Тогава \"Напоителни системи\" спрели пуснатия през 1995 г. водопровод за язовир \"Дяково\" като превантивна мярка, за да се поддържа оптимален обем на язовира и така да се осигури питейна вода за няколкото дупнишки села и за Бобов дол.В резултат на мярката хората са принудени да си докарват вода в туби от Дупница.", "date": "2020.01.25", "title": "Село без вода от два месеца остана и без ток"}
