{"url": "https://offnews.bg/futbol/kolumbia-izhvarli-polsha-ot-mondial-2018-683199.html", "text": "Колумбия разгроми Полша с 3:0 в двубой от група Н на световното първенство в Русия и изхвърли поляците от Мондиал 2018.Роберт Левандовски и компания записаха втора загуба и нямат шанс да продължат напред, докато колумбийците запазиха живи своите възможности. В другия мач от групата Япония и Сенегал завършиха 2:2 и също мечтаят за осминафиналите.Двубоят премина изцяло под доминацията на колумбийците, които тотално надиграха своя съперник. Колумбия откри резултата в 40-ата минута, при която бранителят на Барселона Йери Мина засече с глава перфектно центриране отдясно на Хамес Родригес.В 70-ата минута капитанът на “лос кафетерос“ Радамел Фалкао удвои, завършвайки отлична атака на своя тим. Крайното 3:0 оформи изигралият страхотен мач футболист на Ювентус Хуан Куадрадо, който се разписа в 75-ата минута след втората асистенция на Хамес Родригес.След днешния успех Колумбия заема третата позиция в класирането с актив от 3 точки, докато Полша е на последно място без спечелена точка.Лидери с по 4 точки са Япония и Сенегал. В последния кръг Колумбия се изправя срещу Сенегал, а Япония срещу Полша. Поляците ще се опитат да не си тръгнат безславно от световното, което прави Колумбия и Сенегал фаворити да продължат напред.", "date": "2018.06.24", "title": "Колумбия изхвърли Полша от Мондиал 2018"}
{"url": "https://offnews.bg/sviat/tazhna-krastoska-mezhdu-poluchovetci-i-strahlivtci-kakvo-misli-sting-683184.html", "text": "Как изглежда реакцията на световните лидери спрямо мигрантската криза отстрани?Британският актьор, певец и активист Стинг изля гнева си към тях, като ги нарече \"тъжна кръстоска между получовеци и страхливци\" публично, на мероприятие на „Амнести интърнешънъл“ в гръцката столица Атина.\"Да благодарим на Господ за Гърция, защото вие показахте пътя. Вие показахте как трябва да се отнасяме към бежанците, докато други строят стени.Когато , вие действате със състрадание, щедрост и разум. Защото другите така наречени лидери, тъжна кръстоска между получовеци и страхливци, не могат да разрешат проблема... Отново Гърция ни показа как да сме цивилизовани\", каза Стинг (Гордън Съмнър).Думите му напомниха за политиката на американския президент Доналд Тръмп да разделя малки деца от родителите им при незаконно влизане в САЩ от Мексико и да ги държи затворени - практика, която той спря след .От друга страна, упрекът за неспособност за разрешаване на мигрантската криза е директно отправен към европейските лидери - част от тях предлагат връщане на граничния контрол, други - отпращането на хората в първите страни, в които мигрантите са били регистрирани.Дори днес в Брюксел се провежда извънредна среща на държавните лидерите, в която участва и България, по въпроса за мигрантите.Стинг даде Гърция като пример за човечност. Там близо половин милион бежанци са получили подкрепа в Гърция от 2015 година насам, докато страната се бори да преодолее огромните си финансови проблеми.", "date": "2018.06.24", "title": "Тъжна кръстоска между получовеци и страхливци: какво мисли Стинг за световните лидери"}
{"url": "https://offnews.bg/offtopic/prodadoha-lazernia-pistolet-na-han-solo-ot-mezhduzvezdni-vojni-za-550-683180.html", "text": "Лазерният пистолет на Хан Соло от \"Междузвездни войни: Епизод VI - Завръщането на джедаите\" бе продаден за 550 000 долара на търг в комплекса \"Планета Холивуд\" в Лас Вегас, съобщи Асошиейтед прес.Той е купен от компанията Ripley's Believe It or Not, уточни аукционната къща \"Джулиънс окшънс\".Лазерният пистолет е дълъг около 40 см. През последните 30 г. той е бил съхраняван от Джеймс Шоп - сценограф на филма от 1983 г.На търга \"Легенди на Холивуд\" бе продаден и костюм на Супермен, носен от актьора Кристофър Рийв във филма \"Супермен 3\", за 200 000 долара - доста над първоначалната му оценка.Черна вълнена рокля, носена от Мерилин Монро, пък намери купувач за 20 000 долара. Сумата ще бъде преведена на фондацията на президентската библиотека \"Ейбрахам Линкълн\".През юни 2017 г. роботът R2-D2 от \"Междузвездни войни\" бе продаден за 2,76 милиона долара на търг, докато за лазерния меч, размахван от Люк Скайуокър в два филма от поредицата, бяха платени 450 000 долара.", "date": "2018.06.24", "title": "Продадоха лазерния пистолет на Хан Соло от Междузвездни войни за 550 000 долара"}
{"url": "https://offnews.bg/112/noshten-sblasak-mezhdu-politcai-i-romi-v-botevgrad-izdirvat-se-shesti-683174.html", "text": "Сблъсък между полицаи и роми е станал тази нощ в Ботевград, съобщи сайтът www.botevgrad.com.Служителите на реда се отзовали на сигнал за силна музика час, подаден в 23:05 ч. Униформените пристигнали пред блок 15 в жк \"Север\" и се озовали пред тълпа пред блока, която започнала да хвърля камъни и да удря с дървета полицейски автомобил. Нападателите успели да счупят прозорци, но няма ранени полицаи.Веднага били извикани подкрепления от жандармерия блокът бил блокиран от 10 екипа жандармеристи. Те осветили района и започнала проверка на автомобили и хора.По неофициална информация се е чула стрелба, пише ботевградският сайт. Официално обаче от полицията отрекоха това пред агенция \"Фокус\".Трима са задържани, пише Шестима се издирват. Именно те били най-активни, се казва в съобщение на МВР, цитирано от агенция \"Фокус\". Остава неясно защо те не са били заловени на място.Образувано е досъдебно производство. ", "date": "2018.06.24", "title": "Нощен сблъсък между полицаи и роми в Ботевград, издирват се шестима"}
{"url": "https://offnews.bg/sviat/avstria-zaplashi-da-varne-granichnia-si-kontrol-za-da-ne-vlizat-bezha-683175.html", "text": "Австрия обяви, че ще възстанови граничния си контрол, ако се приеме решението за връщане на бежанци в страната, в която те първоначално са се регистрирали. Това обяви канцлерът Себастиян Курц в интервю за \"Билд\", цитирано от електронното издание Politico.eu, в отговор на обсъжданото в Германия предложение.Ако това се случи, Австрия ще върне контрола по границата в прохода Бернер и на други места, обяви Курц. Миналата година през алпийския проход, свързващ Северен и Южен Тирол, са минали 2,25 милиона камиона.Ще направим всичко необходимо, за да защитим границите си - това означава връщането на контрола при Бернер и на други места, обяви канцлерът на Австрия Курц преди днешната спешна извънредна неформална среща на върха на европейските лидери в Брюксел във връзка с миграционната криза. В срещата 16 държави, включително Австрия, България, Германия, Гърция, Испания, Италия, Малта и Франция.На нея българският премиер Бойко Борисов ще предложи четири точки за справяне с проблема - незабавно спиране на потока от нелегални мигранти, гарантиране на външните граници на ЕС, изнесени центрове за настаняване на бежанци извън границите на Общността, а тези, които вече са в ЕС, да бъдат настанени в центрове от закрит тип.Преди началото на срещата в белгийската столица пред журналисти премиерът Борисов заяви, че България, като страна на първа линия, не може да се съгласи с позицията за връщане на вече намиращите се в Европа мигранти в държавите на първа регистрация.Както страните в ЕС, така и държавите от Западните Балкани, трябва да бъдат защитени, подчерта премиерът.\"Правителствените и държавните ръководители подкрепят позицията на България по въпроса с решаването на миграционния натиск в Европа. Френският президент Еманюел Макрон определи позицията ни като добра, подредена и технически издържана. Той поздрави българския премиер за работата на България по бежанския въпрос и за доброто сътрудничество с Турция\", се казва в съобщение на Министерския съвет, което цитира премиера.„Така построена като конструкция темата миграция може да бъде решена за съвсем кратко време. Ако всяка една от страните с външна граница направи като България по темата, въпросът ще бъде решен“, смята министър-председателят. Той допълни, че финансирането на страните на първа линия трябва да продължи, за да се гарантира, че бежанската вълна ще спре.Българският премиер посочи, че е необходимо да има гъвкави споразумения за изнесените центрове за мигранти извън територията на Европа. „ В тези центрове трябва да има освен медицинска, и юридическа помощ, за да се прекрати това масово тръгване от Африка, Азия и други места“, уточни още Бойко Борисов.", "date": "2018.06.24", "title": "Австрия заплаши да върне граничния си контрол, за да не влизат бежанци"}
{"url": "https://offnews.bg/futbol/anglia-otnese-panama-hari-kejn-zadmina-ronaldo-pri-golmajstorite-683177.html", "text": "Англия победи категорично Панама с 6:1 в двубой от Група G на световното първенство, игран на стадион \"Нижни Новгород\". Хари Кейн вкара хеттрик след две дузпи през първото полувреме (22 и 45) и рикошет през второто (62), с което стана едноличен голмайстор в турнира с 5 гола.Два гола добави Джон Стоунс (8, 40), а веднъж се разписа Джеси Лингард (36). Историческият първи гол за Панама пък бе дело на резервата Фелипе Балой в 78-та минута.Тази победа изстреля островитяните на първото място във в групата, след като \"трите лъва\" изравниха головата разлика на Белгия. И двата тима са вкарали по осем попадения срещу две допуснати такива, но при толкова изравнени показатели се взема предвид дисциплинарния фактор. Англичаните в момента има по-малко картони от белгийците и поради тази причина заемат първото място във временното класиране.Срещата започна с очакван натиск на британците, които не закъснях и с откриването на резултата. Още в 8-ата минута Джон Стоунс реализира, след като бе оставен непокрит след изпълнение на корнер - 1:0.Англия получи право да изпълни дузпа в 22-ата минута, когато Фидел Ескобар задържа Джеси Лингард в наказателното поле. Хари Кейн пък бе безпощаден от бялата точка - 2:0.В 36-ата минута Джеси Лингард отбеляза прекрасно попадение от далечна дистанция, правейки резултата 3:0. В 40-ата Джон Стоунс реализира нов гол. Защитникът на Манчестър Сити завърши прекрасно заучено положение от \"Трите лъва\" - 4:0.Така се стигна до 45-ата минута, в която Англия получи право да изпълни нова дузпа. Тя бе отсъдена за нарушение срещу Стоунс, а Хари Кейн отново бе безпощаден от бялата точка - 5:0.Втората част започна отново с натиск на британците и резултатът не закъсня, тъй като в 63-ата минута Хари Кейн успя да реализира хеттрик, макар и малко случайно. Лофтъс-Чийк стреля от границата на наказателното поле, а топката рикошира в крака на нападателя, правейки резултата 6:0.В 78-ата минута Панама стигна до почетно и историческо първо попадение на Мондиал. Голмайстор бе Фелипе Балой, който засече страхотно центриране от свободен удар - 6:1.", "date": "2018.06.24", "title": "Англия отнесе Панама, Хари Кейн задмина Роналдо при голмайсторите"}
{"url": "https://offnews.bg/112/goriaha-30-dka-v-parka-bakadzhika-683187.html", "text": "30 декара горяха в парка \"Бакаджика\" в община Тунджа днес.Пожарът започна към 14 ч. и обхвана бившето сечище. На място пристигнаха три екипа на пожарната, както и екипи на \"Горско стопанство\", чиито автомобили са специализирани за пожарогасене.Той вече е овладян, съобщи минути преди 18 ч. кметът на Тунджа Георги Георгиев.\"В момента на мястото има дежурен противопожарен автомобил, който охранява района. Предстои да бъдат изяснени причините за възникването на пожара\", каза той. ", "date": "2018.06.24", "title": "Горяха 30 дка в парка Бакаджика"}
{"url": "https://offnews.bg/sviat/pri-62-prebroeni-biuletini-erdogan-vodi-na-izborite-v-turtcia-683189.html", "text": "Турският президент води на резултатите от предсрочните избори в Турция.При  62% преброени бюлетини Реджеп Тайип Ердоган излиза на чело, обяви БНТ.Ердоган получава 56% от гласовете, а основният му съперник от Народно-републиканската партия Мухарем Индже има 29%. Освен президент, гласоподавателите избираха и членове на парламента. При 51% преброени бюлетини от вота за парламент партията на Ердоган води в резултата. Партията на справедливостта и развитието (ПСР) има 46%, по данни на Анадолската агенция. Опозиционната Републиканска народна партия има 20 на сто.Избирателната активност е близо 87%.Ердоган беше министър-председател 11 години, преди да стане президент през 2014 г. Ако Ердоган спечели повече от 50% от целия вот, той ще бъде обявен за победител и няма да има балотаж.Изборите са особено важни след проведения миналата година референдум, който дава на президента още повече правомощия. Президентът ще поеме и функциите на премиера.В момента Реджеп Ердоган също има немалка власт, особено след неуспешния опит за преврат през лятото на 2016 г. След това в страната беше въведено извънредно положение, което след това беше удължавано няколко пъти. В последните дни Анкара обяви, че то ще бъде отменено след изборите.", "date": "2018.06.24", "title": "При 62% преброени бюлетини Ердоган води на изборите в Турция"}
{"url": "https://offnews.bg/volejbol/volejbolistite-ni-zavarshiha-s-pobeda-ligata-na-natciite-683190.html", "text": "Волейболистите ни приключиха с победа участието си в дебютното издание на Волейболната лига на нациите под егидата на ФИВБ.Съставът, воден от селекционера Пламен Константинов, надигра Република Корея с 3:2 (19:25, 25:22, 25:18, 22:25, 15:12) в иранската столица Техеран. Така България завърши надпреварата на 11-о място в крайното класиране с общо 6 победи от 15 сблъсъка и актив от 17 точки.Ден по-рано българите отстъпиха с 1:3 (22:25, 15:25, 25:23, 14:25) пред домакина Иран във втория си мач в Техеран.Нашите ще получат кратка почивка, след което ще се подготвят за следващото си голямо предизвикателство - световното първенство, на което сме домакини заедно с Италия.Шампионатът на планетата ще се проведе от 9 до 30 септември, а градовете у нас, които ще приемат мачове от надпреварата са Варна, Русе и София.", "date": "2018.06.24", "title": "Волейболистите ни завършиха с победа Лигата на нациите"}
{"url": "https://offnews.bg/sviat/izborni-falshifikatcii-v-turtcia-chuvali-s-biuletini-za-podmiana-mas-683176.html", "text": "Бой, стрелба, опит за подмяна на бюлетини. Всичко това съдържаха днешните предсрочни избори в Турция.Град Суруч, окръг Шанлъурфа, се оказа сцена на предполагаеми изборни нередности. Турски медии разпространиха твърдения, че в една от изборните урни в Суруч е имало \"масов вот\", а също и че членове на различни секционни комисии са били удряни.Турската агенция Демирьорен съобщи, че трима души са били ранени в Суруч при спречкване между две групи избиратели, дошли да гласуват. Неясно е какво е подбудило конфликта, в който е използвано огнестрелно и хладно оръжие. Спорът приключил с намесата на полицията, а ранените са откарани в болница. Има задържани.Опит за подмяна на бюлетини пък е осуетила турската полиция, предаде БНТ, като цитира в. \"Джумхуриет\".След сигнал униформени са заловили 4 чувала с предварително подпечатани бюлетини, с които трябвало да се подменят бюлетините на реално гласувалите в избирателни секции в училище в Суруч.За да спрат автомобила, се наложило полицаите да стрелят във въздуха. При първия им опит да спрат колата, шофьорът увеличил скоростта и проехтели предупредителните изстрели. Тогава тримата в колата изхвърлили бюлетините на пътя.След спирането на колата те били задържани.По случая е започнато разследване.Опозицията твърди, че на места достъпът на гласоподаватели и наблюдатели е бил възпрепятстван. Тя също даде гласност за случаи на физически нападения. При едно от тях е пострадал кандидат-депутатът и заместник-председател на Добрата партия проф. Юмит Йоздаг.От днешните предсрочни избори турският държавен глава Реджеп Тайип Ердоган, който гласува в Истанбул, се надява на нов мандат. След като даде гласа си президентът похвали пред репортери високата избирателна активност - над 50% по думите му. Това било знак колко била напреднала турската демокрация и \"колко развита е демократическата ѝ зрялост\". \"С тези избори Турция преживява демократическа революция\", добави дори президентът.По повод изборните нарушения държавният глава заяви, че те не са сериозни. Същото обяви и министърът на правосъдието Абдулхамит Гюл.Краят на изборния ден бе обявен в 17 ч.След него основната опозиционна Народнорепубликанска партия съобщи,че бюлетините в около 100 урни са били признати за невалидни, съобщи БНР.", "date": "2018.06.24", "title": "Изборни фалшификации в Турция: чували с бюлетини за подмяна, масов вот и бой в секционни комисии (обновена)"}
{"url": "https://offnews.bg/zvezdi/brigite-nilsen-rodi-na-54-godini-683192.html", "text": "Датската актриса Бригите Нилсен роди на 54 години петото си дете и първа дъщеря.Тя и съпругът ѝ - италианецът Матия Деси (на 39 г.) - заявиха, че са много щастливи от раждането на малката Фрида в Лос Анджелис в петък.Нилсен е най-известна с участието си в \"Роки IV\" и \"Кобра\" заедно с втория си съпруг Силвестър Сталоун.Тя е била модел и е имала успешна телевизионна кариера.Деси е петият ѝ съпруг, с когото са женени от 2006 г.Актрисата има четирима сина на възраст между 23 и 34 години. Тя обяви бременността си миналия месец.", "date": "2018.06.24", "title": "Бригите Нилсен роди на 54 години"}
{"url": "https://offnews.bg/futbol/iaponia-i-senegal-sas-samoubijstveno-remi-683195.html", "text": "Отборите на Япония и Сенегал завършиха наравно 2:2 за радост на Полша и Колумбия в двубой от група Н на световното първенство в Русия.Двата тима бяха спечелили първите си мачове, като Сенегал надви Полша, а Япония - Колумбия, с по 2:1 и победителят днес щеше да си осигури класиране на осминафиналите.Това обаче не се случи и сега развръзката остава за последния кръг, който се очертава изключително интересен, ако Полша и Колумбия също не се победят, тъй като потенциално и четирите отбора могат да имат по 4 точки и всичко ще се решава по допълнителни показатели.Сенегал стигна първи до гол чрез Садио Мане в 11-ата минута. Японците се върнаха в мача чрез Такаши Инуи, който малко по-късно пропусна да изведе тима си напред.Африканците поведоха в 71-ата мина с гол на Муса Ваге, но равенството беше възстановено от ветерана Кейсуке Хонда шест минути по-късно.", "date": "2018.06.24", "title": "Япония и Сенегал със самоубийствено реми"}
{"url": "https://offnews.bg/obshtestvo/protestno-shestvie-blokira-s-avtobusi-i-kamioni-tcentara-na-sofia-utre-683179.html", "text": "Протестно шествие с автобуси и товарни автомобили под надслов \"Обединени срещу приватизацията на бранша\" ще блокира част от центъра на София утре, 25 юни, съобщи пресцентърът на Българската стопанска камара (БСК).То е организирано от Национално сдружение на българските превозвачи, Камара на автомобилните превозвачи в България, Корпорация на автомобилните превозвачи в България, Национален съюз на превозвачите, Браншови съюз за стопанска инициатива, Съюз на организациите в автомобилния транспорт, Национално сдружение на автобусните превозвачи, Българска автотранспортна асоциация, Национална транспортна камара, Съюз за иновации в автомобилните превози, Асоциация за безопасност и култура в автомобилните превози и Сдружение на превозвачите за подготовка и квалификация в автомобилния транспорт.Ще започне в 10 и се очаква да продължи до 13:30 ч.Шествието е срещу внесения в Комисията по транспорта, информационни технологии и съобщения \"лобистки\" Законопроект за Българска автомобилна камара.Протестът в София ще протече по следния начин:- на площада пред храм-паметник „Св. Александър Невски“ и по продължението на бул. “Цариградско шосе“ от страната на хотел „Плиска“ до разклона за ж.к. „Дружба“ ще бъдат разположени автобуси;- преди разклона за ж.к. „Дружба“ покрай двореца „Врана“ и по автомагистрала Тракия до комплекс „Черната котка“ ще бъдат разположени камиони.В 11:00 часа шествието ще потегли от площада пред \"Александър Невски\" и ще премине през булевардите \"Цар Освободител\" и \"Мария Луиза\" и ще стигне до Централна автогара София.Автобусите по бул. \"Цариградско шосе\" ще потеглят в 10:50 ч. и ще минат през \"Орлов мост\" и бул. \"Цар Освободител\" до площад \"Народно събрание\", където ще се присъединят към първия поток. Камионите ще продължат по бул. \"Цариградско шосе\" до кръговото при Площад на авиацията, където ще приключат шествието си.Организаторите и участващите в протеста се извиняват на гражданите за неудобствата, които ще бъдат създадени и молят за тяхното разбиране.", "date": "2018.06.24", "title": "Протестно шествие блокира с автобуси и камиони центъра на София утре"}
{"url": "https://offnews.bg/sviat/eksplozia-v-germania-rani-25-dushi-683191.html", "text": "25 души бяха ранени при експлозия, която разруши сграда в град Вупертал. 4 от тях са в тежко състояние, предаде Би Би Си.Взривът избухнал малко преди полунощ и част от структурата се подпалила, уточни полицията.Пожарникари спасили четирима сериозно ранени хора, а 21 по-леко ранени получили помощ на място.Полицията съобщава още, че пожарникарите продължават да се борят с огъня.Причината за експлозията се разследва.Взривът остави голяма пропаст на мястото, част от апартаментите могат да рухнат всеки момент.", "date": "2018.06.24", "title": "Експлозия в Германия рани 25 души"}
{"url": "https://offnews.bg/112/avtobus-sabori-naves-i-povredi-6-koli-v-nesebar-683198.html", "text": "Шест автомобила получиха различни повреди след инцидент в Стария Несебър тази вечер, предаде „Фокус”, като цитира Областната дирекция на МВР в Бургас.Около 19:20 часа при маневра в района на паркинга на северното пристанище автобус е закачил колона от покривната конструкция, която паднала и ударила колите.При инцидента няма пострадали.На мястото се извършва оглед.", "date": "2018.06.24", "title": "Автобус събори навес и повреди 6 коли в Несебър"}
{"url": "https://offnews.bg/tenis/rodzhar-federer-e-svalen-ot-trona-v-kuins-video-683181.html", "text": "Легендата в мъжкия тенис Роджър Федерер не успя да защити титлата си от миналата година и загуби от Борна Чорич с 7:6(6) 3:6 6:2 на финала на турнира от сериите ATP 500 в \"Куинс\".Така 21-годишният играч записа първа победа срещу Маестрото и стана първият тенисист след Томи Хаас в Щутгарт през 2017, който надиграва швейцареца на тревни кортове.В първия сет Федерер загуби само пет точки на свой сервис и въпреки това не успя да го спечели. Чорич спаси два сетбола и затвори след тайбрек с 8:6.След почивката Федерер проби за първи път в мача за 5:3 и затвори на свой сервис. В третия сет играта бе равностойна до шестия гейм. Тогава младокът стигна до първия си пробив в мача, който се оказа решителен.Така Федерер не успя да продължи серията си от 20 поредни победи на тревни кортове и да вземе титла №99. Въпреки това обаче той ще бъде поставен под №1 на Уимбълдън заради специалната формула, която използват организаторите при определянето на схемата.Преди тази седмица пък Чорич нямаше две поредни победи на трева, а титлата днес е втора в кариерата му.", "date": "2018.06.24", "title": "Роджър Федерер е свален от трона в Куинс (видео)"}
{"url": "https://offnews.bg/112/7-v-aresta-sled-sblasaka-mezhdu-romi-i-politcai-v-botevgrad-683197.html", "text": "Шестима мъже и една жена са били задържани след спречкване между цигани и полицаи в Ботевград през миналата нощ, предаде bTV.Полицаите били извикани заради силна музика половин час преди полунощ.Двете страни имат различни версии за случилото се.Според МВР полицаите отишли до блок 15, събрала се тълпа и започнала да троши полицейския автомобил с камъни и трупи.Ромите твърдят, че полицаите са ги нападнали. Оплакват се, че са бити. Твърдят още, че е простреляна и бременна жена, която гледала ставащото от терасата си.От МВР заявяват, че полицаите не са стреляли. Жената е прегледана в болница и освободена. Според лекарите също няма рана от огнестрелно оръжие.", "date": "2018.06.24", "title": "7 в ареста след сблъсъка между роми и полицаи в Ботевград"}
{"url": "https://offnews.bg/politika/borisov-ne-vzemame-obratno-migranti-predi-da-se-saglasim-triabva-da-683188.html", "text": "\"Категорично против съм да бъдат връщани мигранти в страните на първата им регистрация. Меркел може да поиска това, когато външните граници са надеждно затворени. Тоест ако на Гърция, на България ѝ трябват още 100, 200 млн., осигуряват се тези пари. Не ни стигат хора, осигуряват се. Не стигат кораби, осигуряват се. Тогава границата е 100% гарантирана. А не сега да поискат да вземем обратно 60 хил. души. Естествено, че няма да се съгласим! Преди да се съгласим, трябва да направят затвори, за да има къде да ги държим.\"Това заяви премиерът Бойко Борисов пред журналисти в Брюксел. Той излезе преди края на срещата за кратко и отговори на въпроси на български репортери, отразяващи на място извънредната среща на 16 европейски лидери, включително на България, по въпроса за мигрантския въпрос.За началото на срещата той заяви:Предложението на Борисов е да бъде продължено финансирането за външните граници, каквито са България, Гърция, Италия, и да бъдат създадени изнесени центрове, извън границите на Европа, където освен медицинска и образователна, да се предоставя и юридическа помощ, \"така че да знаят, че няма да бъдат посрещани в Европа така, както си представят и да се прекрати това масово тръгване оттам и откъде ли не\".Борисов заяви още, че европейските лидери са оказали изключителна подкрепа на България за споразумението ѝ с Турция. Един от подкрепилите го бил френският президент Еманюел Макрон. \"Макрон абсолютно ме подкрепи за изнесените центрове. \"Много ти е добра позицията, подредена, издържана и много реална. Ти го направи така че видяхме как става. Имаш споразумение с изнесен център в Турция, имаш добре защитена граница, ето!\"\"България показа как трябва да бъде решен въпросът - продължи Борисов. - Не на теория, на практика. А сега всяка от държавите да го направи и въпросът е решен.\"На въпрос защо след като всичко е толкова ясно и сме пример, не всичко е решено, той отговори, че \"водата под брюкселските мостове тече по-бавно\".Думите на премиера отново предизвикаха реакция. Чрез официалния си профил във Фейсбук Корнелия Нинова заяви:", "date": "2018.06.24", "title": "Борисов: Не вземаме обратно мигранти! Преди да се съгласим, трябва да направят затвори"}
{"url": "https://offnews.bg/politika/premierat-gneven-na-gratcki-medii-gramnali-che-sam-kupil-ostrov-nes-683196.html", "text": "Премиерът Бойко Борисов избухна публично срещу медии, съобщили, че той е купил гръцки остров.Без да бъде питан от нищо неподозиращите придружаващи го в Брюксел български журналисти, където е за срещата на европейските лидери за миграцията, той заяви:\"Гръмнали гръцките медии, че съм купил остров в Гърция. Просто нещастни, долни лъжци жълти! Мръсници! 100 души да му повярват на това! Има в гръцка преса, а ни остров, ни гявол... лъжа! Лъжа след лъжа!Жалки, нещастни, долни лъжци мръсни!\"Видеото бе излъчено в централната емисия на БНТ, без да бъде коментирано от журналистите.По-късно тази част от изявлението му пред медиите в Брюксел беше изрязана от записа, публикуван в официалния профил във Фейсбук на премиера.Сайтът petel.bg съобщи, че новината дошла от сайта informiran.com. Този сайт вече е недостъпен, а желаещият да прочете статията за Борисов, стига до следното съобщение:Според \"Петел\" публикацията е гласяла следното:\"Гръцки остров, който се намира на около 100 км от България, е закупен от Бойко Борисов - премиер на България, информират гръцки медии. Обявата за продажба преди време беше качена и в сайта на българска агенция, специализирана в предлагането на имоти в Гърция. Но те не са участвали в сделката. Според вестник в Атина островът е закупен с помощта на турска агенция за недвижими имоти, като клиентът трябвало да остане конфиденциална тайна.\"Кои са въпросните гръцки медии така и не става ясно.", "date": "2018.06.24", "title": "Премиерът гневен на гръцки медии: Гръмнали, че съм купил остров. Нещастни, долни лъжци жълти! Мръсници!"}
{"url": "https://offnews.bg/sviat/premierat-na-nova-zelandia-obiavi-imeto-na-novorodenata-si-dashterichk-683173.html", "text": "Нийв Ти Араха Ардърн Гейфърд е името на новородената дъщеричка на министър-председателя на Нова Зеландия. Обяви го майката и премиер Джасинда Ардън днес, след изписването ѝ от болницата в Окланд, а видео кадри от изписването излъчи Би Би Си.37-годишната Ардън застана пред камерите и репортерите, носейки първородното си дете, роденото на 21 юни. Тя бе придружавана от партньора си Кларк Гейфърд.Тя е едва вторият държавен ръководител на страната, който ражда дете по време на управлението си.Премиерът ще ползва 6-седмичен отпуск по майчинство, а през това време ще я замества вицепремиерът Уинстън Пиърс.", "date": "2018.06.24", "title": "Премиерът на Нова Зеландия обяви името на новородената си дъщеричка"}
{"url": "https://offnews.bg/futbol/svetovniat-shampion-ostana-v-igrata-na-mondial-2018-683160.html", "text": "Световният шампион Германия беше изпаднал в деликатна ситуация секунди преди края на двубоя с Швеция, но фамозен гол на Тони Кроос от пряк свободен удар върна Бундестима в играта.Германия загуби сензационно от Мексико с 0:1 на старта, а във втория си мач вървеше към 1:1, когато с гениално изпълнение Кроос донесе първата победа за Бундестима по терените в Русия. Така двата тима се изравниха по точки - 3, в класирането и достигането им до 1/8-финалите ще се реши в последните мачове. Германия играе с аутсайдера Република Корея, а шведите се изправят срещу сигурния 1/8-финалист Мексико.Ола Тойвонен откри резултата за Швеция в Сочи в 32-ата минута, когато си свали топката с гърди и от движение простреля Мануел Нойер.Германия изравни в 48-ата минута, когато едно центриране на Тимо Вернер едва не бе засечено от Марио Гомес, но топката отиде към Марко Ройс и той я засече с коляно в мрежата.В 82-ата минута Германия остана и с човек по-малко, след като Жером Боатенг получи втори жълт картон. Въпреки това германците показаха непримирим дух до края и ликуваха с победата.", "date": "2018.06.24", "title": "Световният шампион остана в играта на Мондиал 2018"}
{"url": "https://offnews.bg/zvezdi/rouz-lesli-i-kit-haringtan-ot-igra-na-tronove-se-ozheniha-683193.html", "text": "Звездите от \"Игра на тронове\" Роуз Лесли и Кит Харингтън се ожениха.Двамата актьори си казаха \"Да!\" в Абърдийн, родното място на Роуз.Двойката, която се запознава на снимките на \"Игра на тронове\" през 2012 година, обяви обявиха годежа си през есента на миналата година.На сватбата присъстваха много звезди от сериала.", "date": "2018.06.24", "title": "Роуз Лесли и Кит Харингтън от Игра на тронове се ожениха"}
{"url": "https://offnews.bg/obshtestvo/slanchevo-vreme-ni-ochakva-dnes-683161.html", "text": "Предимно слънчево ще бъде днес с временни увеличения на облачността и на отделни места в южните и източните райони ще превали. Ще духа слаб запад-северозападен, в Източна България източен вятър. Максимални температури между 22° и 27°, в София около 22°, казват синоптиците от НИМХ за днес.Над Черноморието ще бъде предимно слънчево. През деня ще има временни увеличения на облачността и на места ще превали слаб дъжд. Ще духа слаб източен вятър. Максимални температури по крайбрежието: 22-24°. Температурата на морската вода е 23-25°. Вълнението на морето ще бъде 2-3 бала.Над планините ще има променлива облачност и на места ще превали дъжд, по-значителен в Родопите. По високите части ще духа умерен западен вятър. Максималната температура на височина 1200 метра ще е около 14°, на 2000 метра – около 7°.", "date": "2018.06.24", "title": "Слънчево време ни очаква днес"}
{"url": "https://offnews.bg/obshtestvo/zatvornikat-ivanov-zariazal-zalozhnika-si-za-da-ne-go-bavi-683163.html", "text": "\"Тя е спяла. Той я е хванал за ръката и я повел из къщата. Поискал и пари, питал и за хляб. Ударил я и я повел по пътя\" това разказва пред Би Ти Ви дъщерята на жената, взета за заложник от избягалия затворник Борис Иванов.Иванов бе заловен вчера след спецакция в Ловешко, продължила няколко дни.Жената все още е в силен шок от преживения ужас. Вчера по обед тя е легнала да поспи, а вратите обичайно били отключени. След това непознат мъж надвиснал над леглото ѝ и я събудил. Разпознала е веднага беглеца, който носил бухалка. Първо поискал храна, после пари, а накрая я повел със себе си.По пътя обаче ги среща районният полицай, който обхождал улиците пеша. Жената му дала знак, той ги подминал, за да не застраши живота на жертвата, но веднага след това предприел действия.Притеснен от срещата обаче, затворникът Иванов завлякъл жертвата към близката гора. Тя се спънала и паднала, а той за да не губи време, хвърлил водата и храната и побягнал сам към слънчогледите.Жената е била заплашена, че ако не го последва, без да будят съмнение по пътя, ще я убие и ще я захвърли в тревата.Благодарна е на районния полицай, който по думите ѝ е спасил живота ѝ. Не вярва, че някога ще се отърси от стреса и ужаса, които е преживяла. Благодарение и на нейната реакция избягалият затворник беше заловен след зрелищна акция на полицията", "date": "2018.06.24", "title": "Затворникът Иванов зарязал заложника си, за да не го бави"}
{"url": "https://offnews.bg/zdrave-i-krasota/9-bilki-i-rastenia-koito-triabva-da-prisastvat-v-domashnata-aptechka-683116.html", "text": "Известният български билкар д-р , внук на легендарния Петър Димков, разказва пред OFFNews за брането, съхранението и употребата на най-разпространените билки, които трябва да има във всеки дом. Най-доброто време за събирането им е от май до октомври. Ако искаме да си ги наберем сами, трябва да го правим с нож или ножица, за да можем да запазим растението и то да порасне и на следващата година, съветва билкарят. Важен е и методът на сушене и съхранение, тъй като при неправилното им изпълнение се намалява ефектът и ценните съставки в билките. Най-добрият начин е да се съберат на букет и да се окачат на сухо, топло и проветриво място с недиректна слънчева светлина.1. БъзПлодовете на храстовидния бъзак са най-ценни, когато са добре узрели. Те трябва да се берат в края на август, началото на септември, защото иначе могат да бъдат токсични. Бъзът е едно от най-добрите имуностимулиращи средства. Той съдържа всички витамини и минерали и направен на сироп, може да се приема целогодишно.2. Жълт кантарионТази билка има кръвоспиращо, антисептично и антибактериално действие. Помага на стомашно-чревния тракт, при възпалителни процеси и инфекции.3. Бял равнецТой има болкоуспокояващ и кръвоспиращ ефект. Полезен е за стомашни разстройства, гастрит, язва, проблеми с венците и инфекции на устната кухина и се смята за едно от най-богатите на мастноразтворимия витамин К растения.4. МентаМентата има болкоуспокояващо, антисепептично и невроуспокояващо действие. Подобрява храносмилането, стимулира сърдечната дейност и понижава кръвното налягане.5. РиганСъставките, извлечени от ригана имат антисептично действие. Благоприятсват при нервна превъзбуда. Ползват се за откашлячно средство, помагат при остри хронични бронхити, болки в стомаха и стомашно-чревния тракт, болезнена менструация и при чернодробно смущение. Имат и много добро противоглистно действие. 6. МащеркаТя има отхрачващ, противовъзпалителен и болкоуспокояващ ефект. Успокоява нервната система. При деца може да се ползва при коклюш, бронхиална астма, белодробни възпаления, колики, спазми. 7. ШипкаПлодът на шипката има високо съдържание на витамин C. Успокоява стомаха, бъбреците и помага при сърдечни проблеми.8. НевенПомага при болки в стомаха и червата, подобрява апетита, успокоява централната нервна система, усилва сърдечната дейност и успокоява пулса при хора с тахикардия. В комбинация може да се ползва при онкологични проблеми.9. ГлухарчеГлухарчето съдържа витамин B и C. В растението него има значителни количества фосфор, желязо, калций. Сокът или салатата от глухарче помагат при анемия, авитаминоза и кожни проблеми.", "date": "2018.06.24", "title": "9 билки и растения, които трябва да присъстват в домашната аптечка"}
{"url": "https://offnews.bg/futbol/levski-e-poluchil-dve-oferti-za-gabriel-obertan-683164.html", "text": "В Левски са получили две оферти за звездата на тима Габриел Обертан. \"Сините\" обаче не смятат да разглеждат каквото и да е предложение за френския нападател.Причината е, че босът Спас Русев иска да го задържи в отбора и да надгради върху него, пише \"Тема Спорт\". Той постави за цел пред Делио Роси и компания пробив в евротурнирите и достигане до груповата фаза на Лига Европа.Габриел Обертан също се чувства добре в Левски и няма намерение да си тръгва. Той има контракт и за следващото първенство. Французинът прави добра подготовка, започна като титуляр в първата контрола с Хебър Пазарджик (4:0).Иначе днес изтича поредният ултиматум, който от фе­дерацията на Израел пос­тавиха на австрийския специалист Вили Рутенщайнер. Последният е же­лан и от Левски за спор­тен директор, като пре­говорите с него води лич­но собственикът на клуба Спас Русев.В четвъртък бордът на директорите на израелс­кия футбол реши да отп­рави нова оферта на Рутенщайнер, който отхвърли първата, фи­нансовите параметри в нея бяха завишени - евен­туалната заплата на нас­тоящия директор на на­ционалните отбори на Австрия би била 325 хиля­ди евро.Освен това той ще има право да си доведе и съветник, ще има по-го­леми правомощия и ще участва при избора на нов национален селекционер на Израел.", "date": "2018.06.24", "title": "Левски е получил две оферти за Габриел Обертан"}
{"url": "https://offnews.bg/volejbol/volejbolistkite-ni-shte-igraiat-na-final-na-chalandzhar-kap-683165.html", "text": "Женският национален отбор по волейбол се класира за финала на Чалънджър Къп, който дава квота за участие в Лигата на нациите. Състезателките на селекционера Иван Петков записаха категоричен успех над домакина Перу с 3:0 (25:21, 25:22, 25:16).Двубоят започна равностойно, след което \"лъвиците\" се откъснаха от опонента с добра преднина. След средата на гейма обаче латиноамериканките се доближиха и дори изравниха.Волейболистките ни се мобилизираха и заиграха по-стабилно, като се оформи нова разлика. Перуанките отново се опитаха да направят пробив, но не се получи и българките поведоха в резултата с 1:0 гейма.Домакините отговориха със силно начало на втората част, но момичетата на Иван Петков не се стреснаха. Те дори натрупаха преднина, която не пропиляха до края на мача, въпреки че перуанките хвърлиха много усилия за изравняване на резултата.Тимът на Карлос Апарисио направи и силно начало на третия гейм, но силите му стигнаха за това. Българките след това доминираха на терена, спечелиха лесно частта и се класираха за финала на турнира.Утре в 02:00 часа наше време България се изправя срещу Колумбия на финала, а два часа по-рано Пуерто Рико и Перу ще играят за третото място.", "date": "2018.06.24", "title": "Волейболистките ни ще играят на финал на Чалънджър Къп"}
{"url": "https://offnews.bg/tenis/federer-mozhe-da-izprevari-nadal-po-titli-ot-atp-500-683172.html", "text": "Легендата в мъжкия тенис Роджър Федерер може да подобри постижението на Рафаел Надал от 20 ATP 500 титли. Това ще се случи при успех срещу Борна Чорич на финала в Хале днес.До момента и двамата имат в актива си по 20 трофея на турнири от това ниво. Ако днес надвие Борна Чорич на финала, тогава Маестрото ще подобри постижението на Матадора и ще го изпревари с един трофей.Известно е, че това е 12-и финал на швейцареца в Хале и той ще гони 10-и трофей в този турнир, в неговата кариера. Маестрото достигна до първия си ATP 500 финал през 2001 година в Ротердам. Той е непобедим в последните си осем финала на турнири от това ниво.Балансът при последните етапи в Хале на швейцареца е 9 успеха и 2 загуби, като това е негов 12-и финал в турнира. Пораженията дойдоха от Лейтън Хюит през 2010 година и от неговия добър приятел Томи Хаас през 2012 година.", "date": "2018.06.24", "title": "Федерер може да изпревари Надал по титли от ATP 500"}
{"url": "https://offnews.bg/dw/evropejskite-nakazatelni-mita-mnogo-shum-za-nishto-683169.html", "text": "Аз съм на 27 години и за мен дънките \"Ливайс\" са просто едни дънки. Да, моделите и цветовете им са \"яки\", а платът е здрав. Но да дам 80 или 100 евро за едни дънки? Не, благодаря!Много мои приятели и колеги обаче гледат, или са гледали в миналото, по-различно на тях. За тези, които преди 20, 30 или 40 години са ходели на училище, или пък са следвали, \"Ливайс 501\" са били нещо като част от тяхната идентичност - един американски продукт, надвил старовремската германска еснафщина, и превърнал се в символ на копнежа за свобода и устрем напред. Тези дънки са частица от т.нар. \"американска мечта\" в Германия.В петък , сред които и за няколко култови американски продукта, като дънките \"Ливайс\", например. И мнозина сега се питат дали добрите стари дънки ще поскъпнат драстично? Моят кратък отговор гласи - по-скоро не. Митата в размер на 25 процента са валидни само за стоки, произведени в САЩ. Вярно, че десетилетия наред дънките \"Ливайс\" се произвеждаха наистина в Америка. Което обаче отдавна вече не е така.Изнесено производствоВ началото на 2004 година \"Ливайс\" затвори последната си фабрика в Сан Антонио. По-късно в една единствена фабрика в Грийнсбъроу беше произведена специална серия \"Ливайс 501\" на продажна цена от 178 долара за чифт. В края на 2017 година беше затворена и тази фабрика - по чисто финансови съображения. По данни на фирмата, производството е изнесено преди всичко в Китай, Бангладеш, Мексико и Шри Ланка. Официално САЩ все още се водят производител на дънки, но от повече от 500 фабрики в над 26 страни по света са останали само 12 американски. Говорителка на \"Ливайс\" за Европа потвърди, че продуктът е засегнат от митата, но не каза в каква степен. Но с оглед на изнесеното в чужбина производство, съвсем малко американски стоки ще бъдат пряко засегнати от наказателната мярка.В една Германия, например, САЩ даже не са сред първите 20 производители и вносители на дънки. Най-много дънки Германия внася от Бангладеш - почти 63 милиона чифта през миналата година. На 20 място в списъка на вносителите е Индонезия с почти половин милион чифта. А от САЩ се внасят още по-малко.Мита със символичен характерЦифрите сочат, че въведените от ЕС мита имат по-скоро символичен характер. Експертката за глобална икономика и търговия Уни Манак твърди, че ЕС е подбрал точно фирми със символично значение. Същото становище споделя и Щефани Шмид от германското външнотърговско сдружение на търговците на дребно. \"До голяма степен тези мита са символични. При дънките \"Ливайс\" пък символиката е малко по-голяма, защото става дума преди всичко за името\", казва тя.\"Ливайс\", \"Харли Дейвидсън\" и \"Джак Даниелс\" не са просто някакви американски марки. Моторите, уискито и дънките са част от американската идентичност и от американската мечта. И който иска да навреди на САЩ трябва да атакува тази американска мечта. Вероятно такава е била и стратегията на европейските политици, когато са избрали именно тези стоки.Този план може и да успее при някои стоки, които все още действително се произвеждат в САЩ. Но това категорично не се отнася за много други, които отдавна вече не се произвеждат в Америка. Конфекцията, например.", "date": "2018.06.24", "title": "Европейските наказателни мита - много шум за нищо?"}
{"url": "https://offnews.bg/izvan-terena/legenda-na-anglia-besnee-sled-sartcatia-obrat-na-germantcite-683166.html", "text": "Английската легенда Гари Линекер очевидно все още има зъб на Германия и перифразира една от култовите си фрази за Бундестима от 1990 година.Минути след инфарктния успех на футболистите на селекционера Йоаким Льов над Швеция с 2:1 на световното първенство нападателят публикува в профила си в Туитър нов прочит на емблематичните си думи: \"Футболът е проста игра. 22 души тичат след топката за 90 минути и накрая побеждава Германия\".Тони Кроос възкреси Бундестима с хладнокръвното си изпълнение от пряк свободен удар за 2:1, а новият вариант на крилата фраза на Линекер звучи така:\"Футболът е проста игра. 22 души тичат след топката за 82 минути, в останалите 13 след топката тичат 21 играчи, и накрая, някак си по дяволите, пак побеждава Германия\", написа Линекер, визирайки изгонването на Жером Боатенг в 82-ата минута.Припомняме, че немците вероятно завинаги ще бъдат в черния списък на английската легенда, заради световното първенство през 1990 година. Тогава Англия се радва на невиждан от триумфа през 66-та година прогрес на Мондиала – водени от Гари Линекер и Пол Гаскойн \"трите лъва\" преодоляват груповата фаза, след което бият с 1:0 Белгия след продължения и после Камерун с драматичното 3:2.На полуфиналите обаче ги чака Германия, а звездата Пол Гаскойн си изкарва червен картон и феновете на Острова още не могат да забравят сълзите му. За ужас на англичаните в редовното време и продълженията резултатът е равен 1:1 след попадения на Андреас Бреме и Линекер.Изходът трябва да се реши с изпълнение на дузпи, а при тях германците – както обикновено – са истински голови машини. Пропуск за Англия прави \"дузпаджията\" Стюърт Пиърс и Крис Уодъл, който за първи път от юношеските си години изпълнява 11-метров наказателен удар.", "date": "2018.06.24", "title": "Легенда на Англия беснее след сърцатия обрат на германците"}
{"url": "https://offnews.bg/politika/gerb-s-izvanreden-brifing-za-da-oprovergava-sutreshno-interviu-na-nin-683170.html", "text": "Министърът на вътрешните работи Валентин Радев и председателят на правната комисия в Народното събрание Данаил Кирилов от ГЕРБ дадоха извънреден брифинг днес, за да отговорят на думите, казани от лидера на БСП Корнелия Нинова в . Тя отправи остри критики към Радев и заяви, че \"вътрешният министър изобщо не е на място\". Нинова разкритикува също политиката на ГЕРБ и премиера Бойко Борисов относно миграцията и позицията, която ще защитава България на . \"Подозирам завист и ревност от страна на опозицията, защото се справяме добре с проблема с мигрантите. Бежанските лагери в България са празни и това е в резултат на политиката, която води правителството на ГЕРБ“, беше коментарът на Кирилов, цитиран от \"Фокус\".Според него БСП правят \"отчаян опит да се изведе истината за мигрантите извън контекста и да се опорочи\".„В политиката и манипулацията на БСП винаги съществува противопоставянето. Да противопоставим чужденците на българската работна ръка. Никой не е проявявал такива идеи“, каза Кирилов.„Как може да каже Нинова, че ГЕРБ се оттегля от сигурността, като всеки знае, че идваме и създаваме правила. Ако искат да ни критикуват, да го правят, ще ни създават поводи да казваме какво сме направили“, каза от своя страна вътрешният министър Валентин Радев, цитиран от БГНЕС.„БСП спекулират с предизборните обещания. В управленската ни програма сме записали, че ще назначим 6000 души полицейско присъствие в населените места. Назначени са до момента 1700, от тях по различни причини са напуснали над 600. Така, че в момента в населените места има назначени 1000 души“.„Към момента МВР е направило 3000 проверки. От 430 получени сигнала, 422 са за нарушение за обществения ред. Тази система работи“, добави още Радев.", "date": "2018.06.24", "title": "ГЕРБ с извънреден брифинг, за да опровергава сутрешно интервю на Нинова"}
{"url": "https://offnews.bg/evropa/borisov-v-briuksel-shte-nastoiava-za-zatvariane-na-vanshnite-evropejs-683162.html", "text": "Днес в Брюксел ще започне неформалната среща по въпросите на миграцията и убежището, свикана от председателя на Европейската комисия Жан-Клод Юнкер.В срещата ще участват лидерите на България, Франция, Германия, Италия, Гърция , Малта, Испания, Австрия, Белгия и Холандия. Тя се провежда броени дни преди Европейския съвет, предвиден за края на другата седмица, на който се очаква миграцията да бъде основна точка пише БНР.Темата за мигрантските квоти остава спорна от началото на бежанския поток, като миналата година тя предизвика напрежение между председателя на Европейския съвет Доналд Туск и еврокомисаря по миграцията Димитрис Аврамопулос.Премиерът Бойко Борисов заяви, че ще предложи четири точки за справяне с проблема - незабавно спиране на потока от нелегални мигранти, гарантиране на външните граници на ЕС, изнесени центрове за настаняване на бежанци извън границите на Общността, а тези, които вече са в ЕС, да бъдат настанени в центрове от закрит тип.Не се очаква обаче да бъде постигнат пробив. \"Срещата е консултативна и няма да има заключителна декларация\", каза германският канцлер Ангела Меркел. Страните от Вишеградската четворка - Унгария, Полша, Чехия и Словакия, които най-силно се противопоставят на мигрантските квоти, заявиха, че няма да участват.", "date": "2018.06.24", "title": "Борисов в Брюксел, ще настоява за затваряне на външните европейски граници"}
{"url": "https://offnews.bg/sviat/turtcia-glasuva-za-prezident-i-parlament-shte-betonira-li-erdogan-vla-683043.html", "text": "Турция гласува на предсрочни избори за президент и парламент. Близо 60 млн. турски граждани имат право да дадат гласа си. Основният въпрос е дали президентът Реджеп Тайип Ердоган и ръководената от него Партия на справедливостта и развитието (ПСР) ще си запазят първенството. Изборите са особено важни след проведения миналата година референдум, който дава на президента още повече правомощия. Президентът ще поеме и функциите на премиера. В момента Реджеп Ердоган също има немалка власт, особено след неуспешния опит за преврат през лятото на 2016 г. След това в страната беше въведено извънредно положение, което след това беше удължавано няколко пъти. В последните дни Анкара обяви, че то ще бъде отменено след изборите. След опита за преврат над 55 000 души бяха арестувани, а други над 107 000 души - военни, полицаи, съдии, учители и др., бяха уволнени заради предполагаеми връзки с обвинения за организатор на преврата Фетхуллах Гюлен. Изборите трябваше да се проведат през 2019 г., но през април Ердоган обяви предсрочни избори на 24 юни. Според експертите една от причините за това е девалвацията на турската лира, която може да влоши икономическата ситуация в Турция и да намали подкрепата за ПСР. В същото време опозицията укрепи позициите си и набира авторитет. Турските граждани в чужбина вече имаха възможност да дадат гласа си. Те направиха това между 7 и 19 юни. От изнесените данни стана ясно, че избирателната активност е била по-висока от очакваното. Социологическите проучвания посочиха, че Ердоган може би няма да успее да спечели необходимите му 51% от гласовете и ще трябва да се яви на балотаж. Ако се стигне до втори тур, той ще се проведе на 8 юли. Социолозите смятат, че партията на Ердоган може да загуби парламентарното си мнозинство след вота.Политолозите отбелязват, че сега турската опозиция е много по-обединена. Опозиционните лидери вече показаха няколко анкети, показващи, че хората са уморени от политиката на Ердоган. Противниците на Ердоган изтъкват високите нива на безработицата. Много от по-младите турци искат и да се дистанцират от консервативните ислямски идеи, които президентът използва. Въпреки окуражителните знаци за опозицията обаче повечето социологически проучвания сочат победа за коалицията между ПСР на Ердоган и Партия на националистическото действие, която в момента е трета сила в парламента. Срещу управляващата партия се изправя коалиция Национален алианс, в която влизат Народнорепубликанска партия (НРП), основана от Ататюрк, проислямистката Партията на щастието (ПнЩ), дясната Добра партия и дясноцентристката Демократическа партия.Реален шанс да премине бариерата от 10% за влизане в турския парламент има и прокюрдската лява Демократическа партия на народите (ДПН). Има опасения, че Ердоган и поддръжниците му ще опитат да спрат или ограничат гласуването в районите от страната, населени предимно с кюрдско население. Изборите за парламент в Турция преминават в един тур по пропорционална система. След конституционната реформа от миналата година беше увеличен броя на депутатите. След тези избори те вече ще бъдат 600, а не 500, както досега. Промени в изборните правила дадоха и повече правомощия на силите за сигурност, които ще могат вече да влизат в секции и да отвеждат избиратели и наблюдатели, ако има сигнал, че създават пречки на изборния процес. По всичко изглежда, че Реджеп Ердоган и партията му ПСР ще спечелят нов мандат, въпреки надеждите на опозицията. Според социолозите има възможност Ердоган да не бъде избран за президент на първи тур. Ако това се случи, най-вероятният му опонент би бил издигнатият от НРП Мухарем Индже. Ако това се случи, Ердоган със сигурност ще спечели, категорични са проучванията. ", "date": "2018.06.24", "title": "Турция гласува за президент и парламент: ще бетонира ли Ердоган властта си"}
{"url": "https://offnews.bg/obshtestvo/izpiti-po-frenski-i-geografia-presiavat-kandidatite-za-sofijskia-unive-683098.html", "text": "С изпити по география и френски език днес ще завърши кампанията на Софийския университет за прием на студенти за предстоящата 2018/2019 академична година.Изпитът по френски език започва в 9 ч., този по география е с начален час 14.Конкурсният изпит по френски език е писмен и включва граматическия материал от средното общообразователно училище. Кандидатът трябва да има разширени лексически познания, което предполага допълнителни занимания и четене на оригинална литература, пише в указанията на СУ.Изпитът се състои от диктовка, превод и комплексен езиков тест. Диктовката има за цел да провери доколко кандидатът правилно възприема френската устна реч и владее френския правопис. За диктовка се подбира художествен или журналистически текст от съвременен френски автор.С превода от френски на български език се цели да се провери владеенето на лексическия и граматическия материал и умението на кандидата да предаде на правилен български език оригинален френски текст. Подбира се публицистичен или художествен текст от съвременен автор.Комплексният езиков тест цели да провери до колко кандидатът правилно възприема френската писмена реч, да се проверят граматическите му знания и умения, както и уменията за свободно писмено изразяване на френски езикКандидатстудентският изпит по география е върху учебния материал от задължителната и профилираната подготовка по География и икономика. Той е писмен, във вид на тест от 100 въпроса, от които 40 са от учебния материал за 9. клас, а останалите 60 – от учебния материал за 10. клас.Времетраенето на изпита е 3 часа.Правилните отговори се публикуват на страницата на Софийския университет няколко часа след приключването на изпита.Тестът съдържа задачи за географски факти, обекти, явления и процеси и за тяхното анализиране, интерпретиране и сравнение.Всеки въпрос има само един верен отговор от четири възможни отговора, отбелязани в теста с буквите А, Б, В и Г.Всеки верен отговор носи по 1 точка. Максималният брой точки от теста е 100.", "date": "2018.06.24", "title": "Изпити по френски и география пресяват кандидатите за Софийския университет"}
{"url": "https://offnews.bg/futbol/stoichkov-ne-slagajte-imeto-mi-tam-kadeto-ne-mu-e-miastoto-683168.html", "text": "Легендaта на българския футбол Христо Стоичков реагира остро на твърденията на Росен Петров - Животното, който го обвини, че има пръст в трансфера на Антон Недялков в Лудогорец.Тарторът на Сектор Г също така обяви, че Камата е прибрал 400 000 долара комисионна, за да помогне през зимата защитникът да бъде продаден от ЦСКА на ФК Далас.\"Малко извънредно се включвам по националната телевизия. Няма да говоря и за сетовното първенство в Русия. Днес из медиите се появиха някакви хора, които само те искат да се видят и чуят по телевизиите. Някакви животинки, птици и простотии... Не слагайте името ми там, където не му е мястото!\", призова Камата.\"Не съм говорил от шест месеца с Антон Недялков. Даже му нямам и телефонния номер, не знам защо дори трябва да му го имам. Не знам какви са намеренията и на президента на Лудогорец Киро Домусчиев. Неговите проблеми не са мои\", каза още Ицо.\"Призовавам Гриша Ганчев да излезе и каже дали Христо Стоичков е получавал пари от ЦСКА. Чакам това да стане в най-скоро време, защото ако не стане, работата значи е гнила. Или пък се плаща на някой да говори по мой адрес.. Или старата песен на нов глас!\", заяви Стоичков пред БНТ.Отговорът на Гриша Ганчев не закъсня и босът пусна декларация в официалния сайт на ЦСКА:\"\".", "date": "2018.06.24", "title": "Стоичков: Не слагайте името ми там, където не му е мястото"}
{"url": "https://offnews.bg/izvan-terena/nejmar-predizvika-pripadak-na-sestra-si-683171.html", "text": "Напрежението върху суперзвездата на Пари Сен Жермен Неймар като лидер на националния отбор на Бразилия световното първенство е наистина огромно и това влияе дори върху близките му.Сестрата футболиста Рафаела Бекран е колабирала по време на мача с Коста Рика, спечелен от \"селесао\" с 2:0 по драматичен начин с два гола в края.След второто попадение на бразилците, реализирано от Неймар в седмата минута на добавеното време, сестра му е почувствала слабост и се се сринала на трибуните в Санкт Петербург.Наложила се е намесата на екипа за спешна помощ на стадион \"Крестовски\". Лекарите успели да я свестят и тя вече е в добро състояние. Звездата на ПСЖ е изключително близък със сестра си. Лицето й е татуирано на дясната му ръка.Припомняме, че футболистът в последните години редовно се контузва в периода около нейния рожден ден и присъства на празненството. Това пък доведе до подозрение, че вероятно Неймар в някои от случаите преувеличава травмата си, за да бъде на празника на Рафаела Бекран.", "date": "2018.06.24", "title": "Неймар предизвика припадък на сестра си"}
{"url": "https://offnews.bg/politika/kornelia-ninova-borisov-gleda-na-migrantite-kato-na-rabotna-sila-683167.html", "text": "„Борисов е притеснен, защото беше разкрит тайният смисъл на разговорите за мигрантите.” Това заяви председателят на БСП Корнелия Нинова пред БТВ. Тя обясни, че от Франция дойде новината, че по време на срещата на върха в София, са се водили разговори за подписване на двустранни споразумения, например между Германия и България, Германия и Гърция, за да се върнат тук мигрантите, които са минали за първи път през страната ни.Нинова каза, че ще повярва на Борисов, че мисли за интересите на държавата, ако се върне от срещата в Брюксел и отмени тази част от стратегията за мигрантите на Министерския съвет, в която се казва, че страната ни гледа на тях като работна сила, която ще оправи икономиката и ще реши демографската криза.\"Кой мозък в Европа измисли, че ще решим демографския проблем като внесем мигранти от арабски държави? Да отмени и изречението, което казва, че ще осигурим на мигрантите социални осигуровки, здравни осигуровки, жилища. Първо да ги осигури на българите\", подчерта тя.Нинова каза също, че досега Борисов безрезервно е слушал Меркел и получавал потупване по рамото. \"Сега ли се сети, че има проблем. Звъни на Орбан в опит да вземе завоя, но този завой е много остър и може колата да излети от пътя. Когато през 2016 г. прочетох от трибуната на парламента тайното постановление 208 на правителството му за заселване на мигранти в България, всички ни се нахвърлиха какви сме антиевропейци. Тогава ние не се поколебахме да влезем в спор и с нашето политическо семейство ПЕС. Същото направихме и с Истанбулската конвенция. Докато ГЕРБ слушаха и изпълняваха чужди решения, ние се изправихме и срещу опоненти и срещу наши, за да защитим България\", посочи тя.„Няма да спрем с критиките към управлението. Ще продължим, докато ги има проблемите в сектор Сигурност. Назначаването на политически фигури и изпълняването на политически поръчки е причината, която демотивира полицаите. Вот на недоверие ще има и мотивите не са свързани само с бягството от ловешкия затвор”, обясни председателят на БСП. Тя посочи като един от мотивите- битовата престъпност и обещанието за 6000 нови полицаи, във всяко село – полицай, което не се е случило, като в същото време битова престъпност расте. Нинова бе категорична, че вътрешният министър изобщо не е на място. „Няколко правителства на ГЕРБ системно, упорито изтеглят държавата от сигурността. ГЕРБ прие закон, с който прехвърли охраната на хората върху частни фирми. Тук се генерират около 1,5-1,7 млрд. лв.”, каза Нинова. Тя посочи, че това се случва и в други сектори. „Те създадоха условия частна болница да може да се създаде в двора на общинска или държавна и да се изтеглят дейности към частните. Същото се случи и в образованието- с прехвърляне на средства от държавните и общински училища към частни”, обясни председателят на БСП.Корнелия Нинова каза, че ако се търси решение на проблема на майките на деца с увреждания, то трябва характер, за да се отрежат интересите. „Интересите на фирмите, които доставят помощните средства и печелят от това, интересите на различни организации, които ги представляват”, обясни Нинова. Лидерът на левицата подчерта, че депутатите трябва да работят този август, за да се решат проблемите на тези хора.", "date": "2018.06.24", "title": "Корнелия Нинова: Борисов гледа на мигрантите като на работна сила"}
