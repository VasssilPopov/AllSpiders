{"url": "https://offnews.bg/ikonomika/zavodite-ni-praviat-po-nezavisimi-ot-evropa-zakliuchi-borisov-687942.html", "text": "„С това производство, с тези заводи, се прави брутен вътрешен продукт и ставаме по-независими от Европа\". Това заяви министър-председателят Бойко Борисов по време на официалното откриване на завод за самолетни части, инвестиция на френската група „Латекоер\" край Пловдив. Премиерът Борисов поясни, че голяма част от инвестициите не се водят преки, защото не идват директно от Франция, а през търговските дружества, регистрирани у нас.„Радвам се, че след като България закупи най-модерните, скъпи и добри френски хеликоптери, вече имаме завод за производство на авиочасти. Доказахме, че е по-добре да сме партньори в ЕС и България и да има производство\", подчерта още българският премиер.„На тези инвестиции се радвам, а не на тези от 2008 г., които бяха в соларни паркове, бума в строителството, разпродаването на електроразпределителните дружества, американските централи, търговските вериги, чиито капитал излиза обратно от България\", каза още министър-председателят Бойко Борисов.„Проблемът е с работната сила. Защото тези, които правят инвестиции, искат още работници\", заяви премиерът Борисов и посочи, че правителството полага усилия чрез програми за повишаване на квалификацията, както и с активната работа в училищата и образователния сектор като цяло. „Искат да се изказват нашите колеги от опозицията, аз ги разбирам, но нека да видят какво сме направили, да дойдат, да видят тук. Когато говорят за непрозрачна администрация, да дойдат и да питат тук чужденците. Злословейки за България, те не разбират, че това ще се върне като бумеранг при тях\", каза още министър-председателят.Заводът за авиочасти е в индустриалната зона на Пловдив, на площ от 5 декара и ще произвежда елементи за вратите на самолетите Еърбъс 320 и 330, както и друго оборудване. Очаква се да бъдат разкрити 200 работни места.", "date": "2018.09.12", "title": "Заводите ни правят по-независими от Европа, заключи Борисов"}
{"url": "https://offnews.bg/tehnologii/moderniat-samsung-galaxy-watch-veche-e-v-magazinite-na-vivacom-687944.html", "text": "Модерен дизайн и интелигентно проследяване на графика предлага Samsung Galaxy Watch, който от днес може да намерите в магазините на VIVACOM. Часовникът е изработен от висококачествени материали, гладките линии му придават класически вид.Корпусът е устойчив на надраскване благодарение на Gorilla Glass DX+ дисплей и поддържа степен на водоустойчивост до 5 ATM, което го прави подходящ за приключения на открито и дори водни спортове. Galaxy Watch позволява и персонализиране на циферблата и промяна на фона. 46mm модел е с батерия 472 mAh, а 42mm - с 270 mAh, което позволява използването на GPS и Bluetooth в ежедневието.Управлението на времето и задачите за деня е по-лесно благодарение на режима “My Day” и дневния брифинг с полезна информация, който часовникът предоставя всяка сутрин и вечер. А режимът „Goodnight” изключва светлините на дисплея и звуците, което подсигурява необезпокояван и спокоен сън. За феновете на спорта, Samsung Galaxy Watch предлага подобрено проследяване на тренировките и специален режим „Water Lock”, който предотвратява нежеланото активиране на функции по време на плуване.GPS функциите позволяват да се провери физическото местоположение на картата.Благодарение на тези предимства, часовникът умело замества повечето ключови функции на телефона. 46mm модел може да бъде намерен в сребърно, а в комбинация с план Smart XL+ е модерно предложение само за 22.98 лв. на месец. 42mm модел се предлага в 2 елегантни цвята - черно и розово злато заедно с план Smart XL+ е достъпно предложение само за 19.98 лв. на месец.Модерен дизайн предлага и новият таблет Samsung Tab A 10.5, който също от днес може да бъде закупен в магазините на VIVACOM. Аеродинамичният дизайн го прави елегантен и удобен за употреба. Широкият 10.5” дисплей със съотношение 16:10 и 4-те колони със система за съраунд звук Dolby Atmos, вградени в ъглите, осигуряват подобреното визуално и звуково изживяване. А за да бъде то дълготрайно се грижи батерията, която е 7,300 mAh и предлага бързо зареждане.Иновативната функция Bixby Vision 2.0 предоставя информация и резултати в реално време – интересни факти за определена забележителност, превод на текст, информация за съставките на храни и напитки, и много други. А с новия подобрен детски режим контролът над съдържанието е лесен за родителя, а забавлението за децата – неограничено. Samsung Tab A 10.5 разполага и с мощен осемядрен процесор Qualcomm Snapdragon 450, 3 GB RAM и 32 GB вътрешна памет.Таблетът се предлага в черно и светло сиво, и в комбинация с план i-Traffic XL+ е достъпен само за 25.98 лв. на месец.", "date": "2018.09.12", "title": "Модерният Samsung Galaxy Watch вече е в магазините на VIVACOM"}
{"url": "https://offnews.bg/obshtestvo/sinoptitcite-i-ban-da-proiaviat-razum-prizova-ministar-valchev-687948.html", "text": "\"Призовавам за разум. Да спрат с личните нападки, да си подадат ръка и да подпишат декларация, както предложиха синдикатите. Да започнем да работим за извеждане на Института от БАН\", заяви министърът на образованието и науката Красимир Вълчев, който днес се включи в заседанието на ресорната комисия в парламента.Той коментира решението на Общото събрание на Академията за частично излизане на протестиращите от април заради мизерните си условия на работа и заплащане работещи в Националния институт по метеорология и хидрология (НИМХ).Частично излизане означава, че който иска, може да си тръгне от БАН, извежда се оперативната дейност, но какво се случва с научно-изследователската и с имотите? По този въпрос ОС на БАН мълчи, а в решението му не се казва и дума.По този повод министърът призова да се реши въпросът с правоприемствеността и да се спрат личните нападки.Решението предизвика гнева на работещите в НИМХ и те обявиха, че те напълно спират работа идния вторник. С други думи - няма да има прогнози за времето, няма да има предупреждения за опасни явления.\"Те продължават с личните нападки. Рискуваме следващата седмица да нямаме прогноза за времето. Готов съм да бъда медиатор в този процес, но преди всичко те трябва да проявят разум“, обяви министърът и потвърди, че най-логичната дата за прехвърлянето на финансирането за НИМХ от БАН към министерство е 1 януари 2019 г.НИМХ настояват да са под шапката на МОН, за да запазят статута си на научна организация, с което той съгласен.Министърът коментира и решението на БАН да прекрати мандата на ръководителя на НИМХ проф. Христомир Брънзов посред протестите, които той подкрепи.Вълчев нарече решението \"изключително неуместно\" и \"наказателно\".\"Решението за предсрочното прекратяване на мандата на директора на НИМХ, дори и то да има своите основания, е изключително неуместно. Прекратяването на мандата имаше по-скоро наказателен, отколкото принципен характер. Трябваше да се въздържат от него, то не е крачка към разрешаването на конфликта, а напротив. Изходът е сега да има декларация от двете страни“, коментира той и припомни апела си колективът на НИМХ да предложи своя кандидатура за изпълняващ длъжността, която УС да утвърди. До момента няма такава.Служителите казват, че никой не иска да изпълнява длъжността директор, защото се опасяват от лични нападки и компрометиране, посочи Вълчев и увери, че такова наказателно отношение няма да има.", "date": "2018.09.12", "title": "Синоптиците и БАН да проявят разум, призова министър Вълчев"}
{"url": "https://offnews.bg/112/v-ruse-shofior-blasna-dete-na-kolelo-i-izbiaga-687949.html", "text": "Шофьор блъсна 13-годишно момче на велосипед в русенския квартал \"Средна кула\" и избяга. Произшествието е станало около 18 ч. вчера на ул. \"Йордан Йовков\" - в района на кръстовището с ул. \"Димитър Талев.\"Според подадената информация, 13-годишно момче, велосипедист, движещ се по пътното платно, е блъснато от лек автомобил, при което е паднало на пътя и е загубило съзнание, пише в бюлетина на МВР - Русе.Полицията все още издирва колата и шофьора.Детето е в болница - то е с комоцио и фрактура на ходилото.", "date": "2018.09.12", "title": "В Русе шофьор блъсна дете на колело и избяга"}
{"url": "https://offnews.bg/futbol/hubchev-nasochva-vnimanieto-si-kam-novi-imena-pri-legionerite-687945.html", "text": "Селекционерът на националния ни отбор Петър Хубчев е решил да заложи на нови и различни имена извън България, които първо смята да гледа с екипа си на живо, пише \"Тема спорт\".Специалистът има един месец за избор на играчи за следващия ни мач. На 13 октомври \"трикольорите\" приемат на \"Васил Левски\" Кипър с шанс да прибавят нови три точки към пълния си актив в Лигата на нациите.Очаква се Хубчев да обяви повиквателните в края на септември за играчите от чужбина и в началото на октомври за тези от родния шампионат.Първенствата в Европа вече са в разгара си, а скоро започва и същинската битка в групите на евротурнирите. В полезрението на селекционера е попаднал нападателят на Дюделанж Едисон Йорданов. Той е основен играч в тима от Люксембург, който изненадващо стигна до групите на Лига Европа. Йорданов е бивш футболист на Борусия Дортмунд, като играеше предимно в дубъла в Трета лига.В разширения списък на Хубчев е и друг нападател от чужбина - Алекс Колев. В момента той е част от полския Арка Гдиня, като е важна фигура в тима си, с който спечели Суперкупата на страната. Миналия сезон той носи екипа на Сандеция, където също се представи на добро ниво.Хубчев и екипът му се надяват да видят и Христо Златински, който наскоро премина в Стяуа. Преди време помощник-треньорът Левон Апкарян бе пътувал до Крайова, за да гледа на живо халфа, но тогава той бе в конфликт с треньора на Университатя и остана извън групата.Сред извиканите от чужбина за срещите с Кипър и Норвегия през октомври може да бъде и таранът Андрей Гълъбинов, който наскоро подписа със Специя в Серия Б. Очаква се скоро за игра да е готов и Ивайло Чочев. Халфът на Палермо не бе извикан за последните мачове заради контузия.", "date": "2018.09.12", "title": "Хубчев насочва вниманието си към нови имена при легионерите"}
{"url": "https://offnews.bg/evropa/ep-odobri-spornata-direktiva-za-filtrirane-na-sadarzhanieto-v-internet-687941.html", "text": "Европейският парламент одобри .Решението е прието с 438 гласа \"за\", 226 \"против\" и 39 \"въздържал се\".Поддръжниците на директивата са категорични, че целта на промените е артистите, особено музикантите, изпълнителите и сценаристите, както и издателите на вестници и журналистите, да получават възнаграждение за работата си, когато тя се използва от платформите за споделяне като YouTube или Фейсбук, както и от новинарски алгоритми като Гугъл Нюз.Критици на промените обаче са категорични, че част от текстовете представляват директна заплаха за свободния информационен поток в интернет и ще доведат до цензура.Най-спорни са член 11 и член 13 от директивата, които присъстват и в крайния вариант, който беше приет днес.Спорният член 11 задължава онлайн платформите да плащат на медиите за използването на тяхно съдържание. В последния вариант на текста обаче това няма да включва споделяне на линк към новина. Най-проблемен обаче е член 13. Той задължава всички доставчици на интернет и уеб услуги да наблюдават и следят всичко качвано от потребителите за нарушения в авторското право. Това трябва да стане с поставяне на филтри, които да \"изчистват\" подобни нарушения.Тук се появяват и основните притеснения на критиците на тези текстове - че ще се достигне до безпрецедентна цензура в интернет. Тези филтри ще сканират всяка споделена онлайн информация - видео, аудио, текстове, картинки, мемета.\"Европейският парламент одобри филтри за всички освен най-малките сайтове и приложения. Всичко, което искате да публикувате, ще трябва да бъде предварително одобрено от тези филтри\", коментира евродепутатът от Пиратската партия Юлия Реда.Остава обаче и въпросът как компаниите ще си позволят поставянето на такива филтри, особено що се отнася до по-малките. Според последния вариант на директивата качването на информация в онлайн енциклопедии с нетърговски цели като в Уикипедия или в платформи със софтуер с отворен код като GitHub ще бъдат автоматично изключени от изискванията за съобразяване с правилата за авторското право.Текстът не е приет окончателно. Предстои той да бъде обсъждан допълнително от Еврокомисията, Съвета на ЕС и евродепутатите.", "date": "2018.09.12", "title": "ЕП одобри спорната директива за филтриране на съдържанието в интернет"}
{"url": "https://offnews.bg/politika/bsp-i-dps-podkrepiha-sanktciite-sreshtu-orban-v-evroparlamenta-gerb-g-687950.html", "text": "Евродепутатите от ДПС и БСП подкрепиха днес в Европарламента от глас в ЕС.Партия на европейските социалисти (ПЕС), чийто председател е Сегрей Станишев, е гласувала \"за\".Групата на Алианса на либералите и демократите за Европа (АЛДЕ), част от която е ДПС, също е гласувала положително за доклада, според който в Унгария са нарушени независимостта на съдебната система, медийните свободи, свободата на сдружаване и правата на евреите, ромите и мигрантите.Както повечето си колеги от Европейската народна партия (ЕНП), от която е част и ГЕРБ, евродепутатът от ДСБ Светослав Малинов е подкрепил предложението за санкции срещу Орбан.Българските евродепутати от ГЕРБ обаче са гласували \"против\" документа. Андрей Ковачев, Асим Адемов и Андрей Новаков са дали отрицателен вот, а Ева Майдел - \"въздържал се\".Николай Бареков, както и Ангел Джамбазки от ВМРО, част от групата Европейските консерватори и реформисти, не са подкрепили доклада.Според евродепутата от ВМРО днес ставаме свидетели на скандална недемократична политическа акция срещу легитимното унгарско правителство, избрано с гласовете на унгарските граждани. \"ЕС трябваше да представлява съюз на суверени държави! А не федерален съюз от брюкселски провинции, в които европейската анонимна и неизбирана бюрокрация може да налага конюнктурен политически инженеринг, мотивиран финансово от скандалния спекулант Джордж Сорос и мрежата му от платени лъжеграждански организации\", категоричен е Ангел Джамбазки.Николай Бареков също изрази недоволството си от решението на Европарламента. Той написа във фейсбук профила си, че е твърдо против отнемането на гласа на Виктор Орбан и на Унгария в Европейския съвет:", "date": "2018.09.12", "title": "БСП и ДПС подкрепиха санкциите срещу Орбан в Европарламента, ГЕРБ гласуваха против"}
{"url": "https://offnews.bg/obshtestvo/mlad-hizhar-kam-zam-kmet-tcialo-liato-dupki-po-patia-kam-zlatnite-mo-687943.html", "text": "Пълнене на дупки по пътя към местността Златните мостове на Витоша започва до седмица, а кърпенето на неравностите по асфалта трябва да завърши до месец. Ремонтните дейности ще се извършват от \"Беловодски път\" до Златните мостове. Това обяви зам.-кметът на София по транспорта Евгени Крусев пред OFFNews след заседание на общинската комисия по транспорт. Проблемът с лунния пейзаж в планината постави Петър Велков, който е взел под наем хижа от Съюза на композиторите и минава по маршрута няколко пъти на ден. На 3-ти септември става и свидетел на катастрофа. По думите му пътят е кърпен и миналата година в края на лятото, след зимата обаче дупките отново са покрили трасето. \"Не разбирам защо трябва да се чака цяло лято, когато повече хора се качват в планината, да си разбият колите или да им се обърне стомахът от друсането в старите автобуси, за да се започне кърпеж на шосето, малко преди да падне снегът\", чуди се Велков. На заседанието на комисията стават ясни две неща - че за цялостна рехабилитация на двата пътя - до Златните и до Алеко, са нужни 20 милиона лева, и че за канавките край пътя отговаря паркова дирекция, а не общината. Тоест - дори СО да отпусне 20 млн. лева за ремонт на пътя до Златните мостове, дори да го направи в подходящ сезон и фирмата изпълнител да работи качествено, ако ПП \"Витоша\" не успее в същия период да се погрижи за канавките и водата си тече по асфалта като река, ефектът ще е нула. Петър Велков, който още няма 30 г. и е живял пет от тях в Холандия, твърди, че е видял как се правят нещата качествено и в синхрон. Той е IT специалист, кара колело на Витоша и се чуди защо институциите - към които за проблемите в планината добавя и ЦГМ, КАТ, Агенцията по горите и т.н., не могат да си вършат работата така, че столичани да тръгват към планината с желание. А не да се отказват от излета заради претъпканите рейсове, друсането, страхът, че ще си счупят колата или ще попаднат на някой новоизлюпен шофьор, който ще застраши здравето и живота им от някой завой. ", "date": "2018.09.12", "title": "Млад хижар към зам.-кмет: Цяло лято дупки по пътя към Златните мостове, защо кърпите преди зимата?"}
{"url": "https://offnews.bg/sviat/nad-3600-detca-sa-stanali-zhertva-na-seksualni-posegatelstva-ot-svesht-687946.html", "text": "Хиляди деца са станали жертва на сексуални посегателства от свещеници в Германия в периода 1946 г. - 2014 г. Това сочи изследване, посветено на Германската католическа църква, която е обвинена, че е укрила умишлено фактите, предаде Франс прес, цитирана от БТА.Проучването е започнало през 2014 г. Официално то ще бъде представено на 25 септември във Фулда на Германската епископална конференция.Най-малко 3677 деца, повечето момчета на възраст под 13 години, са станали жертва на сексуални посегателства, извършени от 1670 духовници, се казва в документа, с който са се запознали германските седмичници \"Шпигел\" и \"Цайт\".В продължение на три години и половина консорциум от изследователи от Манхайм, Хайделберг и Гисен са проучили 38 000 досиета и документи от 27 германски епархии, които са им били предадени от църквата. Изследователите обаче не са имали пряк достъп до архивите.Според авторите на изследването в продължение на векове Църквата е разрушила и манипулирала много документи, свързани със заподозрените и е омаловажила умишлено сериозността и мащабите на деянията.Според доклада на изследователите обвинените свещеници често пъти са били премествани, без богомолците да са били предупреждавани за потенциалната опасност, която те са представлявали за децата. Само една трета от заподозрените са били обект на преследване по силата на каноничното право, но санкциите са били минимални, а в някои случаи и несъществуващи, констатират изследователите.От няколко години Германската католическа църква е разтърсвана от разкрития за сексуални посегателства. През 2017 г. доклад разкри, че най-малко 547 деца от католически хор в Регенсбург са били жертви на посегателства в периода 1945 г. - 1992 г.Светият престол днес съобщи, че папа Франциск свиква ръководителите на всички епископални конференции по света на среща на върха във Ватикана от 21 до 24 февруари 2019 г., предадоха световните агенции. Темата ще бъде защита на непълнолетните от посегателства, в това число и сексуални, от свещеници.", "date": "2018.09.12", "title": "Над 3600 деца са станали жертва на сексуални посегателства от свещеници в Германия за 50 г."}
{"url": "https://offnews.bg/politika/ekaterina-zaharieva-%c2%a0pravitelstvoto-e-stabilno-i-raboti-dobre-687951.html", "text": "Правителството е стабилно и работи добре, заяви във Велинград вицепремиерът и министър на външните работи Екатерина Захариева. Тя подчерта, че всеки един от членовете на правителството може да поема политическа отговорност.Аз работих прекрасно с тримата министри в оставка, но това е поемането на политическа отговорност, отбеляза още Захариева, цитирана от БТА.В курортния град външният министър днес участва в обществена дискусия с младежи на тема \"Равносметка на Председателството на България и как виждаме бъдещето на ЕС - ролята на младите хора\".По време на форума Захариева каза, че успехите на българското председателство са видими:\"Лицето му бяха младите хора, а с визията, че нашите съседи на Западните Балкани трябва да са част от европейското пространство, показахме, че можем да налагаме приоритетите си, да ги направим и европейски приоритети. Показахме, че можем да водим така диалога и дебата с всички 28 държави, че да постигнем тези цели\", заяви външният министър.През последните шест месеца се говореше толкова позитивно за България, колкото не се е говорило през последните 27 години, каза също Захариева.", "date": "2018.09.12", "title": "Екатерина Захариева: Правителството е стабилно и работи добре"}
{"url": "https://offnews.bg/protesti/zhiteli-na-nova-zagora-izliazoha-na-protest-sreshtu-instalatcia-za-bio-687955.html", "text": "Жители на Нова Загора излязоха днес на протест срещу инсталация за биогаз в града.За десет минути беше затворен пътят от Нова Загора към автомагистрала \"Тракия\".Почти всеки ден от четири години в града се усеща неприятна миризма, разказа пред БТА Кремена Петрова от инициативния комитет \"Нова Загора иска да диша\".По думите й, министерството на здравеопазването е представило становище, според което миризмите оказват негативно влияние върху здравето на хората. Протестиращите искат инсталацията за биогаз да бъде затворена до отстраняване на причините за замърсяването. Настояват да бъде поставен пункт за измерване на чистотата на въздуха, като всеки да може да вижда данните в реално време.Днешният протест беше подкрепен и от жители на селата Труд и Куртово Конаре.Това е втори подобен протест, като първият беше на 19 септември 2017 г.Демонстрантите настояват и за среща с премиера Бойко Борисов.", "date": "2018.09.12", "title": "Жители на Нова Загора излязоха на протест срещу инсталация за биогаз"}
{"url": "https://offnews.bg/koloezdene/majkal-uuds-specheli-17-ia-etap-na-vueltata-jejts-ostana-lider-687953.html", "text": "Състезаващият се за отбора на \"Cannondale\" Майкъл Уудс спечели 17-ия етап от колоездачната обиколка на Испания. Канадецът измина трасето от 157 километра от Гечо до Балкон де Биская за 4:09.48 часа.Втори на 5 секунди финишира белгиецът Дилан Тюнс (BMC), а трети с 10 секунди изоставане е Давид де ла Крус (Sky) от Испания.Уудс стига до етапна победа в една от трите най-големи обиколки за втори път в кариерата си. Това е и второ негово участие във Вуелтата, а миналата година той завърши седми в генералното класиране.Иначе Саймън Йейтс (Mitchelton–Scott) запази червеното трико на лидер, след като завърши на 17-и в етапа, на 2:48 минути след победителя. Британецът има аванс от 25 секунди в общото подреждане пред Алехандро Валверде от \"Movistar\" и 1:22 минута пред Енрик Мас (Quick Step).Утре предстои 18-ия етап и в него ще бъдат изминати 186 километра от Ехеа де лос Кабайерос до Лейда.", "date": "2018.09.12", "title": "Майкъл Уудс спечели 17-ия етап на Вуелтата, Йейтс остана лидер"}
{"url": "https://offnews.bg/politika/kritichno-e-sastoianieto-na-informatcionnite-resursi-v-administratciat-687937.html", "text": "Сривът през август 2018 г. на системи и данни, поддържани от Агенция по вписванията към Министерството на правосъдието, е показателен за критичното състояние на информационните ресурси на централната администрация по отношение на непрекъсваемостта на работата на информационните системи.Това се посочва в отчет за състоянието на информационните ресурси в администрацията, който е приет на заседанието на правителството в сряда. Отчетът е изготвен от Държавна агенция \"Електронно управление\" (ДАЕУ).Към момента 111 администрации нямат план за възстановяване на данните, в съответствие с Наредбата за общите изисквания към информационните системи, регистрите и електронните административни услуги. За всички регистри и системи с бази данни следва да бъдат разработени и прилагани планове за възстановяване и за архивиране на данните, е посочено в отчета.В него се казва, че голяма част от критичната информация се поддържа на Еxcel или със средства, \"които не попадат в обхвата на корпоративните решения, включително MySQL, Access, файлови структури и др\". Системите за управление и за съхранение на данни следва да се окрупнят и версиите да се уеднаквят, като се прекрати ползването на версии, които вече не се поддържат от производителите, препоръчват от ДАЕУ.В отчета се препоръчва създаването на нов модел на финансиране на електронното управление и на информационните и комуникационни технологии в централната администрация, като управлението на средствата следва да се централизира и те приоритетно се насочват към използване на споделени решения.Препоръчва се също така заетите в сектора на електронното управление да бъдат стимулирани чрез \"конкурентно възнаграждение\". В отчета се посочва, че за близо година са положени сериозни усилия за повишаването на нивото на информационната сигурност в централната администрация, но остават проблеми, които системно се подценяват \"от голяма част от административните органи\":Прави се препоръка всички административни органи да заложат в тригодишните си бюджетни прогнози за 2019 г., 2020 г. и 2021 г. разходи за осигуряване на резервни копия и архив на данните от всички регистри и информационни системи. Трябва да бъдат предвидени тригодишните разгоди и за интеграция на системите, изискващи идентификация на потребители при заявяване и предоставяне на ЕАУ с хоризонталната система за е-автентикация, за техническа поддръжка и осигуряване на резервни копия на използваните от тях документооборотни системи и архив на данните, съдържащи се в тези системи, както и за защита срещу нежелан софтуер.Данните показват, че в държавната администрация на централно и на териториално ниво се поддържат общо 17 797 броя регистри. От тях 15 013 са свързани с предоставянето на административни услуги, а останалите 2 784 регистри – с други управленски дейности. Значителна част от електронните регистри, поддържани от първичните администратори на данни, са реализирани на MS Excel, се посочва в отчета. Състоянието на регистрите, като основен елемент от архитектурата на електронното управление, не кореспондира с тяхното съществено значение за предоставяне на електронни услуги и за въвеждане на комплексно административно обслужване, отчитат още от агенцията за електронно управление.От там припомнят, че от ноември 2018 г. влиза в сила задължението за използване на изцяло електронен документооборот през създадената и развивана от ДАЕУ Система за електронен обмен на съобщения (СЕОС). Към август 2018 г. реални участници в електронния обмен на документи са 470 администрации. Общият брой на подадените и обработени заявления за вписване или промяна на обстоятелства в Регистъра на участниците в електронен обмен на документи е 678.В Системата за сигурно електронно връчване - публична електронна административна услуга от ноември 2017 г. - към август 2018 г. са регистрирани близо 10 000 потребители, 420 фирми, 90 административни структури и 32 организации. Всички администрации ще бъдат задължени да създадат свои профили в системата за електронно връчване в срок до края на 2018 г., като по този начин значително ще се разширят възможностите за изцяло цифрово взаимодействие с администрациите.", "date": "2018.09.12", "title": "Критично е състоянието на информационните ресурси в администрацията, констатира доклад"}
{"url": "https://offnews.bg/politika/dps-kategorichni-sme-che-veche-ima-razlom-mezhdu-tcvetanov-i-borisov-687952.html", "text": "Ние от две седмици имаме извор на нестабилност и в ГЕРБ, основния политически субект. Разногласията между Цветанов и Борисов вече са публичен факт - категорично, заяви пред bTV депутатът от ДПС Йордан Цонев.Погледнете как реагира парламентарната група на ГЕРБ на промени, как се правят опити да бъде бламирано едно решение. Разбира се, авторитетът и волята на Борисов все още надделяват. Но това не означава, че вече - дори с просто око - не може и не трябва да се види едно различие. Има разлом, категоричен е Цонев.Нашият извод е, че в управляващата коалиция вече има втори източник на нестабилност - не само \"малката коалиция\", но и голямата партия, каза депутатът от ДПС.Според него \"малката коалиция\", тази на „Обединените патриоти”, е другият източник на нестабилност - \"агресивна тричленка, извор на агресивно говорене\".ДПС ще гласуват против оставките на министрите Нанков, Московски и Радев.Ние сме против кабинета, против тази коалиция и против всякакви рокади, които няма да доведат до нищо, каза още Йордан Цонев.", "date": "2018.09.12", "title": "ДПС: Категорични сме, че вече има разлом между Цветанов и Борисов"}
{"url": "https://offnews.bg/protesti/varnentci-trupat-nova-gramada-ot-kamani-pred-obshtinata-zaradi-vojnata-687956.html", "text": "Стотици варненци излязоха тази вечер на шествие в памет на балетиста Мартин Чикалов, Протестното шествие премина под мотото \"Поход за живот\".В него се включиха приятели и близки на Мартин Чикалов, представители на местните велоклубове, стотици граждани.Радио Варна съобщава, че нова \"грамада на гнева\" вече расте пред градската администрация - демонстрантите отново трупат камъни, за да изразят недоволството си от липсата на адекватни мерки срещу смъртта на велосипедисти и пешеходци.Първата грамада беше натрупана на мястото, на което през февруари 2013 г. се самозапали Пламен Горанов - в знак на протест срещу управлението на града.", "date": "2018.09.12", "title": "Варненци трупат нова грамада от камъни пред общината заради войната по пътищата"}
{"url": "https://offnews.bg/kultura/na-razhodka-iz-novia-digitalen-muzej-za-iziashtni-izkustva-v-parizh-s-687933.html", "text": "Технологиите вече са завладели ежедневието на огромна част от света. Сега обаче те навлизат в една привидно далечна за тях област - тази на изящните изкуства.По света вече са факт първите дигитални музеи за изящни изкуства, а последният такъв отвори врати в Париж.Френският Atelier des Lumières предлага прожекции на картини от началото на 20-ти век, включително на Густав Климт и Егон Шийл.Наскоро отворилият музей представя изкуството на големи автори върху 10-метрови стени на площ от 3300 квадратни метра, благодарение на 140 лазерни видеопрежектора, а усещането музея наподобява потапяне в платната на едни от най-известните художници в света.Според директора на Culturespaces - организацията, стопанисваща музея, както и още няколко културни пространства в Париж, Бруно Моние, именно свързването на технологиите с изкуството е пътят към разпространението му сред бъдещите поколения. Идеята за свързване на минало и настояще се загатва още на входната врата - един от най-модерните музеи се намира в сграда от 19 век. Изложбите са придружени от музикален фон, за който се грижат 50 високоговорителя, от които звучат произведенията на Вагнер, Шопен и Бетовен.В момента музеят се е фокусирал върху работата на Густав Климт по случай 100-годишнината от неговото рождение.", "date": "2018.09.12", "title": "На разходка из новия дигитален музей за изящни изкуства в Париж (снимки)"}
{"url": "https://offnews.bg/tenis/grigor-dimitrov-pred-debiut-na-turnira-vav-viena-687931.html", "text": "Най-добрият ни тенисист Григор Димитров за първи път ще участва в турнира от ATP 500 в столицата на Австрия - Виена.Настoящ шампион в турнира е Люка Пуй, който тази година също ще участва и ще може да защитава титлата си. През миналогодишното издание французинът победи на финала над Жо-Вилфред Цонга след 6:1, 6:4.Очертава се Димитров да бъде поставен като лидер в основната схема. Освен него участие в турнира са заявили и други сериозни играчи като Доминик Тийм, Кевин Андерсън, Джон Иснър, Кей Нишикори, Фабио Фонини, Диего Шварцман, Кайл Едмънд, Борна Чорич и Лука Пуй.През миналата година Григор получи специална покана за въпросната надпревара и бе близо да дебютира в нея, но в последния момент отказа участие. Турнирът стартира на 22-и октомври.", "date": "2018.09.12", "title": "Григор Димитров пред дебют на турнира във Виена"}
{"url": "https://offnews.bg/sviat/evroparlamentat-glasuva-za-lishavane-na-ungaria-ot-glas-v-es-687936.html", "text": "Европарламентът прие доклада, според който в Унгария са нарушени независимостта на съдебната система, медийните свободи, свободата на сдружаване и правата на евреите, ромите и мигрантите.Това може да доведе до активиране на член 7 от Договора на ЕС, което значи Будапеща да загуби правото си на глас в Съюза. Крайното решение обаче ще се вземе Съветът на ЕС.Докладът, изготвен от холандския евродепутат от \"Зелените\" Юдит Сарджентини, беше приет с 448 гласа \"за\", 197 \"против\" и 48 \"въздържал се\".Унгарският премиер Виктор Орбан заяви във вторник в Страсбург, че няма да се огъне пред \"изнудването от ЕС\". Според него процедурата по лишаване на Будапеща от глас в съюза е отмъщение заради отказа му да приюти бежанци от Африка и Близкия Изток.Първият зам.-председател на Еврокомисията Франс Тимерманс предупреди във вторник, че Комисията споделя изразените в доклада опасения най-вече по отношение на основните права, корупцията, отношението към ромите и независимостта на съдебната система. ", "date": "2018.09.12", "title": "Европарламентът гласува 'за' лишаване на Унгария от глас в ЕС"}
{"url": "https://offnews.bg/zdrave/kabinetat-otpusna-20-mln-leva-za-uvelichavane-na-kapitala-na-bolnitca-687938.html", "text": "Правителството отпусна 20 млн. лева за увеличаване на капитала на Университетска болница \"Св. Екатерина\". Средствата ще бъдат използвани за реализиране на инвестиционните намерения на лечебното заведение, с цел - създаване на възможности за прилагане на най-съвременни и ефективни методи и технологии за диагностика и лечение.Заедно с това ще се подобри възможността за посрещане на нарастващите потребности на населението от своевременна и качествена здравна помощ, обявиха от правителствената пресслужба. ", "date": "2018.09.12", "title": "Кабинетът отпусна 20 млн. лева за увеличаване на капитала на болница \"Св. Екатерина\""}
{"url": "https://offnews.bg/futbol/postaviha-balakov-v-otbor-na-veka-na-shtutgart-s-trima-svetovni-shampi-687902.html", "text": "Легендата на Щутгарт Красимир Балъков получи голямо признание от друг бивш футболист, който има същия статут за германския клуб.Настоящият главен мениджър на Етър попадна в отбора на века на “швабите”, който Ханзи Мюлер сформира за вестник “Билд”, цитиран от \"24 часа\". Както изданието правилно отбелязва, и самият Мюлер, който 13 г. носи екипа на Щутгарт, би трябвало да бъде в него, но той, естествено, не се е посочил.Балъков е избран сред най-добрите халфове във вече 125-годишната история на “швабите”. Пред “Билд” Мюлер коментира избора си така: “Красимир Балъков за мен е емблемата на магическия триъгълник, който беше гениален.”Българинът оформи въпросния триъгълник заедно с Джоване Елбер и Фреди Бобич след пристигането си в Щутгарт през лятото на 1995 г. от Спортинг (Лисабон). Офанзивното трио направи суператрактивна играта на “швабите”, а това се осребри със спечелването на купата на Германия през 1997 г.В идеалния състав на Щутгарт освен Балъков влизат трима световни шампиони.Това са Гуидо Бухвалд и Юрген Клинсман, които спечелиха с бундестима мондиала през 1990 г. в Италия, и Сами Кедира, триумфирал с Германия преди 4 г. в Бразилия.Останалите в отбора на Мюлер са: вратарят Савицки и Бордон, Фьорстер, Шлинц, Какау, Гомес и Гайгер.", "date": "2018.09.12", "title": "Поставиха Балъков в отбор на века на Щутгарт с трима световни шампиони"}
{"url": "https://offnews.bg/politika/indonezia-otkriva-konsulstvo-v-bansko-687920.html", "text": "Правителството прие решение за откриване на консулство на Република Индонезия в Република България.То ще е ръководено от почетно (нещатно) консулско длъжностно лице със седалище в гр. Банско и с консулски окръг, обхващащ територията на област Благоевград.Правителството взе решение и за назначаване на почетен консул. Борислав Митков Петров е дипломиран инженер със специалност „Изчислителна техника“. В периода септември-декември 1990 г. е заемал длъжността „Ръководител кацане“ в „Навигационно обезпечаване на полетите“ в Министерство на отбраната.От 1992 г. е собственик на фирма с предмет на дейност инвестиции, туризъм, внос, експорт и реекспорт, консултантски услуги.От 2013 г. е генерален мениджър на дружество с предмет на дейност инвестиции, внос, експорт и реекспорт, предоставяне на консултантски услуги за Индонезия.Петров е член на управителния съвет на Европейската Индо-азиатска асоциация за бизнес, култура и приятелство.", "date": "2018.09.12", "title": "Индонезия открива консулство в Банско"}
{"url": "https://offnews.bg/politika/kabinetat-otpusna-16-mln-leva-za-vaksini-i-remont-na-darzhavni-bolnit-687924.html", "text": "Правителството одобри допълнителни средства в размер на 16 100 000 лева по бюджета на Министерството на здравеопазването за 2018 г.На НЗОК ще бъдат предоставени 8 млн. лева, с които ще бъдат заплатени разходи за ваксини за рак на маточната шийка и контрол и лечение на ротавирусните гастроентерити; дейности за здравно неосигурени лица, включващи комплексно диспансерно наблюдение при пациенти с кожно-венерически и психиатрични заболявания и интензивно лечение; дейности за здравно неосигурени жени и за разликата в потребителската такса, която не се заплаща от пенсионерите.Останалите 8,1 млн. лева ще бъдат предоставени като капиталови трансфери на болници с над 50% държавно участие за капиталови разходи за основен ремонт, ремонт, свързан с преустройството на лечебните заведения и/или закупуване на дълготрайни материални активи.Ще се увеличат разходите по бюджета на Министерство на здравеопазването за 2018 г. по „Политика в областта на диагностиката и лечението“, бюджетна програма „Осигуряване на медицинска помощ на специфични групи от населението“. Идеята е с допълнителните средства болниците да оптимизират дейността си и да реализират по-ефективни разходни политики, обявиха от правителствената пресслужба.", "date": "2018.09.12", "title": "Кабинетът отпусна 16 млн. лева за ваксини и ремонт на държавни болници"}
{"url": "https://offnews.bg/politika/borisov-shte-vodi-delegatcia-na-obshtoto-sabranie-na-oon-687928.html", "text": "Премиерът Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН).Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“.Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.", "date": "2018.09.12", "title": "Борисов ще води делегация на Общото събрание на ООН"}
{"url": "https://offnews.bg/kultura/leni-kravitc-se-zavrashta-v-sofia-dogodina-687926.html", "text": "Световноизвестният музикант Лени Кравиц се завръща в България за голямо шоу на 4 май 2019 г. в столичната \"Арена Армеец\", съобщават организаторите от Sofia music enterprises.Вдъхновен от соул, рок и фънк звученето на 60-те и 70-те години, музикантът, композитор и продуцент е носител на 4 поредни награди \"Грами\" и поставя рекорд за най-много спечелени награди в категория „Най-добро мъжко вокално рок изпълнение“.От издаването на първия албум на Кравиц - \"Let Love Rule\", през 1989 г. до днес, музикантът има над 40 милиона продажби по целия свят. Той е работил заедно с музикални икони като Мадона, Aerosmith, Принс, Дейвид Бауи и Мик Джагър, както и с млади звезди като Джей Зи, Дрейк, Avicii и Алиша Кийс.На 7 септември излезе единадесетия студиен албум на изпълнителя – \"Raise Vibration\", в който остава верен на стила си, а звученето на албума е изключително характерно. Той самият казва: „Искам да предам своето послание за единност. Още от \"Let Love Rule\" до \"Raise Vibration\" искам музиката да мотивира и вдъхновява!“С подкрепата на дългогодишния си приятел и сътрудник китаристът Крейг Рос, който също участва в създаването на албума \"Raise Vibration\", Кравиц сам продуцира и изпълнява всичко - от китара, бас, барабани и пиано до бонго, камбанки, клавишни инструменти и синтезатори, ситар, калимба и други.", "date": "2018.09.12", "title": "Лени Кравиц се завръща в София догодина"}
{"url": "https://offnews.bg/drugi/40-godini-ot-smartta-na-supershveda-na-formula-1-687915.html", "text": "Днес се навършват 40 години от смъртта на пилота от Формула 1 Рони Петерсон. Макар никога в кариерата си да е ставал шампион, шведът е считан за най-доброто, което скандинавската страна е предлагала в автомобилния спорт.До ден днешен Супершведа е считан за един от най-силните пилоти, които не са печелили световната титла редом до състезатели като Лоренцо Бандини, Жил Вилньов и сър Стърлинг Мос.Роден в Йоребо на 14 февруари 1944 година, Бенгт Рони Петерсон още от малък започва да се състезава в картинг надпревари. С течение на годините шведът бързо си пробива път сред най-добрите картинг състезатели в Европа изобщо. След успехите си там логичната стъпка са едноместните болиди.Благодарение на баща си, който работи като пекар и Свен Андерсон, Рони влиза в шведската Формула 3 със самостоятелен бодид – Свебе който е променен 1-литров Брабам. Още в началото той показва скорост и умения, които карат италианския конструктор Текно да го привлекат за сезон 1968. Партньорството е успешно и Рони взима на два пъти титлата в Швеция. През 1969 година печели и поддържащата Ф1 надпревара в Монако.Рони влиза във Формула 1 през 1970 г. и още на следващата завършва втори с неособено конкурентния болид на Марч. През същата година е шампион и в европейската Формула 2. През 1973 година преминава в Лотус и след 4 победи е 3-и в общото класиране, само на 3 точки за съотборника си Фитипалди.Петерсон решава да премине в Марч за 1976 и след това в Тирел за 1977 година, където кара 6-колесния болид на тима. Там няма особени успехи и се връща в екипа на Колин Чапман.През 1978 година на Монца за Гран при на Италия обаче е замесен в масова катастрофа на старта и има тежки контузии на краката. По-късно през нощта умира, след като получава асимптоматична мастна емболия.", "date": "2018.09.12", "title": "40 години от смъртта на Супершведа на Формула 1"}
{"url": "https://offnews.bg/ikonomika/1-7-mlrd-leva-e-izlishakat-v-biudzheta-kam-kraia-na-iuni-687921.html", "text": "1,713 млрд. лева е излишъкът в бюджета в края на първото полугодие. Това стана ясно от одобрения от правителството доклад за касовото изпълнение на консолидираната фискална програма за първото полугодие на 2018 година.Постъпилите приходи и помощи по КФП към 30.06.2018 г. са в размер на 19,21 млрд. лв., като отчитат ръст от 9,9 на сто спрямо същия период на предходната година.Данъчните постъпления нарастват в номинално изражение с 10,2 на сто спрямо полугодието на 2017 г. Неданъчните приходи имат ръст от 9,5 на сто спрямо отчетените за първите шест месеца на 2017 г., а приходите от помощи остават номинално близки до отчетените към месец юни на предходната година.Общата сума на данъчните постъпления (вкл. приходите от осигурителни вноски) към края на месец юни възлиза на 16,021 млрд. лв., което представлява 51,4 % от годишните разчети. Съпоставени с първото полугодие на 2017 г., данъчните постъпления нарастват номинално с 10,2% (1,482 млрд. лв.). В структурно отношение най-значителен ръст се отчита при постъпленията от осигурителни вноски и косвени данъци.Приходите в частта на преките данъци са в размер на 3,113 млрд. лв., което е 54,1% от годишните разчети за 2018 година. Съпоставени с първото полугодие на предходната година, приходите в групата нарастват с 12,4%.Приходите от косвени данъци са в размер на 7,646 млрд. лв., което е 50,4% от разчетите по ЗДБРБ за 2018 година. Постъпленията от ДДС са в размер на 5,101 млрд. лв. или 52,2% от планираните за годината и с 370,5 млн. лв. повече спрямо същия период на 2017 година. Невъзстановеният данъчен кредит на фирми към 30.06.2018 г. е в размер на 61,1 млн. лева. Приходите от акцизи възлизат на 2,408 млрд. лв. (46,8% от разчетените за годината). Постъпленията от мита са 118,2 млн. лв. или 62,2% от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6% изпълнение на годишните разчети.Приходите от социално и здравноосигурителни вноски са 4,584 млрд. лв., което представлява 50,2% от разчетените за годината. Съпоставено със същия период на предходната година приходите от осигурителни вноски нарастват номинално с 13,8% (555,6 млн. лева).Неданъчните приходи са в размер на 2,491 млрд. лв., което представлява 53% изпълнение на годишните разчети.Приходите от помощи са в размер на 697,9 млн. лева.Разходите по консолидираната фискална програма (вкл. вноската на Република България в бюджета на ЕС) към края на месец юни 2018 г. възлизат на 17,497 млрд. лв., което е 44,5% от годишните разчети. За сравнение - разходите по КФП към юни 2017 г. бяха в размер на 15,737 млрд. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз.Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал са основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи, става ясно от доклада.За разлика от предходната година, когато разходите по сметките за средства от ЕС към полугодието бяха ниски, през настоящата година се наблюдава известно активизиране при усвояването на европейските средства, като именно по-високите разходи по европейските програми и фондове са основната причина за отчетения ръст при капиталовите разходи за полугодието.Нелихвените разходи са в размер на 16,496 млрд. лв., което представлява 44,3% от годишните разчети. Текущите нелихвени разходи към 30.06.2018 г. са в размер на 15,153 млрд. лв. (48,7% от разчета за годината), капиталовите разходи (вкл. нетния прираст на държавния резерв) възлизат на 1,313 млрд. лв. (21,4% от разчетите към ЗДБРБ за 2018 г.), предоставените текущи и капиталови трансфери за чужбина са в размер на 29,0 млн. лв. Лихвените плащания са в размер на 424,2 млн. лв. или 58,7% от планираните за 2018 година.Частта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от I 7 май 2016 година.Размерът на фискалния резерв към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други.", "date": "2018.09.12", "title": "1,7 млрд. лева е излишъкът в бюджета към края на юни"}
{"url": "https://offnews.bg/obshtestvo/uchilishtata-otlichnitci-na-maturite-razpredeliat-2-5-mln-leva-za-dop-687919.html", "text": "Близо 2,5 млн. лева ще бъдат дадени за допълнителни стипендии в училищата, показали най-високи резултати на матурите. Допълнителните трансфери (2 482 195 лв.) по бюджетите на общини бяха одобрени днес от правителството на заседанието му.Средствата са разпределени между 78 общински училища, постигнали най-високи резултати по задължителната за всички завършващи гимназия матура по български език и литература и за висок успех по математика. Условията и редът за разпределението им са определени със заповед на министъра на образованието Красимир Вълчев.Целта на политиката е стимулиране на по-високото качество на образованието в училище.. Средствата идват от бюджета на Министерството на образованието и науката за 2018 г.", "date": "2018.09.12", "title": "Училищата отличници на матурите разпределят 2,5 млн. лева за допълнителни стипендии"}
{"url": "https://offnews.bg/obshtestvo/pravitelstvoto-otpusna-36-mln-leva-za-obhoda-na-gabrovo-687930.html", "text": "Правителството отпусна допълнителни средства от централния бюджет в размер до 36,2 млн. лв. по бюджета на Министерството на регионалното развитие и благоустройството за 2018 г. за финансиране изграждането на „Обход на гр. Габрово“ - Фаза I.Те са част от предвидените в държавния бюджет за изпълнението на проекта през 2018 г. до 100 млн. лв.С изграждането на „Обход на гр. Габрово“ - Фаза I значително ще се намали времето за пътуване и извеждане на транзитния трафик извън гр. Габрово, като се облекчава трафикът в национален и международен мащаб и ще се повиши безопасността за пътуващите.Разглеждан в съвкупност с тунел под връх Шипка, проектът, след неговата цялостна реализация, ще осигури една от най-преките пътни връзки между Северна и Южна България по направлението на общоевропейски коридор № IX. Съкращаването на времето за пътуване, чрез изграждане на подобни връзки води до намаляване на задръстванията, с което се намалява отделянето на вредни емисии в околната среда и се постига положителен екологичен ефект, обявиха от правителствената пресслужба.Предвижда се средствата да се използват от Агенция „Пътна инфраструктура“ за разплащане на строително-монтажни работи, строителен надзор и проектиране на разширен идеен проект на тунел под връх Шипка.", "date": "2018.09.12", "title": "Правителството отпусна 36 млн. лева за обхода на Габрово"}
{"url": "https://offnews.bg/temida/prokuraturata-poiska-otstraniavaneto-na-zam-ministar-s-povdignati-obv-687929.html", "text": "Софийска градска прокуратура (СГП) е внесла в Районен съд гр. София (СРС) искане за отстраняване от длъжност на заместник-министъра на транспорта Ангел Попов.Искането за отстраняването му идва няколко месеца, след като стана ясно, че спрямо него има внесен обвинителен акт. На 29 март 2018 г. прокуратурата го обвини в измама - престъпление по чл. 209, ал.1 от НК.Тогава обаче магистратите не настояха той да напусне поста си в транспортното министерство. Попов, който е известен във ведомството с прякора Геле Линейката, преди време даде култово интервю за за медията ни, което хвърля светлина върху цялостния мироглед на висшия чиновник - .Заместникът на Московски се смята за назначение на НФСБ.Въз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание.В хода на досъдебното производство е установено, че на неустановена дата през месец август 2012 г. в град София, с цел да набави за себе си имотна облага в размер на 8000 евро Попов е възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт, съобщават от прокуратурата.Макар деянието, за което е предаден на съд Попов да е извършено през 2012 г., от новопостъпила информация по делото към момента на Попов е възложен контрола по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт.", "date": "2018.09.12", "title": "Прокуратурата поиска отстраняването на зам.-министър с повдигнати обвинения"}
{"url": "https://offnews.bg/temida/25-godishen-bez-knizhka-i-veroiatno-drogiran-e-prichinil-smartta-na-ba-687934.html", "text": "25-годишен неправоспособен младеж е причинил смъртта на 38-годишния балетист от Варна Мартин Чикалов.От прокуратурата съобщиха, че като обвиняем за причиняване на смърт по непредпазливост е привлечен мъж с инициали П.З. Той е задържан за срок до 72 часа с постановление на прокуратурата. Повдигнато му е обвинение за извършено деяние по член 343, ал. 3 от НК, което се наказва с лишаване от свобода от 3 до 15 години. Текстът се отнася за причиняване на телесна повреда или смърт при шофиране след употреба на наркотични вещества или алкохол. Назначени са експертизи, включително са взети проби от водача за употреба на наркотици, резултатите от които предстои да излязат.Тежкият инцидент е станал на 10 септември тази година около 19.50 часа на бул. „Приморски“, близо до кръстовището с ул. „Македония“ във Варна. Водачът на автомобил „БМВ“ удря велосипедист и напуска местопроизшествието. Вследствие на инцидента 38-годишният велосипедист е починал, уточняват от прокуратурата.По-късно автомобилът е намерен изоставен на бул. „Цар Освободител“. По регистрационния му номер полицията във Варна установила собственика - 25-годишният и неправоспособен младеж. На 11 септември той се е предал в присъствието на адвоката си. Той е неправоспособен водач, никога не е притежавал свидетелство за управление на автомобил. Съставяни са му два акта за управление на МПС като неправоспособен водач – през 2010 г., когато е бил още непълнолетен, и през 2017 г.В рамките на разследването са разпитани множество свидетели, станали очевидци на пътно-транспортното произшествие, извършено е претърсване и оглед на автомобила под ръководството на прокурор в Окръжната прокуратура.След изтичане на 72-часовото задържане прокуратурата ще внесе искане във Варненския окръжен съд за вземане на постоянна мярка за неотклонение „Задържане под стража“.Снощи във Варна се проведе шествие под наслов „Поход за живот“. Поводът е смъртта на Мартин Чикалов, балетист в Държавната опера в морския град. Мартин е живеел само със своята майка. Във Фейсбук негови приятели и близки призоваха за даряване на средства за погребението му. Парите вече са събрани, а погребението на Мартин е планирано за днес.", "date": "2018.09.12", "title": "25-годишен без книжка и вероятно дрогиран е причинил смъртта на балетиста Мартин Чикалов"}
{"url": "https://offnews.bg/politika/tcatcarov-s-kritiki-kam-ninova-i-simeonov-zaradi-tragediata-kraj-svoge-687927.html", "text": "Главният прокурор Сотир Цацаров разкритикува лидерът на БСП Корнелия Нинова и вицепремиерът Валери Симеонов заради техни изказвания по повод тежката катастрофа край Своге, при която загинаха 17 души. Той назова Нинова и Симеонов поименно, но от думите му се разбра, че говори за тях двамата. Цацаров обаче подчерта, че коментарът му не е политически. \"С риск да засегна някой ще кажа - беше изтървана фраза, която звучеше така: \"Убихте 17 човека\". Много е лесно да се раздават присъди в зала. Ще цитирам политик, който в предаване на една от двете основни телевизии, каза: \"Не се прави политически рейтинг върху трупове\", коментира Цацаров по адрес на изказване на лидера на БСП от миналата седмица. През последните дни вицепремиерът Валери Симеонов пък обяви, че всичко по случая било ясно и министрите, които си подадоха оставките, не носели вина за станалото. Главният прокурор се изказа остро и срещу тези твърдения.Цацаров призова темата със Своге да не се използва за политически цели. \"Това не е красиво, грозно е\", каза той. ", "date": "2018.09.12", "title": "Цацаров с критики към Нинова и Симеонов заради трагедията край Своге"}
{"url": "https://offnews.bg/obshtestvo/mestim-strelkite-za-posledno-prez-2019-g-kazvame-do-april-dali-ostav-687922.html", "text": "Европейската комисия предложи днес да се сложи край на смяната на часовото време в целия Европейски съюз.Ако предложението се приеме от Европарламента и Съвета, държавите няма да имат възможността да запазят сегашния режим, при който минават от лятно на зимно часово време и обратното, както се обсъждаше първоначално. Те ще могат да изберат само едно от двете и да го запазят за постоянно.С други думи, всяка държава, включително България, трябва да избере едно от двете за постоянно - лятно или зимно часово време. Крайният срок да го направи е април 2019 г.Последното задължително местене на стрелките за преминаване към лятното часово време ще е на 31 март 2019 г. Държавите, които избират за постоянно зимното часово време, ще сменят часа за последно на 27 октомври 2019 г.След тази дата сезонните смени на часовото време вече няма да са възможни, предвижда проектът на ЕК, който трябва да бъде гласуван най-късно до март 2019 г.Комисарят на ЕС по въпросите на транспорта Виолета Булц допълни: \"Ние предлагаме сезонната смяна на часовото време да се премахне от следващата година. Благодарение на амбициозния график гражданите ще усетят ползите възможно най-скоро. Сега приканваме държавите членки и предприятията да извършат необходимата подготовка, за да се осигури координиран подход в целия ЕС\".Защо Комисията предлага тези промени?Разпоредбите за лятното часово време са въведени от европейските държави през миналия век с цел да се пести енергия, по-специално по време на войните или по време на петролната криза през 70-те години. От 1980 г. насам ЕС постепенно прие законодателни разпоредби, благодарение на които бяха отстранени различията между националните графици за смяна на часовото време. Сега, през 2018 г., обаче проучвания показват, че икономиите на енергия са незначителни, а гражданите все повече се оплакват, че смяната влияе неблагоприятно върху тяхното здраве.По искане на Европейския парламент през лятото на 2018 г. Комисията проведе обществена консултация по въпроса. 84% от 4,6-те милиона отговора са за премахване на смяната на часовото време.", "date": "2018.09.12", "title": "Местим стрелките за последно през 2019 г., казваме до април дали оставяме лятното или зимното часово време"}
{"url": "https://offnews.bg/drugi/startira-ultramaratonat-sofijski-manastiri-2018-687891.html", "text": "В края на тази седмица, от петък до неделя, 14-ти, 15-ти и 16-ти септември 2018 г., ще се проведе тридневното ултра състезание по планинско бягане и планинско колоездене „Софийски манастири” 2018. Тази година за първи път надпреварата ще бъде в пълния си формат – три дни, три ултра етапа – общо 218км с +5850м сумарна положителна денивелация в пълна обиколка на Софийската котловина.В средата на месец август тази година ултрамаратонецът Андрей Гридин първи изпробва това изключително изпитание на човешките възможности, като в рамките на само два дни успешно се справи с 218-километровата дистанция. Маршрутът обикаля Софийската Света гора, като минава покрай 25 манастира от общо 40-те в околностите на София, и преминава последователно през 6 планини – Люлин, Витоша, Плана, Лозенска, Средна гора и Стара планина.„Софийски манастири“ е част от стартирания от „София 2018 – Европейска столица на спорта” проект за рекламиране на спорта посредством изкуството, историята и националните ценности, като начин за провокиране на амбицията за себедоказване и като основен мотиватор и двигател за спортното ежедневие на всеки.Планинският маратон, ултрамаратон и крос-кънтри планинско колоездене „Софийски манастири“ се проведе за първи път през септември 2016 г., като състезанието беше само в един етап. Стартът беше от Клисурския манастир, а финалът при станцията на БЧК над село Лозен. Победител в бягането стана шампионът ни по планинско бягане и маратон Шабан Мустафа, а най-бърза при жените беше Елеонора Григорова. Крос-кънтри колоездачното състезание спечели Емил Стойнев, а при дамите триумфира Анелия Карагьозян.През втората година проектът приобщи нови трасета и нови манастири, като състезанието през 2017-та беше в два етапа. Първият етап стартира от Клисурски манастир и завърши при БЧК над с.Лозен, а вторият – от с.Лозен до с.Байлово, родното село на писателя Елин Пелин. Победители станаха Константин Атанасов при бегачите и гръка Константинос Константинидис при велосипедистите, а в общото класиране на дамите безапелационно купите съответно вдигнаха Мария Николова и Анелия Карагьозян.Тази година проектът на Сдружение Маратон достигна своя завършен вид. Обиколката на Софийското поле вече е пълна. Ултра състезанието ще се проведе в три етапа, в рамките на три поредни дни. Форматът на ултра състезанието за планински бегачи у колоездачи е изключително разчупен. Не е задължително участието и в трите състезателни дни. За всеки от трите етапа ще има отделно класиране, а ще има и общо класиране по сумата от времената в трите етапа. Затова е възможно да участвате само в един или два от етапите. Освен това има и по-къси дистанции за бегачите във всеки от дните. Въпреки че официалният срок за записване за участие вече изтече, все пак има възможност да се регистрирате за участие. За целта трябва да изпратите и-мейл на организаторите на адрес office@marathon.bg, в който да напишете вашето име, възрастова група, телефон за контакт и да отбележите точно в кои от етапите и дистанциите на състезанието „Софийски манастири” 2018 желаете да участвате. Ще може да заплатите таксата за участие на място, в деня на старта.Може да намерите подробна информация за състезанието „Софийски манастири” 2018 на сайта на организаторите www.marathon.bg/sm18/Организаторите от Сдружение „Маратон“ се надяват с развитието на този проект да осигурят не само трасе за един емблематичен за столицата колоездачен и бегови пробег, но и възможност за поклоннически маршрут, който всеки, съобразно избора си и способностите си, може да използва на части или в цялост. За тази цел по трасето поетапно организаторите поставят и трайни обозначителни знаци и табели, водещи към манастирите, местностите и различни други забележителности по пътя, които не само ще са в помощ на участниците в „Софийски манастири”, но и в бъдеще ще насочват всички туристи, решили да се движат по маршрута или по някоя част от него. Освен табелите, за самото състезание организаторите ще маркират цялото трасе и с червено-бели найлонови ленти и еко-спрей с ярък цвят. Подробности за цвета и вида на маркировката ще бъдат дадени преди старта.„Софийски манастири” 2018 се организира в чест на празника на град София от Сдружение „Маратон”, фондация „София 2018 – Европейска столица на спорта” и Столична община, с подкрепата на Sport Box, Doltcini, SEOS и SKI.BG.Времето през уикенда обещава да е слънчево и просто прекрасно, затова не се колебайте и участвайте и Вие. Емоциите са гарантирани!", "date": "2018.09.12", "title": "Стартира ултрамаратонът \"Софийски манастири\" 2018"}
{"url": "https://offnews.bg/politika/pravitelstvoto-predlozhi-na-prezidenta-da-osvobodi-s-ukaz-mladen-marin-687925.html", "text": "Министерският съвет прие решение, с което предлага на президентът я да издаде указ за прекратяване на правомощията на главния секретар на Министерството на вътрешните работи главен комисар . Маринов трябва да бъде освободен от поста си във връзка с номинацията му за министър на вътрешните работи. Очаква се кандидатурата му да бъде .Маринов пое поста на главен секретар с указ на президента от 9 май 2017 г., след като беше поканен от новоназначения по това време вътрешен министър Валентин Радев.  Преди това Маринов оглавяваше Столичната дирекция на вътрешните работи, където беше назначен от правителството на Пламен Орешарски през 2014 г. със заповед на тогавашния министър на вътрешните работи в оставка Цветлин Йовчев. Името на Маринов се свързва пряко с охраната на парламента и сградата на Министерския съвет по време на антиправителствените протести от 2013 г.  От 1991 г. Маринов заема изпълнителски и ръководни длъжности в структурата на СДВР, сред които началник на отдел „Охранителна полиция“ и заместник-директор на столичната дирекция. През 1997 г. получава магистърска степен от Висшия институт за подготовка на офицери и научно-изследователска дейност - МВР, а през 2005 г. завършва право в УНСС.", "date": "2018.09.12", "title": "Правителството предложи на президента да освободи с указ Младен Маринов"}
{"url": "https://offnews.bg/temida/tcatcarov-otreche-che-shte-stava-konstitutcionen-sadia-687908.html", "text": "Поне засега главният прокурор Сотир Цацаров няма намерение да става конституционен съдия. Това се разбра от думите му пред журналисти в Народното събрание. През последните месеци все повече се заговори за това, че Цацаров най-вероятно  ще облече конституционна тога, а скоро предстои избирането на нови попълнения в Конституционния съд (КС). Мандатът на четирима от съдиите от 12-членния КС приключва на всеки 3 години. През ноември от съда ще си тръгнат на Румен Ненков и Стефка Стоева от квотата на съдебната власт, Кети Маркова от тази на президента и Цанка Цанкова от парламентарната. До 12 ноември парламентът, президентът и върховните съдии трябва да решат кои да са техните заместници.Именно това беше причината днес Цацаров да бъде попитан дали няма да напусне предсрочно поста си на главен прокурор, за да облече конституционната тога. Попитан дали има истината в твърденията, той отговори: \"Има истина в твърденията, че от тук ще тръгна към Съдебната палата, а не към Конституционния съд\". После той уточни, че до края на мандата му на главен прокурор не остават няколко месеца, а повече от година. От отговора му обаче се разбира единствено, че при сегашното попълване на нови съдии в КС, той няма да стане част от съда. Попитан какви са професионалните му планове след изтичането на мандата, той обясни: \"Аз разсъждавам за себе си така - мандатът не е смисълът на моя живот. Моят живот, мойте приятели, моето семейство, моята кариера - тя не свършва с мандата. За всеки настъпва края на мандата, все някога настъпва края на мандата. Вечни хора няма. Ама да си мислиш, че живота ти е мандатът - това значи да си сбъркан, нещо да не ти работи както трябва. Аз си мисля, че животът ми не е мандатът. Имам живот и след мандата\".Едно от другите имена, които се спряга за евентуално ново попълнение в КС, е това на бившия председател на Народното събрание и настоящ министър на правосъдието Цецка Цачева. Междувременно днес депутатите гласуват процедурните правила, по които ще избират хората от квотата на парламента, които ще станат конституционни съдии.", "date": "2018.09.12", "title": "Цацаров отрече, че ще става конституционен съдия"}
{"url": "https://offnews.bg/futbol/krasen-kralev-noviat-stadion-mozhe-da-e-nalitce-sled-maksimum-dve-god-687923.html", "text": "Спортният министър Красен Кралев сподели в предаването \"Здравей България\" по НОВА, че е напълно реално до две години националният отбор да има нов стадион.Изказването му е по повод вчерашното изявление на премиера Бойко Борисов. Кралев обаче подчерта, че за целта има едно голямо условие – България да продължи с добрите си резултати.\"каза Кралев.", "date": "2018.09.12", "title": "Красен Кралев: Новият стадион може да е налице след максимум две години"}
{"url": "https://offnews.bg/politika/za-bsp-sofia-9-i-septemvri-oshte-e-den-na-svobodata-687916.html", "text": "БСП-София все още нарича преврата на 9-и септември Ден на свободата. Днес от столичната организация на Столетницата изпратиха прессъобщение, което започва така:От текста става ясно и че демокрацията ни е отнела много.Той се обявява и за задълбочаване на отношенията между България и Куба.Според Паргов сега БСП пише визия за една по-различна политика.", "date": "2018.09.12", "title": "За БСП-София 9-и септември още е Ден на свободата"}
{"url": "https://offnews.bg/obshtestvo/mon-shte-plati-obuchenieto-na-marselo-iliev-v-kejmbridzh-i-za-akademic-687917.html", "text": "Правителството реши чрез бюджета на Министерството на образованието и науката да бъдат изплатени 18 690 британски лири в левова равностойност за обучението на Марсело Илиев в Cambridge School of Visual & Performing Arts, Великобритания.Сумата представлява три вноски от по 6 230 британски лири за трите семестъра от обучението му през академичната 2018/2019 година.За оказването на финансовата помощ от Министерството на образованието и науката за период от две академични години (2017/2018 г. и 2018/2019 г.) Марсело Илиев пое ангажимента и участва в инициативи на Министерството за насърчаване обхващането и задържането на деца и ученици в задължителна предучилищна и училищна възраст в образователната система.", "date": "2018.09.12", "title": "МОН ще плати обучението на Марсело Илиев в Кеймбридж и за академичната 2018/2019 г."}
{"url": "https://offnews.bg/politika/v-svilengrad-veche-niama-da-ima-bezmitna-zona-687918.html", "text": "Правителството прекратява статута на Свободна зона Свиленград като свободна зона по смисъла на чл. 3 от Указ № 2242.Решението беше взето на днешното заседание на Министерския съвет.По този начин се предвижда по отношение на „Свободна зона – Свиленград“ ЕАД да се предприемат действия за прекратяване на статута й на свободна зона, а съответно дейността на дружеството да се подчинява на общия режим.Това ще даде възможност за привличане на български и чуждестранни инвеститори и ще допринесе за реализиране потенциала за развитие на инфраструктурата в региона, използвайки близостта до границата с Гърция и достъпа до транспортен коридор № IV, свързващ Европа с Турция, обявиха от правителствената пресслужба.", "date": "2018.09.12", "title": "В Свиленград вече няма да има безмитна зона"}
{"url": "https://offnews.bg/politika/deputatite-glasuvat-utre-ostavkite-na-trimata-ministri-obnovena-687890.html", "text": "Оставките на министрите Нанков, Радев и Московски ще бъдат подложени на гласуване в Народното събрание утре.В началото на днешния парламентарен ден актът на Министерския съвет за освобождаването на тримата министри все още не беше внесен в деловодството на парламента. В 10 часа обаче той е постъпил, обяви зам.-председателят на Народното събрание Емил Христов. Освобождаването на Нанков, Радев и Московски ще бъде обсъдено и гласувано след ветото на президента върху промените в Административнопроцесуалния кодеск (АПК), а след оставките на министрите депутатите ще разгледат на второ четене изменение в Закона за движение по пътищата, което предвижда въвеждането на колани и видеорегистратори в автобусите.По-рано днес социалистът Драгомир Стойнев поиска да разбере защо оставките на министрите на транспорта, на регионалното развитие и на вътрешните работи не са част от програмата за работа на парламента за тази седмица. От БСП дори заподозряха, че управляващите са се разколебали дали да правят рокадите във властта. \"Колко Коалиционни съвети трябва да се проведат, за да стане ясно дали ще има промени в Министерски съвет или не?\", попита депутатът БСП. Той се обърна към мнозинството и ги предупреди, че няма да избягат от дебата по темата. Социалистът призова точката да бъде добавена още днес, за да не се правят промени в седмичната програма всеки ден.  Председателят на парламента Цвета Караянчева отговори, че ако беше добавила точката без да е внесена, депутатите т БСП пак нямало да са доволни.  \"Ако я бях включила предварително щяхте да питате защо го включвам без да има нищо внесено\", коментира тя. След поредния коалиционен съвет в началото на тази седмица бяха обяви имената на заместниците на тримата министри, чиято оставка беше поискана от премиера Бойко Борисов заради трагедията на пътя край Своге. За вътрешен министър беше предложен досегашният главен секретар на МВР . За Министерството на транспорта - досегашният зам.-министър на икономиката . А за министър на регионалното развитие предложена беше  - депутат от ГЕРБ, зам.-председател на комисията по регионална политика в парламента и бивш заместник-кмет на Враца.", "date": "2018.09.12", "title": "Депутатите гласуват утре оставките на тримата министри (обновена)"}
{"url": "https://offnews.bg/futbol/vratariat-na-frantcia-posochi-naj-opasnite-si-dushmani-687898.html", "text": "Вратарят на Тотнъм и националния отбор на Франция Уго Лорис сподели кои са най-опасните нападатели в света, срещу които е играл в кариерата си. На първо място сред душманите му е легендата на Реал Мадрид Раул Гонзалес.\"Играл съм срещу него от времето му в Реал и след това в Шалке 04. Той винаги успяваше да хвърли бърз поглед към вратаря, за да разбере къде се намира и да стреля в различен ъгъл.Просто потресаващ нападател. Не мога да пропусна и футболисти като Луис Суарес и Лионел Меси, които нямат нужда от представяне.Не ми е било лесно и срещу Педро Паулета от Пари Сен Жермен, докато все още бях вратар на Ница\", коментира световният шампион от Мондиал 2018.Лорис е чакан днес в съда в Лондон по обвинение за шофиране в нетрезво състояние.", "date": "2018.09.12", "title": "Вратарят на Франция посочи най-опасните си душмани"}
{"url": "https://offnews.bg/sviat/putin-zashtiti-obvinenite-za-otravianeto-na-skripal-rusnatci-v-tiah-n-687897.html", "text": "Руският президент Владимир Путин обяви, че няма \"нищо престъпно\" в хората, обвинени от британските власти в отравянето на бившия двоен агент Сергей Скрипал и дъщеря му Юлия с нервнопаралитично вещество.Обвиняемите са двамата руски граждани Александър Петров и Руслан Боширов. Според премиера Тереза Мей те са действащи офицери от руското военно разузнаване.Путин обаче заяви, че двамата са цивилни и скоро ще разкаже историите им, съобщи Би Би Си.Скрипал и Юлия бяха отровени в Солсбъри през март.\"Знаем кои са, открихме ги\", каза Путин в руския град Владивосток.\"Надявам се, че те ще излязат и ще разкажат всичко. Това би било най-добре за всички. Няма нищо специално там, нищо криминално, уверявам ви\", добави той.", "date": "2018.09.12", "title": "Путин защити обвинените за отравянето на Скрипал руснаци: в тях нямало нищо престъпно"}
{"url": "https://offnews.bg/ikonomika/zhp-gigantite-simens-i-shkoda-s-zhalbi-sreshtu-bdzh-za-novite-vlakove-687903.html", "text": "Провалът вече е пълен! Железопътните гиганти Сименс и Шкода внесоха жалби в КЗК срещу БДЖ-Пътнически превози по условията на обществената поръчка за закупуване на 42 нови влака, провери OFFNews.И двете жалби са входирани на 10 септември. На практика процедурата се обжалва от двете компании, които исторически са най-големите доставчици на българските железници през годините. Най-модерните ни локомотиви в момента са Шкода, а най-новите мотриси - Сименс Дезиро.Германската компания изрично е поискала спиране на обществената поръчка.Както OFFNews вече многократно обясни две години подготовка на търга за новите влакове не стигнаха на БДЖ да измисли честни условия за покупка на качествен подвижен състав. Въпреки изхарчените десетки хиляди левове за консултанти и кантори, в крайна сметка поръчката бе написана за бавни, енергоемки, остарели и неудобни влакове. Финансовата схема също е абсурдна. Планирано е сервизът на новите влакове, които биха дошли най-рано през 2024 г.,  да се плаща с парите от субсидията, която БДЖ получава по договора за предоставяне на обществена услуга. Тук обаче проблемът е, че този контракт изтича и изобщо не се знае дали ще бъде даден отново на БДЖ или на друг пътнически превозвач.И Сименс, и Шкода протестираха срещу дискриминационни условията на търга с официални писма до ръководството на БДЖ. Позицията на водещите световни производители обаче не бе взета под внимание от ръководството на железниците ни, все още водени от център-нападателя аматьор Владимир Владимиров.Според специалисти от сектора сега е много вероятно обществената поръчка, която ще глътне 675 милиона лева от джоба на българските данъкоплатци, да бъде спряна и да започне работата по нея от нулата.", "date": "2018.09.12", "title": "Жп гигантите Сименс и Шкода с жалби срещу БДЖ за новите влакове"}
{"url": "https://offnews.bg/ikonomika/poreden-gaf-patnitci-ot-livan-vlezli-v-es-bez-proverka-na-letishte-so-687910.html", "text": "За пореден пропуск в сигурността на Летище София научи OFFNews от отлично осведомен източник.Колкото и абсурдно да звучи, трансферните пътници в полет FB814 от Бейрут на \"България ер\" не са насочени за проверка при влизането си в България, респективно ЕС. А на борда е имало 40 души, които са продължили пътуването си към други европейски дестинации.Това е абсолютно нарушение на разпоредбите за сигурност.След като пасажерите се озовали на територията на терминала, пропускът бил установен. Тогава започнало издирване на всички трансферни пътуващи по кафенетата и магазинчетата на аерогарата. В крайна сметка 30 от тях били установени и проверени, но други 10 са заминали за следващия си полет без да бъдат намерени.От МВР заявиха за OFFNews, че са запознати със случая, но пропускът не е на Гранична полиция. Те пренасочиха питането ни към служба Сигурност на Летище София.От аерогарата ни изпратиха следното обяснение.Според източниците на OFFNews това обаче не е точно така. При подобен гаф регламентът изисква цялото летище да бъде затворено и всички присъстващи да минат на нова проверка - нещо, което не е правено. Това е поредният случай на непроверени пътници на столичното летище. , след като служители на Гранична полиция напускат постовете си, всички пътници с полет от преминават покрай гишетата без да бъдат проверени. След този случай последваха уволнения. Общо подведени под дисциплинарна отговорност са 13 служители на МВР, един служител сам си е подал документите за напускане, а други петима са уволнени., е установен подобен гаф, но този път с частен самолет кацнал от Габрово и отлетял впоследствие за Гърция.", "date": "2018.09.12", "title": "Пореден гаф: Пътници от Ливан влезли в ЕС без проверка на Летище София"}
{"url": "https://offnews.bg/obshtestvo/zavaliaha-kritiki-sreshtu-zdravnata-reforma-oshte-predi-da-e-predstave-687894.html", "text": "Готвената от здравното министерство реформа, част от която е втора задължителна здравна застраховка в частен фонд за лечение над 700 лева, срещна критики и скептицизъм в професионалните среди още преди официалното си представяне. Част от съсловието подкрепя промените, но ако им се даде повече яснота.Очаква се здравният министър Кирил Ананиев да представи предложенията си за реформа в сектора на 26 септември. Днес темата ще бъде обсъдена и на заседанието на правителството.Председателят на Българския лекарски съюз д-р Иван Маджаров (БЛС) разкритикува отпадането на досегашния Рамков договор. Той обясни, че на среща с министъра им било съобщено, че вече рамкови договори не се предвиждат. В интервю за БНТ д-р Маджаров коментира, че с рамковия договор сега лекарите поемат отговорност за качеството на услугата. Отпадането му би било крачка назад.\"Не можем да си позволим след 18 години да се връщаме към стария модел на административно здравеопазване, който навремето доведе до липса на лекарства, на бельо в болниците и на незаинтересован персонал\", посочи председателят на БЛС.Според Пламен Таушанов от Българската асоциация за закрила на пациентите желанието за реформа е похвално, както и че тя се обсъжда със заинтересованите страни. В сутрешния блок на БНТ той обаче изрази опасения срещу готвената здравна вноска от 12 лева, която представлява 2-процентово повишаване.\"Ако идеята е да се вкарат допълнително пари чрез кешово плащане или допълнителна застраховка от пациента, това не е правилно. СЗО казва, че 44,2% от услугите се плащат от пациента. Препоръката към България е този процент да е максимум 15, а разликата да се компенсира от обществени фондове. Такива опити имаше преди 12 години, когато се прибраха неясно къде едни 1,4 млрд. лева\", коментира Таушанов.С компютърно моделиране здравното министерство е изчислило т.нар. критична линия от 700 лева, разходите над която ще се заплаща не от Здравната каса, а от частен фонд. Критичната линия е базирана на разходите за клинични пътеки през 2017-а. По-голямата част от разходите по пътеките са били до 700 лева, показал анализът на МЗ. Допълнителната вноска от около 12 лева, която ще покрива по-скъпото лечение, ще се прави към някое от частните здравни фондове. Към момента те са 8 и имат около 200 пациенти.Председателят на БЛС разкритикува и липсата на визия какво ще се прави с над 700-те хиляди здравно неосигурени лица. \"Вместо мерки относно неосигурените, виждаме тройно натоварване на хората, които и в момента стриктно плащат осигуровки\", заяви д-р Иван Маджаров.Идеята за новата застраховка бе приветствана от д-р Стойчо Кацаров от Центъра за защита правата в здравеопазването. \"При въвеждането на задължителна здравна застраховка ще можем да избираме къде да даваме поне част от вноската си и ще се появи елемент на конкуренция\", коментира той в сутрешния блок на bTV.Според бившия директор на „Пирогов” доц- д-р Спас Спасков се разчита на това, че тези пари ще се разпределят към НЗОК и частни фондове и тогава контролът ще е по-сериозен. Самата идея е да влязат повече пари в здравната система, посочи той. \"С 2% няма да имаме това качество, което имат германците, но ще имаме повече от това, което имаме в момента\", добави той.Светла Несторова от Асоциацията на българските застрахователи посочи, че става въпрос за чувствително повишаване на здравната вноска. Правилната идея действително е, ако в системата влизат повече пари, те да влязат без застрахователите заради контрола, посочи тя. Според нея обаче началото на разговора за реформата е много обезкуражаващо, защото застрахователите не са потърсени за мнение по проекта.Несторова изброи няколко възможни проблема, които могат да възникнат: събираемостта, осигуряването на пенсионерите и учениците, огромният брой неосигуряващи се. \"Добре знаем, че се осигуряват не 6 милиона, а 2 милиона души. Те ще внасят по 240 лева годишно. Как тогава се предвиждат 800 милиона събираемост, попита тя.", "date": "2018.09.12", "title": "Заваляха критики срещу здравната реформа още преди да е представена официално"}
{"url": "https://offnews.bg/sviat/trus-ot-5-2-do-antalia-tazi-sutrin-687909.html", "text": "Земетресение от 5,2 по Рихтер удари до Анталия, съобщи Европейския сеизмологичен център.Епицентърът на труса бил на 103 км южно от Анталия и на 89 км източно от Финике, на дълбочина 60 км. Земетресението е регистрирано в 9.21 ч. местно време.Към момента няма данни за пострадали или нанесени сериозни материални щети.Във вторник районът бе разтърсен от трус със сила 4,8. Той бе регистриран край град Дьошемеалтъ, на дълбочина около 47 км под земната повърхност. ", "date": "2018.09.12", "title": "Трус от 5,2 до Анталия тази сутрин"}
{"url": "https://offnews.bg/futbol/levski-startira-pregovori-za-nov-dogovor-s-obertan-687888.html", "text": "След като бе доста активен на трансферния пазар, привличайки шестима нови футболисти, сега Левски ще премине към следващата важна задача - задържане на играчите, които треньорът Славиша Стоянович харесва, но са с изтичащи договори.№1 в този списък е Габриел Обертан, твърди \"Тема спорт\". Французинът е звездата на \"сините\" и през този сезон играе доста силно, като дори бе определен като един от капитаните в отбора. През лятото сериозен интерес към него имаше от Ланс, но бившият играч на Манчестър Юнайтед предпочете да остане на \"Герена\".От Левски вече започнаха разговори с играча за удължаване на договора му. \"Сините\" искат максимално бързо да са наясно дали Обертан смята да играе за Левски и през следващата година. Шефовете се надяват на положителен отговор от 29-годишния футболист. Друг от любимците на \"сините\" фенове - Давид Яблонски, е в същата ситуация. И неговото бъдеще е неясно, още повече, че Левски преди дни подписа за 3 години с португалеца Нуно Рейш. Двамата ще се конкурират за място в стартовата единайсеторка.На \"Герена\" ще трябва да решават и какво да правят с вратарите. В момента клубът разполага с цели петима - Мартин Полачек, Божидар Митрев, както и младоците Николай Кръстев, Димитър Шейтанов и Петър Иванов. През зимната пауза със сигурност ще се стигне до раздяла с някой от тях.", "date": "2018.09.12", "title": "Левски стартира преговори за нов договор с Обертан"}
{"url": "https://offnews.bg/gimnastika/stabilno-nachalo-za-taseva-i-vladinova-v-tretia-den-na-svetovnoto-687911.html", "text": "Грациите ни Катрин Тасева и Невяна Владинова изиграха стабилно композициите си с бухалки в квалификациите от третия ден на световното първенство по художествена гимнастика в София.Българките бяха в първия поток за деня от 10:00 часа и представиха съчетанията си без сериозни грешки, но с леки неточности.Тасева получи оценка от 19.200 точки, от които 11.100 за трудност, и има голям шанс да влезе на финала на този уред. След първия от общо четири потока днес това е първа по силна оценка, но в третата група рускините Дина Аверина и Арина Аверина също играят с бухалки.Владинова получи 18.750 (10.600 за трудност), което е втора по сила оценка до момента. С първа оценка на лента до момента е Анастасия Салос (Беларус) - 17.500 точки. Утре Катрин Тасева и Боряна Калейн ще играят с лента.Квалификациите на бухалки и лента са днес и утре, след което ще станат ясни финалистките на двата уреда, призьорите в отборното класиране при жените и 24-е финалистки в индивидуалния многобой.", "date": "2018.09.12", "title": "Стабилно начало за Тасева и Владинова в третия ден на световното"}
{"url": "https://offnews.bg/futbol/valeri-bozhinov-sravni-vratca-s-niu-jork-687893.html", "text": "Нападателят Валери Божинов явно се чувства великолепно във Враца, където ще продължи кариерата си след хърватския Риека.Днес футболистът ще подпише договор с тима от Първа лига, където треньор е вторият му баща Сашо Ангелов. В ефира на Нова телевизия Божинов обяви, че в сравнение с Китай, където игра в част от кариерата си, Враца му се струва като Ню Йорк. Той не уточни в какъв аспект градът под Околчица му напомня за американския мегаполис.\"В Китай живях в град с 1,5 милиона население.  България има доста хубави градове и природа, трябва да си я пазим, както и да се подкрепяве като народ, защото съедининението прави силата. Живял съм на много места по света, тук във Враца съм да тренирам и играя. В Риека ми беше много хубаво, но не се чувствах футболист, защото не играех.Аз съм на 32 и още има какво да дам на футбола. Благодаря на Ботев Враца, че ми подава ръка. За мен е съдба, че ще мога да помогна на втория си баща Сашо Ангелов, който ми даде път към футбола. Все още не съм научил врачанизми, но има време. За мен не е проблем да живея във Враца и да играя за Ботев. Не съм израснал в царски дворец, че за съм капризен\", каза Божинов.Кметът на Враца Калин Каменов заяви, че се надява Божинов и Ботев взаимно да си помогнат.\"Преговорите с него не бяха трудни, но просто трябваше да изчака за други предложения. Все пак той е футболист от много голям калибър. Надявам се с добрите си игри за Ботев да намери отново път към големия футбол\", каза Каменов.", "date": "2018.09.12", "title": "Валери Божинов сравни Враца с Ню Йорк"}
{"url": "https://offnews.bg/sviat/1-mln-kataluntci-zaliaha-ulitcite-na-barselona-za-da-napomniat-che-687899.html", "text": "Около 1 милион души заляха улиците на Барселона вчера, за да отбележат Националния ден на Каталуния и да покажат, че продължават да искат независимост от Испания.Годишното тържество е първото от опита на Каталуния да се отдели от Испания миналия октомври.Море от протестиращи, облечени в червени ризи и носещи червено-жълтия каталунски флаг биеха барабани, надуваха свирки и държаха слогани в подкрепа на независимостта.Каталунският регионален президент Ким Тора и предшественикът му Карлес Пучдемон, който избяга в Белгия след неуспешния опит за отделяне миналата година, призоваха хората да демонстрират.Вчерашният празник отбелязва деня, в който Барселона пада пред войниците на крал Филип V пред 1714 г. През последните 8 години денят е повод за шествия с искане за независимост.", "date": "2018.09.12", "title": "1 млн. каталунци заляха улиците на Барселона, за да напомнят, че искат независимост от Испания"}
{"url": "https://offnews.bg/politika/pargov-se-sreshtna-sas-zam-predsedatelia-na-sotcialisticheskata-parti-687913.html", "text": "Лидерът на столичните социалисти и член на ИБ на БСП Калоян Паргов се срещна със заместник-председателя на Социалистическата партия на Сърбия Новица Тончев.Срещата се проведе в Градския съвет на БСП – София. Двамата обсъдиха задълбочаването на отношенията и развитието на сътрудничеството между двете партии на централно и местно ниво. Те коментираха и възможността за партньорство и обмяна на добри практики в местното самоуправление.По време на срещата Калоян Паргов и Новица Тончев разговаряха и за европейската перспектива на Сърбия и подкрепата на България и БСП за нея.", "date": "2018.09.12", "title": "Паргов се срещна със зам.-председателя на Социалистическата партия на Сърбия Новица Тончев"}
{"url": "https://offnews.bg/temida/spetcprokuraturata-izze-novi-500-000-lv-na-arabadzhievi-trima-sa-zad-687906.html", "text": "В рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, на 11 септември 2018 г. в Бургас бяха проведени процесуално-следствени действия.При полицейска проверка на джип с трима пътника, у двама от тях са намерени хартиени пликове, съдържащи около половин  милион лева.По случая незабавно е уведомена Специализирана прокуратура. По неотложност процесуално-следствените действия са възложени на ОДМВР-Бургас. Установено е, че едно от лицата, у което са намерени над 298 000 лева (изтеглени от банкова институция) е пряко свързано с управлението на едно от инкриминираните дружества по досъдебно производство на СП – на захарния завод „Кристал“ в Пловдив. У друго лице е намерена и иззета сумата от 200 000 лв.Задържани за 24 часа по Закона за МВР са трите лица, иззет е и джипа, с който са се придвижвали. Установява се тяхната съпричастност в евентуална престъпна дейност и участие в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив.", "date": "2018.09.12", "title": "Спецпрокуратурата иззе нови 500 000 лв. на Арабаджиеви, трима са задържани за 24 часа"}
{"url": "https://offnews.bg/112/politciata-izdirva-2-godishno-momchentce-ot-peshtera-687912.html", "text": "За общодържавно издирване е обявено двегодишно момченце от Пещера, съобщиха от пресцентъра на МВР.Сигнал за изчезналото дете – Михаил Чиков, подали неговите близки в ранния следобед на 26 август т.г.Според данните същия ден то и негово приятелче си играели в края на квартал „Едиверен“, където живеят - труднодостъпна местност, обрасла с гъста непроходима растителност в склона на планината, откъдето е изчезнало.Незабавно с телеграма на ГД „Национална полиция“ детето било обявено за издирване, стартирали и действията по неговото установяване, които продължават и в момента.В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито. По случая е образувано досъдебно производство, действията се провеждат под наблюдението на Окръжната прокуратура в Пазарджик.Михаил Чиков е слабо дете, с къса кестенява коса, било е облечено със синя тениска, къси дънкови панталони и сини сандали.Хората, които разполагат с допълнителна информация за момченцето, могат да сигнализират на тел. 112 или в най-близкото поделение на МВР.", "date": "2018.09.12", "title": "Полицията издирва 2-годишно момченце от Пещера"}
{"url": "https://offnews.bg/obshtestvo/pozharnikari-sa-zaiavili-che-sa-nesigurni-v-spetcialnite-avtomobili-687895.html", "text": "Проучване на Синдикалната федерация на служителите в МВР показва, че служителите в пожарната масово се чувстват несигурни в пожарните автомобили марка Ивеко Магирус TLF 3000/300.Повод за проучването е последният , при който загина 48-годишният младши експерт Илиян Попов. Това е поредният инцидент с тази марка автомобили, при които пострадаха трима служители. Още на 20 август от федерацията поискаха предприемането на спешни мерки за извършване на обстойна проверка кой и при какви обстоятелства е одобрил доставката на пожарните автомобили Магирус TLF3000/300 на шаси Ивеко ФФ150ЕВ по оперативна програма „Околна среда 2007-2013“. От федерацията са инициирали и анкетно проучване, проведено в периода 24 август – 10 септември 2018 г. сред пожарникари и водачи на специализирани автомобили за пожарогасене. В него са участвали 147 пожарникари, от които 21% са водачи на специализирани автомобили за пожарогасене, 19% са едновременно и пожарникари и водачи, 20 % са старши пожарникари, а 33% са на длъжност началник на дежурна смяна и командир на екип в Главна дирекция „Пожарна безопасност и защита на населението“.Службите на 97% от анкетираните разполагат с пожарен автомобил Ивеко Магирус TLF 3000/300 (4000/500), като той се използва като основен автомобил за гасене на пожар според 62% от анкетираните, за гасене само на горски пожари го използват 7%, рядко го използват 14% от участниците в анкетата, а 12% са казали, че предпочитат да не използват този автомобил.48% от участвалите в анкетата пожарникари и водачи на специализирани автомобили са казали, че не се чувстват сигурни при управление или возене в тези автомобили. 33% са отговорили, че се чувстват сигурни, но по-малко в сравнение с другите автомобили и едва 8% са казали, че се чувстват сигурни с Ивеко Магирус. Общо 59% от участниците в изследването са попадали в опасни ситуации при возене/управление – 20% са казали, че тази ситуация е била еднократна, а 39% са имали повече от една рискова ситуация с този специализиран автомобил. Голяма част от ситуациите, за които са споделили почти 80% от анкетираните, са свързани със силно поднасяне в ляво или в дясно на автомобила не само при рязко натискане на спирачки, но и при завои и нестабилност дори при ниска скорост. Споделени са случаи, в които автомобилите са поднасяли на завои при сух асфалт и температура около 25 градуса, както и на завои докато се е движел с много ниска скорост.Основните проблеми, които са имали участниците в изследването на СФСМВР с този пожарен автомобил са свързани с проблеми със спирачките, висок център на тежестта, заради което автомобилът се накланя повече от нормално на завоите, и занасяне.За спирачната система е посочено, че тя е слаба и неустойчива. \"При определени екстремни (и не само ситуации), при натискане на педала на спирачката, автомобилът придърпва силно в ляво или в дясно; шарката на гумите е такава, че автомобилът поднася много при мокър асфалт; теч на трансмисионно масло\", посочват от синдикалната организация.Един от анкетираните е заявил:Имало случаи, при които моторната спирачка се задействала без причина, като така се получава ненужно забавяне на автомобила. Констатирани са и случаи на изгасване на автомобила и проява на други технически нередности по време на гасене на пожар.90 % от анкетираните пожарникари са чували за проблеми с тези автомобили, с които са се сблъсквали колегите им в други служби. Според анкетираните 12% от пожарните автомобили не се обслужват при технически проблеми, а 19% са казали, че ако възникнат проблеми, то те се отстраняват на място – в гаража, от самите служители.", "date": "2018.09.12", "title": "Пожарникари са заявили, че са несигурни в специалните автомобили"}
{"url": "https://offnews.bg/futbol/paro-hvali-bodurov-v-natcionalnia-e-neprobivaem-687889.html", "text": "Легендарният бивш играч и треньор на ЦСКА Аспарух Никодимов засипа с похвали отбраната на \"червените\" и лично стожерът в защита Николай Бодуров.Като цяло Паро е изключително доволен от представянето на Бодуров, Кирил Десподов и Божидар Чорбаджийски в мачове от Лигата на нациите с националния отбор.\"Няма кой да вкара на ЦСКА, ако Бодуров играе както в националния. Беше железен срещу Словения и Норвегия. В ЦСКА понякога се разсейва и допуска необясними грешки. На Десподов му беше по-трудно. Срещу Норвегия видя, че морето не е до колене. Асистенцията му срещу Словения беше добра, но се помнят головете.Сигурен съм, че може и много повече. Като цяло ЦСКА трябва да се развие още като отбор, ако иска да детронира Лудогорец. На \"Армията\" могат да съжаляват, че не се възползваха от възможността да имат по-голям аванс пред разградани\", казва още Паро пред \"Тема Спорт\", като не спести и някои критични забележки, особено по адрес на Тиаго Родгригес.\"Ако продължава да играе както досега, въобще да не му предлагат договор. Да идва следващият като него и толкова\", заключава Никодимов.", "date": "2018.09.12", "title": "Паро хвали Бодуров: В националния е непробиваем"}
{"url": "https://offnews.bg/interviu/markas-bronzi-i-majk-sansam-kak-stavat-nomerata-na-viasat-explore-e-687827.html", "text": "Как да запалиш барбекюто си с бурито и можеш ли да адаптираш косачката за трева към машина за фреш? Колко чифта панталони сменя един редови свидетел на експлозия в цветовете на дъгата, на чийто мащаб би завидял и професор по отварите в Хогуъртс? Отговорите на тези въпроси идват с „Как стават номерата“ – всеки делничен ден от 20:30 ч. по .Продукцията, гъделичкаща мозъчните клетки на всеки „Направи си сам“ ентусиаст, се снима във ферма на 20 минути път с кола от Брайтън, а свидетели на взривоопасните експерименти пред камера са едно ему, стадо расови коне и няколко крави, обожаващи ментови бонбонки. Срещаме ви с водещите Маркъс Бронз и Майк Сансъм за повече подробности от бекстейджа на шоуто.- Как се забъркахте в този проект и от колко време се познавате всъщност?Майк: Ние се стиковаме в движение пред камерата. Не можеш да го предположиш като ни гледаш от страни, нали? Добри сме.- И скромни.- Да. Иначе някой ме покани в предаването през Фейсбук. Май беше ти...Маркъс: Напротив, директно ти звъннах. Аз съм от старата школа, когато говорим за подход в комуникацията. Репликата от продуцентите към мен пък беше „Снимаме нещо с много експлозии, заинтересован ли си?“. И кастингът ми всъщност се превърна в един забавен пилотен епизод.- Това ли е дебютът ви в телевизията?Майк: Правил съм доста шоута, но нищо с такъв мащаб досега. Бил съм част от лайв туровете на “Разопаковай храната” ( б. а. - популярна поредица на Channel 4), в които правехме събития за деца с публика от 3000 души и взривявахме разни неща на сцената.Маркъс: Моята голяма любов е радиото. Работил съм за BBC, 1Xtra, Radio One и Capital Radio, а в телевизията опитът ми се свежда до няколко детски продукции. Винаги съм имал слабост към технологиите и джаджите като теми, затова предложението за „Как стават номерата“ ми дойде като втори бонус по Коледа. Науката никога не е изглеждала по толкова забавен начин. Аз самият научавам толкова много, докато драсваме клечката на една сигнална ракета за спасителни операции в морето, която сме създали от шепа химикали в гаража. Снимачният сет често прилича на подгряващо парти за Нова година, с всички фойерверки, феериите от цветове и пукотевиците, но зад всяка искра стои чудовищният обем от знания на Майк. Ти си учителят, който ме вдъхновява, човече.Майк: Благодаря, поласкан съм.- А трудно ли е да обясниш научните факти зад номерата на достъпен език?Маркъс: Понякога режисьорите връщат Майк, карат го да опрости максимално формулата на един номер, така че и едно дете да схване как може да си разхожда кучето с дрон, например. Супер смешно е, когато си играем с Менделеевата таблица и накарат Майк да обясни какво прави даден елемент, а той отсича: \"Та това е само политий! Какво повече има за казване?!\".Майк: Бях на 12, когато започнах да забърквам фойерверки в стаята си, много преди ерата на интернет. Абсолютно самоук съм, когато говорим за физика и химия. Разполагах само с книги и двете си здрави ръце, за да натрупам опит. Учителят ми по химия в колежа видя, че съм нещо средно между викинг и артист в лабораторията, и ми каза: \"Науката не е за теб, върви си намери работа\". Послушах го и станахме доста добри приятели. Понякога влизам в часовете му като лектор, защото не всеки студент е там заради академичния ценз, иска да чуе практически съвет от приключенска перспектива. На 21 стартирах компанията си за специални ефекти и пиро инсталации и към момента работим изключително с телевизионни продукции като \"Топ гиър\" и \"Голямата обиколка\" с Джереми Кларксън.- Случвало ли ви се е да откажете да направите един номер заради степента на опасност?Майк: В „Как стават номерата“ всичко е веселба и зрелища, придружени от инструкцията да не опитвате това вкъщи. Но съм отказвал цяла поредица за Discovery, защото сценаристите се опитваха да убият водещия във всеки епизод. Например, искаха да плувам в река, докато по повърхността й се плъзга торнадо от камъни. Отказах да бъда опитното им свинче.- На какъв принцип избирате номерата за шоуто?Майк: Продуцентите решават, но YouTube също е много мощен източник на идеи. Едно от най-яките неща, които и ти ще видиш на живо след малко, е Огнената топка. Въвличаме един светлинен подиум в огъня, като разширяваме мащаба с малко млечна пудра и динамит. Всичко това се случва в най-ниската точка на пасищата до фермата ми и отнема секунда, но да го гледаш на забавен каданс е приказка. Като цяло номерата са мащабни и опасни, а не такива, които могат да ти решат битов проблем в ежедневието. Хората се вълнуват повече от взривовете, отколкото от това как да направиш суичъра си на възглавница, или какво количество разтвор от салвия ще спре потенето на прозорците в колата ти.- Целувате ли пръстите си за сбогом преди снимки?Майк: Не (смее се). Вдишвал съм доста пушек в различни програми на BBC през годините и знам как да минимизирам опцията от травми. Веднъж загубих за кратко съзнание, когато трябваше да разкодирам науката зад един стар еърбег. Използвахме химикала натриев азид, който, ако се абсорбира през кожата, може да те убие за десетина минути.- Марк, мина ли през специална подготовка за работата с експлозиви?- Гледах доста екшън филми с дяволски взривове... Наваксах с цялата филмография на Майк, трябваше да знам що за човек ще ме води през цялата игра тип „Запали ми дъга“. Дойдох на снимки с абсолютното съзнание за дебютант, защото исках да науча максимално много. Моята роля е да съм проводник към отговорите за зрителя.- Споменахте YouTube като мощна платформа за промотиране на хакове. Достоверно ли е всичко, което виждаме там?Майк: Не съвсем. Съществува митът, че ако разтопиш пастели в тендежера и добавиш захар и калий, ще имаш добра основа за цветен пушек. Невъзможно е, тъй като калият и захарта изгарят за отрицателно време и пушек не остава. YouTubе обаче е бъдещето на телевизията. Няма човек на науката, който познавам и който да не се е прицелил към YouTube и към популярността на един клик разстояние.", "date": "2018.09.12", "title": "Маркъс Бронзи и Майк Сансъм: 'Как стават номерата' на Viasat Explore е взривна смес от наука и забавление"}
{"url": "https://offnews.bg/kultura/preporachvame-vi-frensko-shvejtcarsko-kino-i-pesenta-na-skorpionite-687868.html", "text": "Днес от 20.30 часа в Дом на киното може да гледате френско-швейцарския филм \"Песента на скорпионите\" на режисьора Ануп Сингх.Според древна легенда ужилването от скорпион от дълбоката пустиня на Джайсалмер, Раджастан, убива човек до 24 часа. Отровата на скорпиона вкарва трескава мелодия в тялото на жертвата. Единственото спасение е да се открие изкусен певец, който може да разчете мелодията в пулса на ужиления и да изпее песен, която да подейства като противоотрова.Песента на скорпионите е история за страстна любов, отмъщение и спасителната сила на песента. Нуран, безгрижна и независима жена, усвоява древното изкуство за изцеление от своята баба, която е уважавана „скорпионска“ певица. Когато Аадам, търговец на камили в пустинята на Раджастан, чува Нуран да пее, той веднага се влюбва. Но още преди да успеят да се опознаят по-добре, тя е съкрушена от едно предателство. То я тласка към опасно пътуване, с което да отмъсти и да открие своята песен.Ануп Сингх е роден в Танзания. Завършва Филмовия и телевизионен институт в Пюн, Индия. Той е британски гражданин и живее в Швейцария от повече от 16 години. Дебютният филм на Ануп – \"Името на реката\" (2001), е поканен на над 30 фестивала и е обявен за най-добър дебют в Индия. Вторият му филм \"QISSA: Приказка за един самотен призрак\" е със световна премиера в Торонто. Получава изключително добри отзиви, както и над 15 награди. \"Песента на скорпионите\" е третият филм на Ануп Сингх.", "date": "2018.09.12", "title": "Препоръчваме ви: Френско-швейцарско кино и 'Песента на скорпионите'"}
{"url": "https://offnews.bg/obshtestvo/bez-voda-v-chast-ot-mladost-3-i-oshte-pet-rajona-na-sofia-687856.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Ремонт на ул. „Полк. Владимир Серафимов“, жк. „Младост“ 3, налага спиране на водоподаването от 10:00 до 22:00 часа на ул. „Филип Аврамов“, ул. „Владимир Сарафов“, ул. „Свето Преображение“ и ул. „Жечо Гюмюшев“.Подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на ул. „Стефан Караджа\" от ул. „Георги С. Раковски\" до ул. „ Дякон Игнатий\".Изграждане на сградно водопроводно отклонение на ул. „Христо Ботев“, с. Яна, налага спиране на водоподаването от 10:00 до 18:00 часа на ул. „Христо Ботев“, ул. „Заводска“, ул. „Васил Левски“, бул. „Ботевградско шосе“.Във връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на ул. „Милан Делчев“, ул. „Планинско цвете“ от ул. „Милан Делчев“ до ул. „Емборе“. Поради подмяна на сградно водопроводно отклонение в кв. „Република“ 2, се налага спиране на водоподаването от 09:00 до 15:00 часа на ул. \"Салвия\" и ул. \"Живите камъчета\".Заради изграждане на уличен водопровод на ул. „Проф. Иван Дуйчев“, жк. „Бъкстон“, се налага спиране на водоподаването от 09:30 до 19:30 часа на ул. „Проф. Иван Дуйчев“ между ул. „Симеон Радев“ и ул. „Витошко лале“. ", "date": "2018.09.12", "title": "Без вода в част от Младост 3 и още пет района на София"}
{"url": "https://offnews.bg/analizi-i-komentari/prestapnostta-koiato-noviat-vatreshen-ministar-sam-si-zaveshta-687857.html", "text": "Младен Маринов, който е , е точно толкова отговорен за вътрешната сигурност в страната, колкото и отиващият си Валентин Радев. Така както Радев си го посочи за главен секретар, така Маринов трябваше да поеме своята част от отговорността и да си иде с министъра. Но тази констатация важи за други географски ширини. Тук политически неангажираните по закон униформени за една нощ могат да се превърнат в политически назначения. И Маринов не е първият пример.Статистиката с престъпността в страната, която ще открие новият министър на бюрото си, е тази, която той сам си завеща. И тя никак не е розова, както се опита да я представи преди време самият Маринов. Като главен секретар на МВР той носи пряка отговорност за нея, сега, когато той вече ще е министър, отговорността се превръща в политическа.Както стана ясно престъпността може и да е спаднала - поне доколкото гражданите имат доверие в полицията и сигнализират за престъпленията, но за сметка на това разкриваемостта продължава да спада. Или с други думи - престъпността намалява, но за сметка на това не се разкрива. Сравнението на статистиката на престъпността за юли 2018 г. с тази за 2017 г. показва запазване на тенденцията - разкрити са 2389 престъпления от регистрираните общо 8070. За сравнение с миналата година - 2727 разкрити престъпления при 8897 регистрирани. Или в проценти - тази година през юли разкриваемостта е била 29,6%, докато за същия период миналата година цифрата е 30,7%. Подобна е и картината за юни - тази година разкриваемостта е била 35%, докато миналата година - 35.4%.За сравнение - средният процент на разкриваемост на престъпленията за цялата 2017 г. е 43.7%. Излиза, че по времето, когато Маринов е главен секретар на МВР, разследването на престъпността бележи спад. За същия период - юли 2017/юли 2018 г. се наблюдава драстично увеличение на убийствата. Тази година регистрираните са 14. Наистина - всичките са разкрити. Но миналата година убийствата са били едва пет, като само едно е останало неразкрито. Или ако трябва да онагледим с прийомите, които самото МВР използва: през 2018 г. общо за страната на 100 хил. души се падат по 0.20 убийства, докато за миналата година на 100 хил. души се падат по 0.07 убийства. Разбира се, статистиката има и добри страни - по-висока разкриваемост има при кражбите - 24,4% през юли 2018 г. срещу 19,2% за същия период миналата година. Повишила се е и разкриваемостта при кражбата на автомобили. Но всичко това се засенчва от картината на престъпленията, свързани с наркотици. През юли 2018 г. нивото на разкриваемостта там е 48.7%, докато миналата година процентът е 49.3%. Но ако това не звучи достатъчно притеснително, нека да видим задържаните количества наркотици, по данни на Министерството на финансите: ХЕРОИН   18,4 кг. (2017 г.)                         0,84 кг. (2018 г.)КОКАИН5,76 кг. (2017 г.) 0,06 кг. (2018 г.)МАРИХУАНА572,86 кг. (2017 г.) 71,50 кг. (2018 г.)КАНАБИС2132,0 кг. (2017 г.)852,2 кг. (2018 г.)КАНАБИС бр. стръкове2684 (2017 г.)1101 (2018 г.)СИНТЕТИЧНИ НАРКОТИЦИ кг.335,7 (2017 г.)2,3 (2018 г.)СИНТЕТИЧНИ НАРКОТИЦИ бр. таблетки399 (2017 г.)1697 (2018 г.).", "date": "2018.09.12", "title": "Престъпността, която новият вътрешен министър сам си завеща"}
{"url": "https://offnews.bg/obshtestvo/dnes-shte-e-idealno-za-plazh-687883.html", "text": "Днес ще преобладава слънчево време с развитие на променлива облачност. Вятърът ще бъде умерен от северозапад.Минималните температури ще бъдат между 14 и 23 градуса, максималните температури ще бъдат 24-28 градуса.По морето времето ще бъде слънчево, с температури на въздуха до 28 градуса, а на морската вода до 25 градуса.", "date": "2018.09.12", "title": "Днес ще е идеално за плаж"}
{"url": "https://offnews.bg/politika/mediana-namaliavat-zhelaeshtite-da-glasuvat-za-partia-na-slavi-trifon-687884.html", "text": "Единственият политик от ГЕРБ във властта, чийто рейтинг не се е понижил в последните месеци, е столичният кмет Йорданка Фандъкова. Най-сериозен е ударът върху премиера Бойко Борисов. За месец той е загубил 6% от личния си рейтинг, зам.-председателят на партията Цветан Цветанов е с минус 3 на сто. Това показват данните от представително проучване на Медиана, проведено между 1 и 8 септември сред 1006 души. Оценката за работата на правителството е 3,29. От юли досега хората, които считат, че е добре кабинетът да изкара пълен мандат, са намалели с близо десет процента Към момента разликата между тези, които биха желали пълен мандат за правителството (37 %) и желаещите то да си отиде предсрочно (29 %) е само 8 %, при 20 % преди три месеца. ГЕРБ губи един процент от електоралната си подкрепа, но все още води пред основния си политически опонент (БСП) с 3,5%. Кризата във властта от последния месец (и острите пререкания на Волен Сидеров и Валери Симеонов) най-сериозно е ударила Обединените патриоти. Те са загубили над 3% от електоралния си потенциал в рамките на месец. „Воля“ продължава постепенно да губи симпатизанти и вече е под 2%. Две партии успяват да изплуват над психологическата граница от 2% - „Демократична България“ и „АБВ“. Засега ДПС се утвърждава като трета политическа сила и не се наблюдава сериозно влияние на ДОСТ на Лютви Местан сред този електорат.Над половината от избирателите (55%) заявяват, че е възможно да гласуват за засега хипотетичните „Партия на Слави Трифонов“ и „Партия на Румен Радев“. Тези избиратели очевидно търсят политическа алтернатива вън от основните политически играчи и тяхното поведение при едни избори и непредвидимо. За партия, оглавявана от Слави Трифонов, през юли биха гласували 31,8%, а през септември - 29,3 на сто. Броят на тези, които биха гласували за формация на президента Румен Радев обаче се увеличава за същия период от 38,2% на 41,8 на сто, показват още данните на Медиана. Личният рейтинг на Радев обаче е паднал с 3 на сто, сочат още цифрите от проучването. Няма промяна в рейтинга на лидерите на Демократична България - Христо Иванов и Атанас Атанасов имат съответно 9 и 6 на сто подкрепа. Председателят на БСП Корнелия Нинова бележи ръст от 1% - от 33 на 34 на сто. Рейтинг на политиците: ", "date": "2018.09.12", "title": "Медиана: Намаляват желаещите да гласуват за партия на Слави Трифонов"}
{"url": "https://offnews.bg/ikonomika/zapis-ot-skrita-kamera-chast-2-zhalbite-v-bdzh-otivat-v-kraglata-pa-687848.html", "text": "Двама от охранителите на железопътно депо \"Надежда\" са били пребити, а пистолетите им отнети от крадци. После за да не се разгласява случая, служителите по сигурността са били обезщетени с по 100 лева, за да си мълчат. Това разкрива втората част от запис със скрита камера, на който говори Евгени Димитров, инспектор по вътрешна сигурност в БДЖ-Пътнически превози.Записът е направен от друг участник в същия разговор - вече бившият служител Петър Бръснаров, експерт \"Вътрешен контрол\". Двамата охранители били сериозно пребити от крадците. На единия му избили зъби, на другия почти му било извадено окото.Словоохотливият Димитров обяснява и надълго и широко как жалбите на недоволните клиенти на националния жп превозвач се пренасочват директно към \"кръглата папка\".Инспекторът коментира и недостига на подвижен състав за БДЖ.", "date": "2018.09.12", "title": "Запис от скрита камера (част 2): Жалбите в БДЖ отиват в кръглата папка"}
{"url": "https://offnews.bg/obshtestvo/sveti-antinom-zatrupan-s-kamani-v-hrama-687849.html", "text": "Църквата почита днес св. свщмчк Автоном, епископ в Италия по времето на император Диоклетиан. Заради гоненията срещу християните той се преселил във Витиния. Там просвещавал езичниците в словото Христово и построил храм. По-късно напуснал града и продължил да просвещава хората и в други малоазийски градове и села. По време на проповед в храма на Сореос езичници нападнали богомолците. Те узнали тайно деня, в който епископ Автоном ще служи в храма „Св. архистратиг Михаил” в града. По време на светата литургия те нахлули с оръжия в храма, прогонили молещите се, влезли в светия олтар, убили епископа и затрупали тялото му с камъни.Това станало около 313 г. Една благочестива дякониса, на име Мария, вдигнала останките на светителя Автоном и ги погребала на удобно за молитвени срещи място. Няколко години по-късно един военен построил храм на мястото на блажената кончина на свещеномъченик Автоном. През времето на строежа този мъж намерил неговите свети мощи, които се оказали нетленни.Много болни, които пристъпвали с вяра към тия свети, чудотворни мощи, получавали изцеление.", "date": "2018.09.12", "title": "Свети Антином затрупан с камъни в храма"}
{"url": "https://offnews.bg/obshtestvo/iambolski-sela-na-bunt-zaradi-dupki-po-patia-687885.html", "text": "Жителите на няколко ямболски села излизат на протест заради разбит път. Ремонтът му е стартирал преди 10 години, но и до ден днешен върху по-голямата му част асфалт няма, съобщи Нова телевизия. Пътят е част от републиканската пътна мрежа и свързва няколко населени места.В протеста, освен местни жители, се включват и хора от района, които работят в близките мини. Напрежението сред демонстрантите е голямо заради обещанията, които не са изпълнени.Храта споделят още, че заради лошия път автомобилите редовно аварират в участъка.От АПИ заявиха, че до края на годината ще бъде извършен частичен ремонт на отсечката.", "date": "2018.09.12", "title": "Ямболски села на бунт заради дупки по пътя"}
{"url": "https://offnews.bg/obshtestvo/chuzhdi-sluzhbi-podslushvali-gostite-na-evropredsedatelstvoto-v-hotel-687886.html", "text": "Бившият Японски хотел, сега хотел „Маринела”, беше основното средище на делегациите по време на Европредседателството. Оказа се, че хотелът е бил подслушван от мазето до покрива, при това от небългарска служба” – това каза разследващият журналист Григор Лилов в сутрешния блок на бТВ.По думите му това е една от причините за акцията срещу семейство Арабаджиеви.Той не каза откъде има тази информация и коя е небългарската служба.По думите му те са от второто поколение олигарси, което е набрало сила с масовите приватизации.", "date": "2018.09.12", "title": "Чужди служби подслушвали гостите на Европредседателството в хотел Маринела"}
{"url": "https://offnews.bg/futbol/fenovete-na-levski-v-euforia-predi-gostuvaneto-na-loko-pd-687887.html", "text": "Невиждан интерес отчитат от агитката на Левски преди гостуването на Локомотив (Пловдив).Петте поредни победи, които записаха \"сините\" под ръководството на Славиша Стоянович, предизвикаха еуфория сред запалянковците. До този момент има над 2500 заявки за билети за срещата на \"Лаута\", като повечето желаещи вече дори са заплатили и за екскурзиите, които се организират за мача. От Сектор \"Б\" обаче ще бъдат принудени да отпишат част от желаещите, защото няма да има къде да влязат. Секторът за гости на стадион \"Локомотив\" побира само 2000 души, а тази бройка вече е надмината.\"Ще трябва да се тъпчем, но е гадно да връщаме хората. Все пак отдавна не е имало такъв интерес\", коментираха от агитката пред \"Меридиан мач\" . До този момент няма официална бройка на билетите, които Локо ще отпусне на гостите от София. \"Сините\" обаче се надяват, че пловдивчани няма да им правят спънки, както не е имало и досега за мачовете между двата отбора.Днес представители на Националния клуб на привържениците на Левски ще се срещнат с шефовете на \"Лаута\", за да уточнят всички въпроси около мача в неделя.", "date": "2018.09.12", "title": "Феновете на Левски в еуфория преди гостуването на Локо Пд"}
{"url": "https://offnews.bg/sviat/vietnam-pomoli-naselenieto-si-da-spre-da-iade-kucheta-687892.html", "text": "Властите в столицата на Виетнам Ханой призоваха жителите да спрат да ядат кучешко месо, тъй като това може да навреди на имиджа на града като \"цивилизована и модерна столица\" и да доведе до болести като бяс и лептоспироза.В същото време повече от 1000 магазина в Ханой продават кучешко и котешко месо.Местните власти се противят и на консумацията на котешко, което е по-малко популярно, но все пак се яде.Един от аргументите им е, че много от животните са убивани по жесток начин.В Ханой има около 490 000 кучета и котки - повечето домашни.Все повече хора във Виетнам изразяват неодобрението си към консумацията на кучешко месо и все пак тя си остава \"много дълбоко вкоренен навик\", според Лин Нгуен - журналист в редакцията на Би Би Си във Виетнам.", "date": "2018.09.12", "title": "Виетнам помоли населението си да спре да яде кучета"}
{"url": "https://offnews.bg/evropa/iunker-poiska-poveche-ohrana-na-granitcite-i-sblizhavane-s-iztochna-ev-687907.html", "text": "Европейският съюз планира да засили охраната по границата - 10 000 граничари повече ще спират бежанци до 2020 година. Това заяви председателят на Европейската комисия Жан-Клод Юнкер по време днешната си реч за състоянието на Съюза. В същото време той призова за повече солидарност и настоя за разкриване на пътища за законна миграция, за да бъдат привлечени по този начин квалифицирани чужденци.Юнкер поиска  бързо приемане на промените в миграционното законодателство и настоя отношенията с Африка да се превърнат в равнопоставени. \"Не трябва да разглеждаме отношенията с Африка само през предоставянето на средства за развитие, това е унизително\", коментира той и допълни, че Африка няма нужда от благотворителност, а от сътрудничество с ЕС.По този повод ще бъде предложен план за инвестиции за 24 милиарда евро в Африка, както и разширяване на приема на африкански студенти в ЕС. По думите му ЕК планира и да предложи план за разкриването на 10 млн. работни места за африканци в техните страни в следващите 5 години. Той поиска и да се полагат повече усилия за сближаване с Източна Европа, тъй като \"този регион заслужава повече\". \"Разширяването на ЕС е успех, довел до помирение. Трябва да определим ясно отношението си към приемането на държавите от Западните Балкани, иначе други ще се намесят в непосредственото ни съседство\", каза Юнкер.Европа може да превъзмогне разликите изток-запад и север-юг. Европа е твърде малка, за да се дели. Трябва да утвърдим говоренето с един глас в международната политика, заяви той.\"Европа повече не може да разчита на вчерашните обещания. Съюзите от вчера не са за утре. Дойде часът Европа да вземе в ръце съдбата си, трябва да бъдем суверенни в международните отношения. Светът има нужда от силна и обединена Европа. Това не замества националния суверенитет. Европейският суверенитет никога няма да бъде насочен срещу други. Европа няма да бъде никога крепост, загърбила останалия свят, особено онези, които страдат. Светът е на всички, а не само на избрани\", каза Юнкер.\"Европа трябва да действа като един човек. Винаги, когато ЕС говори с един глас, не са възможни изненади, добави той по повод на отношенията с новото управление в САЩ. Европа трябва да си даде по-ясна сметка за силата си - политическа, икономическа, а понякога и военна. От световен платец трябва да се превърнем в световен играч\", подчерта председателят на ЕК.В последните няколко месеца от мандата си ЕК ще предложи подход за укрепване на еврото. По думите му еврото е втората валута в света и тази позиция трябва да се подобри, защото според него е неприемливо ЕС да плаща за вноса на енергия в долари, след като едва два процента от внасяните енергоизточници идват от САЩ.БрекзитВ речта си Юнкер спомена и предстоящото излизане на Великобритания от ЕС, което трябва да се случи през март 2019 г.След това британската страна няма да бъде просто външна за ЕС, а ще се превърне в много близък съсед и партньор, каза Юнкер, но подчерта, че въпреки това Великобритания не може да остане част от единния пазар на ЕС и няма да има същите привилегии като държавите членки. Избори за ЕППо повод предстоящите избори за Европейски парламент Юнкер заяви, че трябва да се гарантира те да са свободни и честни. Заради това ЕК предлага нови правила за защита на изборния процес от манипулации. Сред мерките са по-голяма прозрачност на политическата реклама онлайн, възможност за налагане на санкции за незаконно използване на лични данни с цел да се повлияе умишлено върху резултата от европейските избори.На фона на предстоящите избори Юнкер посочи, че патриотизмът е ценност, когато не е срещу други. Патриотизмът, който търси виновници, без да посочва решенията, няма място в ЕС, добави той.Тероризъм и Европейска прокуратура\"Европейците очакват от ЕС да гарантира тяхната безопасност. Ето защо днес Комисията предлага разширяване на задачите на новосъздадената Европейска прокуратура с цел включване на борбата срещу терористичните престъпления. Трябва да сме в състояние да преследваме терористите по наказателен ред по-координирано в целия Съюз. Терористите не познават граници. Не трябва да ставаме неволни техни съучастници поради неспособността си да си сътрудничим\", каза още Юнкер.ЕК ще предложи и нови правила за премахване на терористичното съдържание от интернет - \"в рамките на един час - критичният период, през който се нанасят най-големите щети\".Всички интернет платформи, които желаят да предлагат услугите си в ЕС, ще трябва да се съобразяват с ясни правила за предотвратяване на злоупотреби с техните услуги с цел разпространение на терористично съдържание. Освен това ще бъдат въведени надеждни предпазни механизми за закрила на свободата на словото в интернет, с които ще се гарантира, че се премахва единствено терористично съдържание.ЕК предлага да има засилено сътрудничество между доставчиците на хостинг услуги, държавите членки и Европол. От доставчиците на услуги и държавите членки ще се изисква да определят звена за контакт, които да са на разположение денонощно, за да улесняват проследяването на заповедите за премахване и сигналите за незаконно съдържание в интернет. Държавите членки ще трябва да въведат и строги санкции за непремахване на терористично съдържание.Юнкер подчерта, че в следващите месеци очаква да заработи изцяло планът за европейската отбрана. \"Не военизираме ЕС, а искаме да станем по-отговорни и самостоятелни. Само така можем да защитим гражданите от външните и вътрешните заплахи, както и работните им места\", поясни той.Борба с финансовите измамиЕК предлага още да се засили надзорът върху финансовите институции на ЕС за по-успешна борба с прането на пари и финансирането на тероризма.Комисията предлага правомощията за борба с изпирането на пари по отношение на финансовия сектор да бъдат съсредоточени в рамките на Европейския банков орган и неговите пълномощия да бъдат засилени, за да се гарантира извършването на ефективен и последователен надзор от страна на всички съответни органи по отношение на риска от изпиране на пари, както и сътрудничеството и обменът на информация между съответните компетентни органи.Лятно часово времеЮнкер призова за отмяна на промените в часовото време. Дори и да бъде отменена общата промяна между лятно и зимно часово време обаче, всяка държава остава в правото си да прецени дали да сменя часа според сезона, каза той.", "date": "2018.09.12", "title": "Юнкер поиска повече охрана на границите и сближаване с Източна Европа"}
{"url": "https://offnews.bg/ikonomika/zaplatite-na-chinovnitcite-nagore-no-po-pretcenka-na-shefa-687914.html", "text": "Заплатите на служителите в бюджетния сектор ще бъдат увеличени с 10% от началото на 2019 г. Възнаграждението на всеки служител обаче ще зависи от преценката на ръководителя му.Това заяви финансовият министър Владислав Горанов след днешното заседание на правителството. Държавата ще отпусне над 1 милиард лева за 10-процентов ръст на разходите за персонал в бюджетните ведомства, но заплата на всеки служител ще нарасне с процент, определен от ръководителя му, според атестацията му. При някои служители може да е по-малко, а при някои - повече от 10 процента, обясни Горанов.", "date": "2018.09.12", "title": "Заплатите на чиновниците нагоре, но по преценка на шефа"}
