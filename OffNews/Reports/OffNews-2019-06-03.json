{"url": "https://offnews.bg/koloezdene/koloezdach-zaklan-ot-diskova-spirachka-704657.html", "text": "Страховита травма получи младият американски колоездач Матео Йоргенсон по време на младежкото издание на прочутия критериум Париж - Рубе. Състезателят на отбора до 23 години Jelly Belly е пострадал от дисковата спирачка на друг колоездач.Раната е изключително сериозна, тъй като дискът е навлязъл на дълбочина от 4 см в крака му. Дисковите спирачки станаха стандарт вече в любителското колоездене, тъй като са изключително сигурни, но до лятото на 2018 година те не бяха разрешавани при професионалистите в шосейните надпревари, тъй като са считани за опасни.Международният колоездачен съюз разреши едва след много тестове използването им, тъй като през годините инцидентите не стихваха. Оказва се обаче, че дори и след направените промени в дизайна им, те си остават опасни.Самият Йоргенсон пише по повод инцидента, че е шокиран от случилото се.\"Чакам в хирургията за операция. Не вярвах, че дисковете са опасни, докато не се случи на мен\", написа той в Туитър.", "date": "2019.06.03", "title": "Колоездач заклан от дискова спирачка"}
{"url": "https://offnews.bg/futbol/balakov-dnes-shtiah-da-struvam-100-miliona-evro-704655.html", "text": "Селекционерът на националния отбор по футбол Красимир Балъков коментира предстоящите мачове за представителния състав в квалификациите за Евро 2020. Той отговаряше на въпроси на фенове и журналисти, зададени чрез официалната страница на тима във Фейсбук. Легендарният бивш халф на \"лъвовете\" засегна куп интересни теми, а накрая с увереност заяви, че ако беше футболист в момента, то би струвал поне 100 милиона евро.\"Въпросът, дали може някой друг да ми реди състава, е излишен. Просто няма как да стане. Няма кой да ми реди състава. Не вярвам някой да го е правил при предишните треньори. Дискусии и различни мнения винаги е имало и ще има. Между треньори и ръководители няма начин да няма дискусии, защото в крайна сметка ние сме тук с една цел - да извадим най-доброто и да сглобим най-доброто, за да имаме успех. Това не значи, че някой ще ми реди състава. Последното решение е изключително мое и така ще бъде до последния ми ден.Целта пред отбора е една-единствена - класиране за Европейското първенство. Знам, че това мое изказване може да ми забие 3-4 ножа след квалификациите. Аз съм винаги бил оптимист, не мога да бъда друг. Знам, че имаме шансове и ще дадем всичко от себе си. Освен Англия останалите отбори са малко или много на едно ниво. Нашият минус е, че дълго време не сме класирали. Трябва сега така да обработим нещата, така да се опитаме заедно със състезатели и ръководители, че да можем да грабнем този шанс и да го използваме.Има футболист в българския национален отбор, който може да играе като Краси Балъков. Трябва да му дадем малко повече самочувствие, да се събуди. Това е Тошко Неделев. Абсолютно инстиктивен и качествен играч, който ако малко още поработи за себе си, може да стигне нивото, което ние с Данчо Лечков демонстрирахме за националния. Всичко зависи от него.Ние бяхме една генерация с невероятно чувство за хумор. Къде на хумор, къде наистина аз вярвах в това, което можехме да играем. Този оптимизъм се показваше на зеления терен. В тази ситуация, вече като селекционер на националния отбор, мога да кажа отново - ние няма какво да губим. Вече 15-16 години не сме се класирали, така че този оптимизъм ще се опитам да го предам на футболистите. Работим вече 4-5 дни заедно. Ще има доста промени. Експерименти с млади таланти като Кун Теменужков, Илия Груев-младши, Калоян Кръстев, Преслав Боруков и Петко Христов?Тези футболисти всичките са в разширения състав на националния отбор. За в бъдеще могат да бъдат извикани. Наблюдавани са във всеки момент, когато сметна, че е необходимо. Казах вече, че националният отбор ще бъде една смесица от опитни и млади футболисти. Така ще бъде и за в бъдеще. Няма никакво значение дали са родени в чужбина или са родени тук, а играят в чужбина. Всичко зависи от тях и от нашето наблюдение, от това какво ще видим в тяхното развитие. Когато трябва и когато може, ще даваме шанс на млади футболисти да бъдат с нас, дори и да не вземат участие в мачовете.Имаме право на 23-има играчи плюс още един. Аз казах, че винаги ще викам 24-има. Има достатъчно място за младите. Има много истини по този въпрос, както и много пътища, по които да стигнеш там, където искаш. В момента съм заложил на това да извикам по-опитните вратари, защото имаме минимален шанс за класиране. Нека минат тези две квалификации. Вече в следващите не знам, може да бъде друг начин на подреждане при вратарския пост.Мартин Камбуров в националния отбор? Не мога да кажа дали би помогнал. Разбира се, той е един изключително опитен футболист, с много мачове в Първа лига, както и с много голове. Той много, много отдавна не е викан в националния отбор. За момента смятам, че това, което съм повикал, е окей и възможно най-доброто, което можем да вземем. Капитанът Ивелин Попов е един от малкото ни играчи, които разполагат с изключително голям опит. Той има много голямо влияние в отбора като авторитет. Ще намерим най-доброто му място - той може да играе на 3 позиции - и сме говорили с него. Той може да поведе отбора по най-добрия начин. Нека не се притесняват за Ивелин, всичко е окей. Аз имам една рецепта, която спазвам в продължение на много време. Един от моите любими треньор - Жозе Моуриньо - в момента няма работа. Хосеп Гуардиола продължава да работи. Юрген Клоп, Гуардиола, Моуриньо - това са тримата, които са различни по стил, но заедно съчетават перфектния треньор. Ако има как от тези тримата да направиш един треньор, то той ще произведе топ футбола, който да се играе в света.Дали ако бях футболист днес, щях да струвам 100 милиона? Да. Когато имах договор в Щутгарт, за да ме откупят оттам, имаше клауза за 70 милиона. Това беше 2001 година. Сега сме 2019 година. Предполагам, че с 30 милиона цената ми би се качила нагоре\", каза Балъков.", "date": "2019.06.03", "title": "Балъков: Днес щях да струвам 100 милиона евро"}
{"url": "https://offnews.bg/temida/balgari-na-sad-v-rumania-za-naneseni-shteti-na-stojnost-45-miliona-evr-704656.html", "text": "Един румънски и четири български граждани се изправят пред съд в Румъния по обвинения за нанесени щети в размер на 45 милиона евро, предава БТА.Те са сключили договори с Разплащателната агенция APIA (към министерството на земеделието) за доставка на бяло брашно и слънчогледово олио в рамките на програма за раздаване на храни на хора в затруднено положение, но са доставили за нуждаещите се само 30% от количеството. Българската фирма се ангажирала да достави 36 250 тона бяло брашно в пакети от по един килограм и 17 170 070 литра олио в еднолитрови бутилки.Иван Танев и Мила Георгиева, които са ръководили българската компания, са обвинени в подстрекаване към използване или недобросъвестно представяне на фалшиви, неточни и непълни документи. Адвокат Снежинка Стойкова и Стефка Стоева, която е представяла българската фирма на територията на Румъния, са обвинени в използване или недобросъвестно представяне на фалшиви, неточни или непълни документи.Румънският гражданин, който ще бъде съден по делото, се казва Сорин Адриан Гъздак и е управител на румънска фирма. Агенция Аджерпрес допълва, че той е зет на бившия сенатор Чезар Мъгуряну. Гъздак е обвинен в съучастие.Делото ще се гледа в Апелативния съд на Букурещ.", "date": "2019.06.03", "title": "Българи на съд в Румъния за нанесени щети на стойност 45 милиона евро"}
{"url": "https://offnews.bg/kultura/spechelete-4-bileta-za-spektakala-the-bingo-project-s-igrata-na-offnew-704648.html", "text": ", който Музикалният театър в София ще представи на 6 юни от 19:00 часа.OFFNews предлага на двама от своите читатели да спечелят по два билета всеки за шоуто. Просто отговорете на въпроса по-долу.Какво можете да видите в спектакъла The Bingo Project:а) Швейцарски островиб) Екзорсизъм в хладилникв) Сватба в бинго залаг) Всички отговори са верниИмате време до 5 юни в 12:00 часа по обяд. Дайте своя отговор като коментар под статията в сайта ни или под публикацията във ФБ страницата ни.The Bingo Project представя 3 невероятни неща, които не подозирате, че ще видите в спектакъл и за които .Билети за представлението може да намерите на всички каси на EasyPay,  или на касата на Музикалния театър. Цената им е между 8 и 20 лв. в зависимост от мястото им в залата.", "date": "2019.06.03", "title": "Спечелете 4 билета за спектакъла The Bingo Project с играта на OFFNews"}
{"url": "https://offnews.bg/politika/maria-gabriel-ostava-evrokomisar-liliana-pavlova-otiva-v-evroparlamen-704649.html", "text": "Водачът на листата на ГЕРБ Мария Габриел ще остане на поста си на еврокомисар и няма да отиде в Европейския парламент. Това съобщи самата тя пред bTV. Габриел уточни, че решението ѝ е съгласувано с премиера Бойко Борисов, който одобрил идеята. Тя обясни, че ще остане еврокомисар до избора на новите еврокомисари, което ще е след около 5-6 месеца, и допълни, че поема риска да не бъде избрана отново на поста. Решението на Мария Габриел означава, че в Европарламента ще може да отиде седмият в листата - Лиляна Павлова. В коментар за досегашната си работа Габриел посочи, че не би променила нищо. ", "date": "2019.06.03", "title": "Мария Габриел остава еврокомисар, Лиляна Павлова отива в Европарламента"}
{"url": "https://offnews.bg/tenis/adrian-andreev-se-klasira-za-1-8-finalite-na-rolan-garos-704651.html", "text": "Младата ни надежда в тениса Адриан Андреев се класира за 1/8-финалите на турнира \"Ролан Гарос\" за юноши. Българинът победи с 6:3, 6:3 амeриканеца Дали Бланч.Адриан доминира през цялата среща и спечели за 66 минути. Андреев постигна четири пробива и допусна само един на собствен сервис. Така 18-годишният софиянец продължава напред, без да загуби сет.В първата част нашето момче проби за 2:0, но американецът тутакси направи рибрейк на нула. Андреев отново проби за 3:1. При 5:3 той сервираше за сета, поведе с 40:15 и спечели частта при първата си възможност.Адриан започна и следващия сет с брейк, който затвърди за 2:0. В деветия гейм българинът подаваше за победата и се справи с лекота.В първия кръг Адриан се наложи над швейцареца Доминик Щефан Щрикер с 6:3, 7:6 (2). В спор за място на 1/4-финалите Андреев ще срещне американеца Тоби Алекс Кодат.", "date": "2019.06.03", "title": "Адриан Андреев се класира за 1/8-финалите на Ролан Гарос"}
{"url": "https://offnews.bg/dw/kakvo-se-sluchva-v-nova-na-domuschiev-704654.html", "text": "Ако „Нова телевизия\" беше частна кланица, никой нямаше да се интересува дали нейни служители са напуснали. Или са били „помолени“ да го направят. Но собствеността на медия е нещо много по-различно. И дори не е и бизнес на малкия български пазар, където едрите предприемачи се сдобиват с медии заради влияние в обществото, а не за да печелят от тях.Машина за влияние„Нова телевизия\" заедно с „Нетинфо“ е най-голямата медийна група в България. А това означава огромна машина за влияние. Защото да притежаваш силата да убедиш аудитория от милиони да приеме позицията на телевизията по една или друга тема за своя собствена не е малко. Каналите са много - телевизионните плюс онлайн компанията „Нетинфо“, включваща сайтовете Gong.bg, Vesti.bg, DarikNews.bg, АБВ Поща, Vbox7.com, Sinoptik.bg, Edna.bg, както и части от много търговски сайтове и онлайн магазини като Grabo.bg и Trendo.bg. Да припомним, че 70% от акциите на „Нетинфо“ са собственост на „Нова броудкастинг груп”, а останалите 30% държат изпълнителният директор на „Нетинфо“ Христо Христов и собственикът на „Дарик радио\" Радосвет Радев, като от известно време насам текат преговори собствениците на „Нова телевизия\" да изкупят и техния дял.Откакто притежатели на медийната група са българските бизнесмени братя Домусчиеви, зачестиха скандалите с журналисти от „Нова броудкастинг\", тръгнали си не по собствено желание, а заради натиск, принуда или разногласия с новите собственици. Медийната гилдия, ако изобщо има такава, мълчи. Чуват се само отделни гласове.Засега е известно, че от „Нова телевизия\" са предложили на трима известни журналисти - Генка Шикерова, Миролюба Бенатова и Марин Николов, да работят оттук нататък на принципа на фрийлансърите. Това означава, че те ще предлагат произведените от тях филми, репортажи и разследвания, а телевизията ще решава дали да ги пуска, или не. Така журналистите губят правото на защита от медията в случай на съдебно преследване.Междувременно научихме и за скандала в сайта Gong.bg, където екипът напусна заради натиск за публикуване на новини „с доста съмнителни факти и достоверност“, според директора на „Нетинфо“ Христо Христов.\"Иначе се губи доверие\"Новите собственици имат право на своя политика, това е частен бизнес - казват от лагера на онези, които смятат, че собственикът винаги е прав. Не така обаче стоят нещата, когато става дума за медии, оказали се собственост на бизнесмени, чиито повече от добри отношения с управляващите са публично известни.Аудиторията на „Нова\" е значителна, а за една медия най-важно е доверието. Отбеляза го един бивш журналист, който днес е експерт по комуникациите. В предаването на Веселин Дремджиев по „TV+\" Ясен Гуев каза следното: „Може да не харесваш редакторите на новините и да ги смениш, но излизаш и казваш защо. Не е лошо да се обясни и на зрителите, защото иначе се губи доверие. Явно за тях () доверието няма толкова голяма стойност, колкото да контролират някакви неща“. Гуев припомни и неясния произход на средствата, с които бе закупена медийната група. 100 милиона евро от цената по сделката бяха осигурени чрез заем от четири банки, но не е известно откъде идват останалите 85 милиона евро.Кой говориКогато става дума за медии, произходът на капиталите е особено важен. Гражданското общество има право да знае кой му говори, заяви още през март Александър Кашъмов от Програма „Достъп до информация“. Има и още нещо - урокът, който обществото научи след скандала с медийната империя на Мърдок, избухнал заради разкрития за незаконните методи, с които журналистите от един вече закрит таблоид са събирали информация. „Това е пряката връзка между културата на директорския борд () и доверието и качеството на нюзрума“, се казва в изследването „Собственици на медии и журналистическа етика“ на Центъра за международна медийна подкрепа.В България доказателствата за тази пряка връзка се срещат почти ежедневно. И се виждат както в качеството на медийната информация, която потребяваме, така и в последните места в класациите за свобода на медиите. Виждат се и в мълчанието на журналистите. Резултатът е недоверие - не само в българските институции, а и в журналистиката като цяло. Което означава, че независимо дали казват истината или не, неизбежно възниква подозрението, че говорят лъжи и/или обслужват интересите на собствениците си. Така в един момент границата между истина и лъжа става неразличима.Тежки пораженияВсички, които сме напускали медии заради несъгласие с политиката или разногласия със собствениците, знаем, че това е трудно начинание. А свитият медиен пазар в България допълнително го усложнява. Към списъка можем да прибавим и всичко това: липсата на финансиране и осигуряване на достатъчно време за разследвания; недостатъчната правна защита - няма организации на журналистите, освен СБЖ, които да се заемат с това; ниското заплащане и съответно ниските осигуровки, с малки изключения в телевизиите. Друга характеристика на медийния пазар е нежеланието на собствениците да инвестират в допълнителна квалификация на журналистите. А това допълнително снижава качеството на информацията и девалвира престижа на професията.Накрая да кажем и това: нечистата медийна среда причинява тежки поражения. И то не само върху журналистите и тяхната работа, а и върху аудиторията. Или както би казал един от героите в „Кланица 5“ на Кърт Вонегът: това вече не са хора, а счупени хвърчила.", "date": "2019.06.03", "title": "Какво се случва в 'Нова' на Домусчиев?"}
{"url": "https://offnews.bg/tenis/90-pobedi-na-rolan-garos-ne-stigat-nadal-e-zhaden-za-oshte-uspehi-704640.html", "text": "Бившият световен номер 1 в мъжкия тенис Рафаел Надал остана доволен от победата си над Хуан Игнасио Лондеро в четвъртия кръг на турнира от Големия шлем \"Ролан Гарос\".Това е 90-и успех в кариерата на Матадора в надпреварата в Париж. От големите имена в тениса единствено Роджър Федерер на Откритото първенство на Австралия и Уимбълдън, както и Джими Конърс на US Open могат да се похвалят с подобно постижение.\"Беше много ветровито на корта, така че беше наистина трудно да се хване някакъв ритъм. Мисля, че се справих обаче добре в тези условия.Лондеро е опасен тенисист, постоянно се опитваше да ме притиска. Действа агресивно на корта, добър противник е. При това положение аз съм още по-доволен от победата си над него.Да, 90-те победи на \"Ролан Гарос\" са един наистина невероятен резултат за мен. Не знам какво ще се случи нататък, но полагам максимални усилия да играя на ниво.Мнозина смятат, че никой след мен няма да спечели 11 пъти този турнир. Аз съм просто обикновен човек и давам каквото мога от себе си на корта\", каза Надал.", "date": "2019.06.03", "title": "90 победи на Ролан Гарос не стигат, Надал е жаден за още успехи"}
{"url": "https://offnews.bg/kultura/3-neveroiatni-neshta-koito-ne-podozirate-che-shte-vidite-v-spektakal-704642.html", "text": "Всеки от нас може да си представи какво ще види, когато отива на театър, опера или концерт. Но какво ли ни очаква, когато прочетем на плаката – The Bingo Project, модерен сатиричен балет. Последната дума разкрива част от истината, но и подвежда, защото още след първите 5 минути от спектакъла ще разберем, че сме се заблуждавали. И ще останем приятно впечатлени и залепени за седалките. Ето част от тайните на The Bingo Project:1. Швейцарски острови – но как така?Още в началото на шоуто ще разберете, че действието се развива в недалечното бъдеще, глобалното затопляне е факт и се намираме на Швейцарските острови, където е над 40 градуса. Виждаме известен български водещ, който чете новините и разбираме, че бюрокрацията диктува всяка стъпка на хората. Вече сме в друга реалност и бързо забравяме за нашата. Скоро на сцената започва да се разказва история, чрез невероятната симбиоза между вълнуващите танци на балет „Арабеск“, сценични ефекти, актьорската игра на Ники Станоев и музика на живо от оркестър, който пресъздава творбите на Чайковски, Стравински, Шостакович, Прокофиев, Пиацола и Барток, по начин, който е нечуван досега. В комбинация с драма, сатира, любов, еротика, комедия и оцеляване, The Bingo Project ще ви пренесе в друго измерение.2. Екзорсизъм в хладилникДа, има хладилник на сцената. И той е важна част от спектакъла. Има ли допирна точка между екзорсизъм и хладилник? В историята на The Bingo Project има и определено е една от най-вълнуващите сцени в шоуто. Ще видите танц от човек, който не сте очаквали да танцува по хореография. Ще видите и дявола в битка срещу доброто. Няма да издаваме повече тайни, за да не ви развалим удоволствието от спектакъла.3. Сватба в бинго залаТова колкото и по-реалистично да звучи, отново ще ви шокира, защото не сте очаквали случките преди това да се развият до този сценарий. Палитрата от чувства и емоции, които бълва динамиката на сцената, ще ви изправи на ръба на седалките. От този момент нататък се засилват всички усещания - драма, еротика, борбата между доброто и злото. Не споменаваме на кого е сватбата, защото искаме да запазим изненадата. Заслужава си да се види булката.Може да се разкаже много още за този вълнуващ спектакъл, но препоръчваме да го видите на живо. Извънредна дата – 6-ти юни, 19 часа, Музикален театър София. Билети на всички каси на EasyPay, онлайн  или на касата на Музикалния театър.", "date": "2019.06.03", "title": "3 невероятни неща, които не подозирате, че ще видите в спектакъл"}
{"url": "https://offnews.bg/razsledvane/edno-kafe-i-50-leva-resto-ili-kak-prekrasniat-severozapad-prodade-gla-704603.html", "text": "Аз имам съвест бе, еййй! Как така ще взема 100 лева и няма да свърша работа на хората?Така реагира човек от село Три кладенци, Врачанско, когато го питаме можел ли е да вземе парите, които са му дали за изборите, и въпреки това да гласува за когото си реши.- Нали ще дойдеш ти например да купуваш гласове за местните избори октомври. Ще ми платиш ли, ако ми излезе, че взимам парите и не гласувам за когото си казал?В селото, което е в община Криводол, победител от изборите е ДПС, което се случва за пръв път. ДПС има 65 гласа, БСП - 64, а ГЕРБ - 44. 28 от 44-те гласа за ГЕРБ са с преференция за Емил Радев.- Аз купих гласовете за Емил Радев - обажда се човек от съседната маса с вид на лидер на компанията, която жули биричка в мързеливия следобед на потъналото в дрямка село от Прекрасния Северозапад на Радичков. Мъжът е по-заможен от останалите, на него се е паднала честта (и възможността) да почерпи с мента местния работлив циганин, когото всички уговарят да им свърши работа без пари.- Аз купих гласовете за Емил Радев, с мене трябва да говориш - напомня пак той, притеснен, че сделката започва да се изплъзва. Не съм като тия, дето купуваха за ДПС, не мога да ти предложа 65 гласа, само 28 имам, но ги гарантирам - продължава човекът.Понеже вече сме обиколили няколко врачански села, знаем, че не това е типът продавачи на гласове и приказките са му само фукане. Да си продавач на гласове обаче рязко ти вдига статута в социалната йерархия и човекът старателно продължава да си поддържа легендата, която преди малко си е измислил.- Не мога да те разбера сега за какво си дошъл? Ще купуваш ли за местните избори или няма да купуваш?- Не бе, журналисти сме, обикаляме селата и се опитваме да разберем как са се купували изборите.- Журналисти - друг път! Ти кажи колко гласа искаш през октомври, вади парите и да говорим сериозно, така само си губим времето!На масите пред кръчмата, в която се продават невероятни артикули в стъклени бутилки като \"Етър\", \"Ябълка\" и зловеща черна течност с надпис \"Кола\" с вкус на водни боички, са седнали 11 души. Осем са българи, трима са цигани. Но точно един от циганите взривява блаженото спокойствие с неочакваното признание:- Аз пък гласувах по съвест. Предлагаха ми пари и не ги взех.Шокът, който думите му предизвикват, е неописуем.- Не взе парите?- Не ги взех.- И без пари гласува?- Гласувах.Настава неловко мълчание.И тогава един от българите гръмогласно се провиква:- Абе, циганин с циганин! Утре че те викнем да ми изореш нивата и нема да ти платим, щом не взимаш пари!Разговорът пак минава на майтап и се насочва към другия циганин - този, за когото е въпрос на селска чест да го почерпиш с мента.- Я кажи сега - и ти ли гласува, без да вземеш парите!- Ааааа, не! Аз може да съм 'секакъв, но досега цел живот с избори не съм се омърсил! Няма да гласувам и после да ми се подиграват хората...Тръгваме си от село Три кладенци с напомнянето, че октомври, ако имаме нужда - добре сме дошли.БорованЗа хората, които са си учили уроците по история, Борован е известно село. Когато Ботев стъпил на козлодуйския бряг и тръгнал към Врачанския балкан, Борован било първото голямо село, в което е трябвало да започне въстанието, което да катурне султана. Но когато го стигнал, установил, че никой няма желание да вдига въстание. Тогава поетът възкликнал:Допреди 2-3 избора Борован беше най-голямата червена крепост, в която БСП постигаше най-високите си резултати в цялата страна. На тези избори победител е ДПС, следван на малка разлика от ГЕРБ, а БСП е далеч назад.Над 40% от гласовете за ГЕРБ са с преференция за Марин Ташев Захариев, около 20% са за Александър Йорданов. Мария Габриел и Лили Павлова, които имат най-много преференции в цялата страна, в Борован имат по един-два гласа на секция.Намираме местните гербаджии с намерение да се заяждаме с тях:- Извинете, знаете ли кой е Марин Ташев Захариев?Ентусиазмът ни обаче е попарен от тъжната им откровеност:- До вчера никой не го знаеше кой е, но днес всички говорят за него...- А той идвал ли е в Борован?- Не, разбира се.- А Александър Йорданов?- И той не.- Как си обяснявате преференциите за тях? - продължаваме да питаме.- А вие не си ли ги обяснявате? - максимално честно ни отговарят активистите на ГЕРБ. За да не излезе, че не са верни на партията, все пак отбелязват, че близо половината гласове са без преференции. Т.е. истински. И дебело подчертават, че ДПС е купило повече. На територията на община Борован живеят шестима турци - работливи и уважавани хора, които са се преселили преди 4 години от Добрич. Съотношението между циганите и българите е почти 50:50 с лек превес на българите.Циганският вот обаче се е разпределил почти поравно между ДПС и ГЕРБ. Това, което прави впечатление, е, че ДПС е отхапало огромна част от гласовете на етническите българи.Всичко започнало така:Преди десетина години директорката на училището живеела с мъж, който имал сладка далаверка от общината. На територията на Борован има старо военно летище и общината години наред му давала да коси тревата. От продажбата на сеното, според завистниците, той изкарвал около 20-30 хиляди лева годишно. Обаче на власт дошъл кмет от БСП и прекратил договора за косенето на летището. Обиденият човек отишъл при Доган (Доган е събирателен образ, който може да символизира всеки от елита на ДПС) и му казал: \"Моята жена е много авторитетен човек, грамотна. Хайде да я направиш кмет, а ние ще се отблагодарим\". Дали тази история е вярна, или не, едва ли някой може да каже, но e факт, че кметицата на Борован е издигната през 2011 г. от коалиция на СДС, ДПС, ДСБ и Движение \"Свободен избор\" и вече втори мандат е от ДПС. Технологията на купуванетоВ село Добролево, за чиято кръчма нашият автор , едната секция е с преобладаващо (но не изцяло) ромско население.Седмица преди изборите дошли купувачите от ГЕРБ. Не е имало нито принуда, нито насилие - спуснали само паролата - който иска да продаде гласа си, да отиде в едно от кафенетата и да си поръча кафе. Заедно с кафето получава 50 лева ресто. През цялото време на масата до бара е седял униформен полицай, за да следи да не стане гаф, твърдят местните хора.Обаче...В деня за размисъл дошли купувачите на ДПС. Размяната на парите се извършвала на площада, а на 20 метра отново е стояла патрулка.Те вече предлагали по 100, а не като ГЕРБ по 50 лева. И се получила циганска работа - някаква част от хората взели пари и от едните, и от другите. И сега на ГЕРБ в Добролево не им излизат 30 гласа, за които са платили.Голямата драма в Добролево е, че купувачът за ГЕРБ привиква един по един хората, на които е платил, и ги тормози защо са взели парите, а не са си изпълнили уговорката. Но понеже не знае кои 30 от платените 100 избиратели са го измамили, привиква всички, включително и честните. И честните, и нечестните плачат и се кълнат, че не са те измамниците, но не могат да представят доказателства. Купувачът им е заръчал освен да гласуват с преференция за Марин Захариев, да снимат и бюлетината. Секционната комисия обаче разбрала и прибирала телефоните преди тъмната стаичка.ДПС в такива разпри не влизали, нито гонели отчетност. Приели са, че фирата е неизбежна, раздали са парите, надявайки се на съвестта на хората. В 90% от случаите се оказало, че хората имат съвест...Пито-платеноВ община Борован, където кметицата е от ДПС, не всички гласове за листата на Мустафа Карадайъ са купени с пари. Много са купени с обещания.\"На предишните избори ДПС ни платиха. После отидохме при кметицата да ни назначи по програми, защото сме гласували за нея. Тя обаче каза - гласували сте, дала съм ви пари. Всичко е пито-платено\", разказват в Борован.Кметицата, подобно на Доган, е събирателен образ - при по-подробен разговор става ясно, че този диалог не е бил воден лично с нея, а с някой неин роднина или служител. Така или иначе в главите на хората е останало, че имат избор - или взимат парите и не търсят работа, или гласуват за ДПС и ще бъдат назначени на работа по социални програми.До общината и точно пред клуба на ГЕРБ е паркът на Борован. \"Знаете ли какво беше тука тая сутрин - разказват ни местните гербаджии. - Имаше поне 200 цигани, които бяха дошли да ги назначават по програми. Програми обаче в Борован няма\", злорадстваха те.Само ден по-късно обаче социалният министър Бисер Петков обяви, че близо  по новоотпуснати програми за заетост.Т.е. хората не са излъгани, държавата ще оцени, че са гласували без пари за ДПС.Другият инструмент за контролиране на вота са \"петдневките\".По закон, за да получи социалната си помощ, социално слабият трябва да отработи 5 дни. В последната половин година в село Добролево никой не е отработил нито ден. Месец преди изборите събрали социално слабите им казали: \"Нали разбирате, че всички сте в нарушение. Ако гласувате за ДПС, ще ви се размине. Ако гласувате за друг - горите с помощите.\"И сега в Добролево всички социално слаби се бият в гърдите, че са гласували за ДПС.Разбира се, не навсякъде ДПС са били толкова ларж. В райони, в които са купували гласовете през двама или трима посредници, изведнъж за задните номера в листите изникват много преференции. Кои са купувачитеХората, които физически дават банкнотите на гласоподавателите, са основно 2 групи. Едните са от т. нар. престъпен контингент. В София бихме казали, че са \"мутри\", но за Борован тази титла е силно пресилена. Става дума за обикновени бандитчета и кокошкари на най-ниско ниво.Другата група приносители на парите са местните земеделски кооперации. Много от тях - повече от половината, са отказали да се включат в тази мръсна игра. Но известна част, особено хора, които вече са направили бившите кооперации своя лична собственост, са се включили мащабно.Всяка от тях е получила номерче на преференция, с която да отчете приноса си.Това обяснява защо няколко съседни села гласуват масово за Емил Радев, а Марин Захариев и Илия Лазаров имат нули.В съседните няколко села пък почти всички преференции са за Марин Захариев, а Емил Радев има нула.В село Крива бара ГЕРБ има 160 гласа. 146 от тях са за секретаря на СДС Илия Лазаров - последен в листата.В някои села обаче е имало повече от един купувач и гласовете са се разпределили между Александър Йорданов и Младен Шишков, примерно.Бившият председател на парламента и автор на крилатата реплика \"Днес е един добър ден за българската демокрация\" е получил 2616 преференции във Врачанския избирателен район. В трите много по-големи софийски района, където поне има шанс някой да го е чувал, Йорданов получава далеч, далеч по-малко.Тази любов към задните номера е още по-странна заради факта, че ГЕРБ имат врачанин в листата - уважаваният местен лекар Иво Ралчовски. В малкото села, в които не са се купували избори, той има колкото или дори повече преференции от Мария Габриел. Но там, където се е разкешвало, резултатът му клони към нула.Ако случайно прокуратурата иска да провери кой е дал парите на дребните бандитчета и зърнарски босчета, за да купят изборите, хората в Криводол и Борован охотно разказват за общински съветник и сина му, които имат много проекти по ПРСР, и за шеф на местна кабелна телевизия, който също имал много проекти.Тъй като фактура за рушвет няма, ще спестим имената им, но силно се надяваме, че някой ще се поинтересува дали изборите не са купени именно с парите от Европа и проекти не са раздавани на свои хора, за да платят вота с тях.Другите партииИнформация, че БСП са купували гласове, получихме само в село Бутан, където хора твърдят, че партията е давала по 30 лева на глас. Резултатите в Бутан обаче са близки до средното за региона - победа на ДПС, следвана плътно от ГЕРБ и далеч назад БСП. Може би защото същите тези хора разказват, че ГЕРБ са плащали по 50 лева.Активист на БСП разказа, че и при него са дошли същите продавачи, които после са гарантирали гласовете за ГЕРБ, и са му предложили да работят. Той обаче отклонил поканата - не само защото не иска да прави това, а и защото е бил убеден, че това е постановка, с която да го обвинят в купуване на гласове. Тук само ГЕРБ и ДПС имат право да купуват, твърди той.ВМРО са участвали в друга схема, заради която сега си имат неприятности. В доста села в този толкова далечен от Македония край кметовете са от ВМРО. Повечето от тях са сменили по няколко партии, преди да ги тресне патриотизмът. Доста от хората, с които говорихме, твърдят, че са гласували за кмета (разбирай за ВМРО). Дали това е заради страх, изгода или просто \"защото с кмета играем карти\", както казаха в село Галатин, е трудно да се прецени.Там обаче на предишните местни избори са се регистрирали 92-ма души от съседното село Баурене и именно с техните гласове е избран кметът от ВМРО. Месец преди тези избори (достатъчно дълго, за да се спази изискването за 6 месеца уседналост преди местните избори през октомври) в Галатин са се регистрирали още 9 души от Баурене, 4 от тях - в къщата на брата на кмета.Две уточнения, на които държимКато опитни журналисти добре знаем, че хубавият репортаж се прави с имена, много снимки и детайли, които да опишат хората, с които говорихме. Обещанието да не цитираме имена, да не публикуваме снимки и да запазим анонимността на хората, които ни разказваха, бяха нашата част от сделката и необходимият компромис, който сметнахме за нужно да направим.В този репортаж многократно се говори за цигани/роми и на места те се противопоставят на българите. Жертваме политкоректността, защото държим да покажем една нова тенденция, която лично ние наблюдаваме за пръв път, макар че може би я има от няколко избора:Бяхме свикнали, че основно ромите продават гласа си. На тези избори купените ромски гласове са по-малко от друг път, за сметка на това многократно повече етнически българи са продали гласа си.Цинично е, но е факт - обяснението е в много по-голямата изборна култура на ромите. Първо, те са си знаели цената - никъде не са падали под 50 лева на глас. Второ - на някои места са продали гласа си 2 пъти.А българите... Българите обикновено са стрували 20 или 30 лева. Само тези, които живеят в смесени с роми села, са взели по 50 лева.И едно обяснение за ниската активност, което чухме в Борован: Никой не вярва, че си гласувал без пари. Самият факт, че си гласувал, означава, че си дал гласа си за ДПС или ГЕРБ. Тези, които не искаха това петно, решиха изобщо да не гласуват.Над репортажа работиха: Ася Филипова, Александра Маркарян и Владимир Йончев.Снимки: Александра Маркарян", "date": "2019.06.03", "title": "Едно кафе и 50 лева ресто, или как Прекрасният Северозапад продаде гласа си"}
{"url": "https://offnews.bg/obshtestvo/tcial-iuni-ni-chakat-dazhdove-704653.html", "text": "От НИМХ към БАН коментираха пред БНТ, че по статистика юни месец е най-дъждовният в страната, като се очаква идните седмици валежите особено в Западна България да се по-големи от нормалното. За утре е обявен жълт код за обилни валежи и гръмотевични бури за 15 области.Интензивни ще бъдат дъждовете тази нощ и в сутрешните часове на вторник и има опасност от възникване на поройни наводнения. Очаква се валежите да са около 25-30 литра на ден.Първите 10 дни на юни ще донесат валежи и гръмотевични бури предимно в Западна и Централна България. Има вероятност и за градушки. Температурите ще бъдат между 23 и 28 градуса, допълват от НИМХ.След това градусите ще се вдигнат леко, а валежите ще продължат, но ще са по-слаби. Те отново ще са предимно в Западна и Централна България.В края на месеца дъждовете най-после ще намалеят и ще се радваме на значително по-хубаво време. Температурите ще достигнат 35 градуса.", "date": "2019.06.03", "title": "Цял юни ни чакат дъждове"}
{"url": "https://offnews.bg/dom/v-doma-na-semejstvo-klintan-704631.html", "text": "„Изборът на този дом бе изцяло емоционална реакция“, казва Хилъри Клинтън пред изданието Architectural Digest, чиито екип бе поканен да разгледа имението на звездната фамилия, което се намира на улица Whitehaven във Вашингтон.Самата Клинтън разказва за избора и как е разбрала, че това е нейното място.„Когато ме избраха за Сената през 2000 година знаех, че ми трябва място, където да живея докато текат парламентарните сесии. Затова започнах да оглеждам имоти. Щом влязох в тази къща, почувствах нещо дълбоко емоционално. Качих се на третия етаж и погледнах над дърветата – чак до британското посолство. Почувствах се сякаш съм в Лондон или Ню Йорк преди много години. Градините бяха най-невероятните, които някога съм виждала. Усетих този дом, почувствах го, харесахме се“, разказва тя.При покупката самата сграда се нуждае от цялостен ремонт. Тя е построена през 1951 година и разполага с близо 500 квадратни метра жилищна площ.„Идеята беше да вкараме повече светлина, да има повече пространство за почивка, да си седиш и да съзерцаваш. Искахме да отворим къщата и всичките й вътрешни стаи към невероятната градина в задния двор“, споделя за изданието интериорният дизайнер Розмари Хоу, наета от семейство Клинтън за ремонта.Хилъри Клинтън е пряко ангажирана в избора на цветовете. „Обичам да има много цвят, не харесвам стерилните домове. Искам атмосфера. И както може да видите, в този дом има доста цвят. Той се превърна в прекрасно убежище от работа и политика. Веднага щом влизах вкъщи, автоматично превключвах от ангажиментите в Сената към почивка и зареждане на батериите. Била съм на огледи в много имения, но тук имам всичко, от което се нуждая“, казва още американският политик.Оформянето на пространството се оказва семейно дело. В него се включва майката на г-жа Клинтън – Дороти Родам. „Радостно беше да работя с майка ми и Розмари“, казва тя. „И майка ми, и аз обичаме цветовете, и можете да видите, че имаме много цвят в къщата, която стана плод на нашето сътрудничество.”Любимото място на американския политик изглежда обаче е външното пространство. \"Прекарвам всеки момент от времето, което мога, тук\", казва Клинтън, докато стои в буйните и озеленени градини в задния двор на имението. Тя казва, че семейството предпочита да се забавлява навън. „Правим много събития на открито, понякога идват стотици души”, казва тя.Басейнът е бил напълно реновиран, а самата Хилари Клинтън вижда и своя дял от дейността. За себе си тя споделя, че е запален плувец и често използва басейна. Клинтън добавя: „Дори и да не сме там, имаме приятели с деца, които идват и го използват.“", "date": "2019.06.03", "title": "В дома на семейство Клинтън"}
{"url": "https://offnews.bg/drugi/talantat-na-evrofutbol-maria-jovkova-s-tri-zlatni-medala-704645.html", "text": "Спортният талант на Еврофутбол Мария Йовкова грабна три златни медала от Държавно отборно и индивидуално първенство по тенис на маса за младежи и девойки до 21 години, което се проведе от 31.05 до 02.06. в Пловдив.Тя се стъпи на най-горното стъпало на почетната стълбичка след успех на сингъл, двойки девойки, както и в отборната надпревара.Друг Спортен талант – Румина Кирчева, също триумфира със златото, този път на турнира по таекуондо \"Кондор къп\". Това стана точно в Деня на детето в София, като Руми спечели убедително първо с 26:2, а във финала би с 22:2. В надпреварата се впуснаха, близо 550 участника от 4 държави.Още един талант на българския букмейкър - Константин Василев, се справи подобаващо на състезание през уикенда. На провелия се Национален шампионат по лека атлетика за ст. възраст той се класира на 4-то място на 300 метра с препятствия, а на 5000 метра е 8-ми.", "date": "2019.06.03", "title": "Талантът на Еврофутбол Мария Йовкова с три златни медала"}
{"url": "https://offnews.bg/medii/sasho-dikov-katci-vaptcarov-i-emil-koshlukov-shte-se-boriat-za-direkt-704647.html", "text": "Преди минути СЕМ обяви имената на кандидатите за генерален директор на Българската национална телевизия, които са подали своите документи.Предстои да бъдат прегледани концепциите на осем души: Сашо Йовков, Никола Тодоров, Кръстю Вапцаров, Явор Симов, Сашо Диков, Радостслав Главчев, Емил Кошлуков и Стоил Рошкев.Новият генерален директор на БНТ ще бъде избран на 5 юли. До 25 юни ще бъдат оповестени допуснатите до процедурата, а допуснатите до събеседване - до 1 юли. Кандидатите ще представят концепциите си на 3 и 4 юли.Конкурсът за БНТ се обявява извънредно заради  след влязла в сила осъдителна присъда. Сега и.д. генерален директор на БНТ е Емил Кошлуков. Каменаров беше осъден на 1 година и 3 месеца условно с 3 години изпитателен срок и 600 лева глоба за шофиране с 1,6 промила алкохол в кръвта. , съзряха конспирация в осъждането на Каменаров и замяната му с Кошлуков. Според тях, от самото начало идеята е била Кошлуков да заеме поста, но не е имал нужния опит.Тепърва предстои да се разбере реакцията на гилдията към кандидатурите. От преди изтичането на крайния срок се знаеше, че Сашо Диков и Емил Кошлуков ще подадат документи, като това предизвика недоволни или подигравателни реакции у доста хора и журналисти.", "date": "2019.06.03", "title": "Сашо Диков, Къци Вапцаров и Емил Кошлуков ще се борят за директор на БНТ (списък с кандидати)"}
{"url": "https://offnews.bg/tenis/dzhokovich-pregazi-shtruf-na-rolan-garos-i-zapisa-nov-goliam-rekord-704646.html", "text": "Световният номер 1 в мъжкия тенис Новак Джокович се класира за четвъртфиналите на турнира от Големия шлем \"Ролан Гарос\". Сърбинът спечели с лекота срещу Ян-Ленард Щруф с 6:3, 6:2, 6:2, като записа 25-а поредна победа на турнири от Големия шлем и стана първият тенисист с десет поредни класирания на четвъртфиналите на Откритото първенство на Франция.Джокович приключи срещата на централния корт \"Филип Шатрие\" с 20 печеливши удара и 19 непредизвикани грешки. Той записа 6 аса и направи 5 пробива.Джокера спечели последните три титли от шлема след \"Уимбълдън\" и US Open през миналата година и Откритото първенство на Австралия през януари и преследва четвърта поредна титла от шлема. Постижение, с което не може да се похвали дори Краля на клея Рафаел Надал.В спор за място на полуфиналите сърбинът ще срещне победителя от мача между Фабио Фонини (Италия) и Александър Зверев (Германия).В друга среща днес Кей Нишикори и Беноа Пер спретнаха истинско зрелище. Двамата доиграха срещата, която снощи бе прекратена в третия сет заради настъпващата тъмнина.Японецът се наложи с 3:2 сета – 6:2, 6:7 (8), 6:2, 6:7 (8), 7:5. Днес Пер успя да вкара мача в пети сет, в който имаше преднина от 5:3 и сервис на своя страна. Нишикори обаче отказа да се предаде, спечели последните 4 гейма и си гарантира битка с Рафа Надал на четвъртфиналите.", "date": "2019.06.03", "title": "Джокович прегази Щруф на Ролан Гарос и записа нов голям рекорд"}
{"url": "https://offnews.bg/sviat/podnoviavat-pregovorite-za-situatciata-v-donbas-kuchma-shte-predstavl-704635.html", "text": "Възобновяват се преговорите в Минск за регулиране на конфликта в Донбас. Представител на Украйна в контактната група ще е отново експрезидентът Леонид Кучма. Това обяви украинският президент Владимир Зеленски. Той уточни, че поредната среща на контактната група ще се проведе на 5 юни в Минск. Кучма стана официален представител на Украйна на преговорите през февруари 2015 г. В началото на октомври миналата година обаче той се отказа от тази длъжност, като заяви, че отдавна е взел решението, но не иска да го анализира прекалено сериозно.Зеленски обясни, че е провел срещи с чуждестранните партньори от ЕС и САЩ във връзка с регулирането на конфликта в Донбас, като са обсъдили прекратяването на огъня. \"Имаме конкретни предложения и нови решения за Донбас, но никой няма да търгува с територията и суверенитета на Украйна\", каза той. \"Свикнал съм да вземам решения, да ги изпълнявам и да отговарям за тях. Днешната среща с украинския президент показват, че имам възможност да дам свой принос\", коментира и Кучма. ", "date": "2019.06.03", "title": "Подновяват преговорите за ситуацията в Донбас, Кучма ще представлява Украйна"}
{"url": "https://offnews.bg/analizi-i-komentari/21-bezplatni-saveta-kam-bsp-kak-da-specheliat-izbori-704615.html", "text": "Гледам, че хората от БСП се лутат, тепърва ще правят анализи защо са загубили изборите. После стратегии ще мислят как да спечелят следващите. Изобщо, мъка...За да съм мил и конструктивен, какъвто се опитвам да съм напоследък, ето някои бързи съвети, които може да повишат електоралната подкрепа за БСП. В новата програма на социалистите биха могли да залегнат следните мерки:1. Че подкрепят и настояват за тотална лустрация.2. Че изхвърлят от редиците си всички бивши членове на ръководни структури на БКП.3. И всички бивши служители на ДС. Независимо на какво ниво са били.4. Че приемат левия лозунг „свобода, равенство, братство“ за свой водещ слоган.5. Че обявяват справянето с климатичните промени за свой приоритет.6. Че правят коалиция със Зелените и потеглят на кръстоносен поход срещу замърсяването и найлоновите торбички.7. Че раздават 50-те милиона от дупката във Варна за организиране на кухни за бедни и бездомни.8. Че се обявяват против намесата на религии в светските дела на европейска държава. И искат облагане на религиозните имоти и приходи с данъци.9. Че искат изгонване на американските ултра-консервативни секти от територията на България. И искат да се наложи забрана за бивши или настоящи сектанти да заемат държавни постове.10. Че се обявяват за незабавна съдебна реформа и връщане на принципа, че всеки е равен пред закона.11. Че се обявяват за незабавна реформа в здравеопазването и социалните дейности.12. Че се обявяват за възстановяване на Фонда за лечение на деца.13. Че се обявяват за моментална реформа в системите на право-охранителните служби.14. Че изразяват публична подкрепа към Конвенцията против домашното насилие.15. Че изразяват публична подкрепа към Стратегията за детето.16. Че ще започнат процедура за подписване на споразумение с всички НПО-та и започват близка и непрекъсната работа по правата на човека и равенство на всички хора.17. Че се обявяват категорично против насилието, породено от дискриминация. И категорично поставяне извън закона на крайни десни паравоенни формирования. И фашистки такива. И комунистически.18. Че се обявяват за незабавни мерки за ускоряване приемането ни в Шенген.19. Че искат от държавния бюджет да се плаща пътя на всеки студент, приет в чужд университет, да може поне два пъти в годината да се връща в България. Като част от мерките за повишаване на нивото на модерно образование.20. Че обявяват нов водещ принцип при избор на ръководството си. Всеки, който иска да бъде част от управителните органи на партията, трябва да си остави само един минимален имот за живеене и да разпродава всичко друго. Парите се разпределят по кухните за бедни или по други социални инициативи.21. Че искат незабавно връщане на казармата и особено на Строителни войски. И за да дадат пример, цялото ръководство отива да отбива военна служба за една година поне.Мога да се хвана на бас, че тези мерки ще проработят (а напоследък ми върви на политически басове). Не разбирам какво ще му мислят толкова. Подарявам им тези точки, да използват каквото си искат... :)Усмихнат ден! :)Б. ред. - Коментарът на пиар специалиста Любомир Аламанов е от фейсбук профила му. Публикуваме го с негово разрешение.", "date": "2019.06.03", "title": "21 безплатни съвета към БСП как да спечелят избори"}
{"url": "https://offnews.bg/obshtestvo/srednata-pensia-riazko-skochi-s-3-leva-704650.html", "text": "Средната пенсия у нас е скочила с 3 лева от началото на годината, показват данни на Националния осигурителен институт, цитирани от БНР.С трите лева отгоре сумата остава с 15 лева под линията на бедността у нас, която към настоящия момент е 348 лв.Сега средната пенсия е 332 лева. При мъжете е 407, а при жените – 278 лева.По данни на НОИ, 966 хиляди възрастни хора получават основна пенсия в размер между 200 и 300 лева.", "date": "2019.06.03", "title": "Средната пенсия рязко скочи с... 3 лева"}
{"url": "https://offnews.bg/izvan-terena/spasiteli-v-navodneniata-igrachi-na-botev-plovdiv-s-kanu-pomagat-na-h-704616.html", "text": "Юношите на Ботев Пловдив Марио Усков и Атанас Янков преплуваха с каяк подлеза на улица \"Гладстон\" в града и извадиха от водата няколко закъсали автомобила, съобщават местните медии.Изобретателните спасители слязоха от лодката, нагазиха в рукналата по асфалта река и измъкнаха бедстващ шофьор. Операцията им се оказала успешна. Помощ от двете момчета получиха и други граждани, блокирани в подлеза.Припомняме, че вчера се изля средно над 60 литра на квадратен метър дъжд над Пловдив. Силният валеж бе придружен на места и с градушка.Ниските точки на града се озоваха под вода. Наводнени останаха и МОЛ-овете в града, а такситата временно спряха да приемат поръчки.", "date": "2019.06.03", "title": "Спасители в наводненията: Играчи на Ботев Пловдив с кану помагат на хора (видео)"}
{"url": "https://offnews.bg/futbol/guardiola-imame-mnogo-krasivo-sapernichestvo-s-iurgen-klop-704644.html", "text": "Мениджърът на Манчестър Сити Пеп Гуардиола се изказа ласкаво по адрес на наставника Юрген Клоп и неговия Ливърпул, който наскоро спечели Шампионската лига.Испанският специалист говори и за своето бъдеще, заявявайки категорично, че ще продължи да води \"гражданите\" и през следващия сезон.\"Има пет много добри отбора и затова Висшата лига е толкова трудна надпревара. През следващата кампания стартираме от нулата и ще видим какво ще се случи.Имаме красиво съперничество, но не само с Юрген Клоп и Ливърпул. В момента \"червените\" са изключително силни и заслужено спечелиха Шампионската лига\", каза Гуардиола.", "date": "2019.06.03", "title": "Гуардиола: Имаме много красиво съперничество с Юрген Клоп"}
{"url": "https://offnews.bg/lajfstajl/sephora-zatvaria-magazini-v-sasht-za-obuchenie-za-rasova-diskriminatci-704617.html", "text": "Веригата магазини за красота Sephora ще затвори магазините си в САЩ в сряда, а причината е обучение на служителите срещу расовата дискриминация.Обучението се случва месец, след като американската певица Солана Имани Роу или по-известна като SZA съобщи за инцидент на тази основа със самата нея в един от магазините на веригата.Изпълнителката твърди, че е расово профилирана от служителка на име Санди в магазин в Калифорния, която е повикала охраната, за да провери дали Солана не краде.Интересен факт е, че самата Солана преди е работила в Sephora.От компанията уверяват, че знаят за случая, но твърдят, че обучението не е свързано и не е отговор на това събитие. В официалния си профил в Туитър те пишат:Емили Шапиро, говорител на Sephora, заяви пред Ройтерс, че затварянето на магазините не е в \"отговор на дадено събитие\", казвайки, че планирането на семинарите е в ход от месеци.Миналата година Starbucks затвори всички 8000 клона, притежавани от компанията в САЩ, за един следобед, за да проведе обучение срещу \"расови предубеждения\".Този ход настъпи, след като фирмата трябваше да се извини за ареста на двама тъмнокожи мъже, които чакали да се срещнат с някого в Starbucks във Филаделфия.", "date": "2019.06.03", "title": "Sephora затваря магазини в САЩ за обучение за расова дискриминация"}
{"url": "https://offnews.bg/ikonomika/tetc-ej-i-es-galabovo-navarshi-8-godini-ot-starta-na-targovskata-%d1%9d-ek-704607.html", "text": "Най-модерната въглищна централа в България – ТЕЦ „ЕЙ И ЕС Гълъбово“, отбелязва днес 8-мата годишнина от началото на търговската ѝ експлоатация. От 3 юни 2011 г. до днес двата енергоблока на ТЕЦ „ЕЙ И ЕС Гълъбово“ произведоха бруто над 28 млн. MWh надеждна електроенергия за България. Това показва анализът на производствените резултати на най-високотехнологичната въглищна централа в България. Произведената от централата електроенергия за периода се равнява приблизително на потреблението на 1 милион български домакинства за 8 години.За 8 години ТЕЦ „ЕЙ И ЕС Гълъбово“ достигна 88,5% разполагаемост от над 37 млн. MWh. Централата е ключова за осигуряване сигурността на електроенергийните доставки и стабилността на българската електроенергийна система. Със своята 690-мегаватова мощност централата допринася България да покрие изискванията на Европейската организация на операторите на електроенергийни мрежи ENTSO-E от резерв за първично регулиране. Поради своята висока технологичност ТЕЦ „ЕЙ И ЕС Гълъбово“ е най-гъвкавата въглищна централа в Българи, осигурявайки голяма маневреност при диспечиране. През 2018 г. ЕСО е използвала централата 8200 часа в режим за първично регулиране и 13 700 часа във вторично регулиране. ТЕЦ „ЕЙ И ЕС Гълъбово“ работи само с български лигнитни въглища, добити в „Мини Марица изток“, като годишно използва 5-5,5 млн. тона въглища, гарантирайки трудова заетост за около 2000 миньори, както и енергийната независимост на България.В резултат на отговорното отношение към околната среда и внедрените модерни технологии ТЕЦ „ЕЙ И ЕС Гълъбово“ достига средногодишна ефективност на сероочистващата инсталация над 97%. Централата е проектирана така, че не може да произвежда електричество без работеща сероочистващата инсталация. Непрекъснатата работа на сероочистващата инсталация гарантира по-чист въздух и опазване на околната среда.", "date": "2019.06.03", "title": "ТЕЦ Ей И Ес Гълъбово навърши 8 години от старта на търговската ѝ експлоатация"}
{"url": "https://offnews.bg/sviat/voennite-v-sudan-zastreliaha-petima-uchastnitci-v-miren-sediasht-prote-704611.html", "text": "Силите за сигурност в Судан са застреляли петима души, след като откриват огън срещу седящ протест пред главния щаб на армията, предава Би Би Си.За двама мирни протестиращи убити с куршуми, които са били изстреляни по заповед на Преходния военен съвет, заяви по-рано Централният комитет на суданските лекари в „Туитър“. Броят им обаче се увеличи.По-рано бе съобщено, че управляващият военен съвет на Судан използва сила в опит да разпръсне продължаващия седящ простест пред щаба на армията в Хартум.„Сега се прави опит за разпръсване на хората пред централата на армията със сила от военния съвет“, бе казано в кратно изявление от професионалистите от Судан, групата, която оглави национални протести, започнали през декември.До този момент военните в Судан не са направили публични изявления.Демонтрантите заемат площада пред военния щаб от 6 април, 5 дни преди президентът Омар ал-Башир да бъде свален.Миналия месец управляващите генерали обявиха, че са се споразумели за структурата на новата администрация и за тригодишен преходен период за гражданско управление.", "date": "2019.06.03", "title": "Военните в Судан застреляха петима участници в мирен седящ протест"}
{"url": "https://offnews.bg/politika/sds-radan-kanev-vleze-v-evropejskia-parlament-po-milost-704614.html", "text": "Според секретаря на СДС Илия Лазаров системата за изчисление на резултатите на европейските избори по отношение на гласовете \"не подкрепям никого\" не е справедлива и вследствие на това Радан Кънев е получил мандат \"по милост\".Това заяви той по време на първата пресконференция на партията след изборите за Европейски парламент. На нея представители на СДС анализираха постигнатите от тях резултати, след като техният кандидат Александър Йорданов спечели мандат като част от обединената листа ГЕРБ-СДС.\"Мишо Константинов е абсолютно прав, че така се изчисляват процентите, но също така, това не е справедливо. Ако го дадем на Конституционен съд, не съм сигурен какъв ще е резултатът. Това са действителни гласове, които са съвсем реални. Аз не бих искал да съм на мястото на Радан Кънев, който де факто влиза по милост в Европейския парламент\", завърши Лазаров.Коментарът е във връзка с позицията на социолога Михаил Мирчев, според който вотът \"не подкрепям никого\" е редно да бъде включен в базата за изчисление наред с гласовете на партиите. По негови думи така \"Демократична България\" би получила 5,879% от гласовете, или малко под бариерата за получаване на мандат, която е 5,882%.В отговор на това твърдение математикът и изборен експерт Михаил Константинов заяви, че изчисленията са извършени правилно, тъй като в самия Изборен кодекс е разписано тези гласове да се изваждат предварително от базата за изчисление. Това бе , според който няма грешка при разпределението на мандатите.Местни избориПредседателят на СДС Румен Христов коментира, че СДС най-вероятно ще бъде с ГЕРБ и за местните избори. ой коментира, че изборите са преминали много тежко и отчете ролята на премиера Борисов като изключително положителна за резултатите, постигнати от листата.\"Видях една много организирана партия. Видях какво бяха направили те на местата на техните срещи. Включването на премиера Бойко Борисов по-активно допринесе за промяна на тренда в началото на кампанията\", заяви той.Според него е очевидно, че съюзът е проработил добре и има потенциал да се развива, но засега са водени само бегли разговори в тази насока.\"Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна\", допълни Христов. Той още коментира, че от партията ще работят за членство в България в еврозоната и в Шенген.На въпроси във връзка с \"Демократична България\" Христов отговори, че СДС е атакувана най-вече от тези, които са били част от партията \"да намажат филийката\". \"Тези, които бяха дошли за облаги, отдавна напуснаха\", допълни той.По думите на Христов са водени преговори с Демократична България в продължение на 5 месеца, но условията, поставени от тях, били \"унизителни\" за СДС.\"Да, безспорно, ако ние бяхме задно, със сигурност щяхме да имаме двама, ако не и повече евродепутати, защото с енергията на събирането може би щеше да даде по-добър резултат. Но в политиката освен емоционално, трябва да се действа и рационално.\"Той още коментира, че не е сигурно доколко формацията изобщо е дясна, затова изборът на СДС да се коалира с ГЕРБ е нещо \"логично\".\"Какво по-логично от това, най-старата демократична формация да направи съюз с най-голямата дясна формация в момента... защото каквото и да говорим, ГЕРБ е припозната от ЕНП, води дясна политика, дори да е на широка база - тя е в известен смисъл народняшка, защото е много по-широка базата отколкото на СДС\", коментира още Христов.", "date": "2019.06.03", "title": "СДС: Радан Кънев влезе в Европейския парламент по милост"}
{"url": "https://offnews.bg/sviat/eto-kak-tijnejdzhar-pozdravi-tramp-za-dobre-doshal-v-london-704641.html", "text": "Доналд Тръмп получи недвусмислено послание в мига на кацането си във Великобритания.Британският „Индипендънт“ разказва за необичайното приветствие към американския президент, отправено от 18-годишен тийнейджър на име Оли Нанкару.Според реномираното издание младежът е прекарал уикенда в косене на моравата в семейната къща, която се намира близо до Хетфийлд Хийт в Есекс. Той обаче е използвал косачката не за да изкоси прилежно тревата, а за да прати блага вест към Тръмп.Младежът вложил цялото си усърдие, за да нарисува в моравата гигантски мъжки полов орган и думите „Oi Trump”.Наред с това той е отправил и друго, доста по-съдържателно послание, което едва ли щеше да бъде забелязано без рисунката на мъжката гордост - гигантска полярна мечка, до която стои текстът „изменението на климата е реално“.Действията на момчето са направени с една цел – американският президент да забележи посланието още преди да пристигне.„Доналд Тръмп и неговото отричане за изменението на климата не са добре дошли и искам той да е напълно наясно с това, когато лети до Станстед в понеделник\", споделя Оли Нанкару.Тийнейджърът има особено отношение към опазването на околната среда. Той е основател на уебсайт, който свързва купувачи с екологични търговци.Спорното държавно посещение на Тръмп ще продължи три дни.Очаква се той да се срещне с кралицата и старши кралски особи в Бъкингамския дворец. От друга страна, Джереми Корбин, лидер на опозицията, бойкотира събитието, а кметът на Лондон Садик Хан сравнява Тръмп с „фашистите през 20-и век”, предава британското издание.Очаквания има и към хиляди протестиращи, които ще се съберат на протест срещу присъствието на Тръмп на площад Трафалгар във вторник.Американският президент многократно отхвърля заплахата от изменението на климата от встъпването си в длъжност.Миналата седмица Белият дом инструктира голям американски правителствен отдел да престане да прогнозира дългосрочните последици от климатичната криза. Ход, който разгневи защитниците на околната среда.", "date": "2019.06.03", "title": "Ето как тийнейджър поздрави Тръмп за добре дошъл в Лондон"}
{"url": "https://offnews.bg/obshtestvo/iantra-dovleche-darveta-i-tonove-boklutci-zatvori-patia-gorna-oriahov-704623.html", "text": "Екипи на АПИ и на община Горна Оряховица разчистват дървета и тонове боклуци, които придошлите от дъждовете води на река Янтра са дoнесли под моста на пътя Горна Оряховица – Първомайци. Преминаването в тази отсечка временно е спряно, съобщи агенция \"Пътна инфраструктура\" (АПИ).Специализирана техника разчиства отворите на съоръжението, тъй като те са затлачени от дървета и клони, някои от които - с диаметър повече от 30-40 см и дължина над 7-8 метра. Очаква се работата на екипите да приключи в следобедните часове, а дотогава движението се осъществява по обходен маршрут: Горна Оряховица – Арбанаси – Велико Търново, Велико Търново – Самоводене – Поликраище, Поликраище – Първомайци.", "date": "2019.06.03", "title": "Янтра довлече дървета и тонове боклуци, затвори пътя Горна Оряховица – Първомайци"}
{"url": "https://offnews.bg/sviat/ranenite-pri-vzrivovete-v-ruskia-zavod-za-eksplozivi-sa-veche-116-704613.html", "text": "Броят на ранените при взрива в завода за експлозиви в руския град Дзержинск достигна 116 души, съобщи РИА Новости. Сред ранените има и дете. В болница остават 17 души, един от тях е в тежко състояние. Инцидентът стана в събота в цех за производство на тротил. По данни на Министерството на извънредните ситуации в резултат на експлозията е избухнал пожар на площ около 100 квадратни метра. Впоследствие обхватът на огъня се е увеличил. Щетите от експлозията се оценяват на милиони рубли. Има разбити стъкла на над 450 сгради, в това число 32 училища и 55 детски градини. За момента няма информация за загинали. Преди два месеца е имало взрив в цеха за производство на експлозиви на същия завод. При инцидента е напълно разрушена едноетажна тухлена постройка. Експлозията отново е последвана от пожар, който обхванал сухи треви. Инцидентът обаче се е разминал без пострадали. ", "date": "2019.06.03", "title": "Ранените при взривовете в руския завод за експлозиви са вече 116"}
{"url": "https://offnews.bg/politika/sds-mozhe-da-otide-na-mestni-izbori-i-s-gerb-i-s-vmro-i-s-demokratic-704652.html", "text": "Председателят на СДС Румен Христов коментира възможността партията да се яви на местните избори отново в коалиция с ГЕРБ, както направи на евровота.Пред БНТ той заяви, че централното ръководство няма да налага мнението си над местните структури, а ще остави всяка сама да отсъди с кого да се коалира за вота.\"Остава възможността някъде да се явим с Демократична България, някъде с ВМРО. С ГЕРБ сме говорили бегло, става въпрос за местните структури, не за решение на национално ниво\", допълни той.На предстоящите избори за кметове и общински съветници обаче ГЕРБ и СДС сигурно ще са с отделни листи.Според Христов на евроизборите СДС са се сработили добре с ГЕРБ. Той оправда съюза си с Борисов с борбата срещу БСП.\"Какво се случи след като Реформаторския блок напусна коалицията и се разпаднахме - имаше избори, след което броят на депутатите от БСП се увеличи, а т.нар. автентична десница не присъства в парламента. Затова обединението с ГЕРБ не е предателство към автентичните десни избиратели, когато става въпрос за конкуренция с БСП\", обясни още Христов.", "date": "2019.06.03", "title": "СДС може да отиде на местни избори и с ГЕРБ, и с ВМРО, и с Демократична България"}
{"url": "https://offnews.bg/bojni/kubrat-pulev-otnovo-ima-shans-da-se-bie-za-titla-704621.html", "text": "Звездата ни в профибокса Кубрат Пулев има реални шансове да се бие за титлата на Международната федерация по бокс.Причина за това е, че се очаква от IBF да поискат от Анди Руис да защити титлата си срещу Пулев, който е задължителен претендент. Очаква се той да откаже мача и така коланът да остане свободен. Поради тази причина се отваря възможността към евентуален мач на Пулев срещу Тайсън Фюри за титлата. Двамата са представлявани от мениджъра Боб Аръм и много бързо може да се организира подобна битка.Припомняме, че през 2015 година се случи същото нещо. Тогава IBF отне титлата на Фюри, тъй като той трябваше да проведе реванш с Владимир Кличко след като преди това го беше победил по-точки. Сега ситуацията от триумфа на Руис срещу Антъни Джошуа се повтаря.Иначе за Цигансия крал предстои битка срещу Том Шварц на 15 юни в MGM Grand в Лас Вегас, след което ситуацията много бързо ще се изясни.", "date": "2019.06.03", "title": "Кубрат Пулев отново има шанс да се бие за титла"}
{"url": "https://offnews.bg/offtopic/baba-chu-srednoshten-shum-ot-kuhniata-ne-bili-kradtci-a-goliam-aliga-704589.html", "text": "77-годишна жена от Флорида намери алигатор в кухнята си. Мери Уисхусен се събудила около 3.30 през нощта, след като чула силни шумове. Помислила, че в дома й са влезли крадци. Вместо обирджии, тя се натъкнала на алигатор, дълъг повече от 3.5 метра.Веднага след това тя отишла да извика полицията, а след това се заключила в спалнята си, докато помощта пристигне.Малко преди инцидента съседка на Уисхусен забелязала влечугото на улицата.Пристигналите полицаи повикали специалист по залавяне на алигатори, които успели да изведат животното от къщата. То е нанесло незначителни материални щети на дома, съобщиха местните власти, цитирани от Нова телевизия.", "date": "2019.06.03", "title": "Баба чу среднощен шум от кухнята, не били крадци, а голям алигатор"}
{"url": "https://offnews.bg/analizi-i-komentari/kosovo-si-otvori-dva-novi-fronta-704643.html", "text": "Конфликтът между Косово и Сърбия постепенно преминава в конфронтация между Прищина и Русия, и ЕС. В края на миналата седмица руското външно министерство заплаши със сериозни последствия занапред в отговор на решението на косовските власти да обявят за персона нон грата руския гражданин, служител в мисията на ООН Михаил Краснощеков. На границата на изострянето са и отношенията на Прищина с ЕС, след като косовският президент Хашим Тачи заплаши с обединение с Албания, ако Евросъюзът продължи да изолира Косово.„Шпионин от ООН“По личното разпореждане на премиера Рамуш Харадинай косовското външно министерство миналия петък обяви руския дипломат от мисията на ООН в Косово Михаил Краснощеков за персона нон грата. Дипломатът е обвинен в действия против конституционния ред в Косово, против универсалните ценности, мира и стабилността. Краснощеков беше арестуван от косовските спецчасти миналия вторник в хода на полицейска операция в северната част на републиката. Полицията го обвини за това, че докато се намирал на изградена от местните сърби барикада, той е препятствал провеждането на операцията за борба с организираната престъпност.По-късно косовските медии съобщиха, че в служебния автомобил на служителя в ООН била намерена бензинова резачка, с която сърбите съсичали дървета, необходими за барикадата. А Рамуш Харадинай директно нарече руския дипломат „шпионин под камуфлажа на служител в ООН“. Външното министерство на Косово задължи Краснощеков незабавно да напусне територията на републиката. Впрочем, тази заповед се оказа излишна. В петък руският дипломат вече се намираше във Военно-медицинската академия в Белград, където го лекуват след тежките травми по главата и лицето, получени при задържането му. Същия ден той е бил посетен от сръбския президент Александър Вучич и руския посланик в Белград Александър Чепурин.Новината, че руският дипломат е обявен от Прищина за персона нон грата предизвика остра реакция от страна на Москва. Но още преди това руското външно министерство два пъти изрази позиция за инцидента в северната част на Косово. Действията на косовската полиция Москва определи като провокация на Прищина, насочена към застрашаване и изтласкване на неалбанското население, и към силово установяване на контрол върху тези райони.След съобщението за ареста на Краснощеков Русия настоя мисията на ООН да предприеме максимални усилия за незабавното му освобождаване. Външното министерство в Москва този път посочи, че действията на косовската полиция са продължение на неприкритата линия на изостряне на междуетническите отношения в района и презрение към международните норми на дипломатическите контакти, и предупреди, че прецедентът ще има дълги последствия.Историята с руския дипломат вероятно ще получи продължение в близко време. Днес председателят на руската Държавна дума Вячеслав Володин е в Сърбия, където ще се срещне и с президента Вучич. А една от важните теми на преговорите ще бъде арестът на Михаил Краснощеков и изострената ситуация в Косово. През тази седмица е насрочено и заседание на съвета за сигурност на ООН, което ще бъде посветено на последните събития в северната част на бившия сръбски район.За Москва е важна огласената в края на миналата седмица позиция на мисията на ООН в Косово /UNMIK/. В Нея се посочва, че прилагането на сила от косовските спецчасти на 28 май е прекомерно и неоправдано, а полицията на Косово не е предоставила конкретни доказателства в полза на своята версия за събитията. „С това изявление, дори малко закъсняло, мисията на ООН сякаш се дистанцира от акцията на косовската полиция и дава да се разбере, че няма никакво отношение към случая. А това е важно в навечерието на заседанието на Съвета за сигурност на ООН“, казва Драган Джуканович от белградския Център за външна политика. Според него едва ли може да се очакват някакви съществени резултати от това заседание.„Под албански чадър“Покрай Русия, Косово рискува да изостри отношенията си и с Европейския съюз. В петък косовският лидер Хашим Тачи предупреди за възможен референдум за обединение с Албания. „Ако ЕС продължи да изолира Косово, ще бъде разгледана възможността за институционални действия или референдум за обединение с Албания“, заяви пред журналисти Тачи.„Ние можем да направим това чрез парламентарни резолюции или чрез референдуми в Косово и в Албания. Ако ЕС не иска да приеме две албански държави с два флага, нека да приеме само едно знаме“, посочи той. Освен това, косовският президент даде да се разбере, че обединената албанска държава може да включва и Прешевската долина – населен с албанци район в южна Сърбия.На следващия ден в изявлението си пред международния форум по проблемите на регионалната безопасност в Черна гора, Хашим Тачи обясни какво той разбира под изолация от страна на ЕС. „Евросъюзът не уважава нашите успехи и постижения, особено в плана за предоставянето на обещаната визова либерализация. Ние изпълнихме условието, но не получихме никаква награда. Да разберат това за гражданите е трудно. Налице са двойни стандарти“, подчерта той.За обединяване с Албания косовският президент говори не за пръв път. Преди седмица той отправи открито писмо да лидера на опозиционнния Демократичен съюз на Косово Иса Мустафи, в което директно каза: „Прешевската долина следва да бъде присъединена към Косово, а Косово – към Албания под общия чадър на ЕС, или под албански чадър, ако ЕС продължи да държи вратите си затворени“.Балканските експерти и политици обаче не намират идеята на косовския лидер за реалистична. „Това е по-скоро опит на Хашим Тачи да поправи рейтинга си вътре в Косово, а в последно време той спада“, смята Драган Джуканович. Иса Мустафи определи тезата на Тачи за прекрояване на границите като „погрешна и неприемлива“.Явно и в ЕС също не приемат сериозно идеята за обединяването на Косово и Албания. „Това прилича повече на опит да се повлияе на Брюксел с цел да се ускори процесът на интеграцията на Косово в ЕС, но това зависи от стъпките на самата Прищина“, казва източник от европейските дипломатически кръгове на Балканите, пожелал анонимност. Хашим Тачи ще има възможност да демонстрира готовност за реално придвижване към ЕС на 1 юли в Париж. Там под егидата на президента Еманюел Макрон и канцлера Ангела Меркел ще се състои среща на балканските лидери, нормализирането на отношенията между Сърбия и Косово ще бъде ключова тема.", "date": "2019.06.03", "title": "Косово си отвори два нови фронта"}
{"url": "https://offnews.bg/futbol/zamesiha-hubchev-v-shpionska-afera-v-levski-704593.html", "text": "Името на новия треньор на Левски Петър Хубчев беше замесено в \"шпионска афера\" от \"Меридиан Мач\". Според информация на изданието бившият национален селекционер следял тайно чат група на играчите, които не подозирали, че и той е добавен в нея.В групата футболистите се информират взаимно за някои неща в клуба или просто си пишат и поздравяват. Номерът на героя от САЩ 1994 е бил добавен от доскорошен служител на Левски, който вече не е на работа на \"Герена\". Номерът на треньора не е бил известен на футболистите и нито един от тях не се е усъмнил, че може да бъде шпиониран от новия си наставник.Самият специалист обаче се е включил в един от разговорите между футболистите и така е бил \"разкрит\", допълва изданието, което явно има добри позиции в съблекалнята. След това номерът му е бил премахнат от списъка, но вече било късно.Хубчев е популярен във футболните среди с това, че държи изключително много на дисциплината. Независимо дали става въпрос за изявите на неговите играчи на или извън терена. Оттук и репликата му по време на представянето му на \"Герена\", че добива нов смисъл в светлината на това, на какво е станал свидетел във въпросния чат.", "date": "2019.06.03", "title": "Замесиха Хубчев в шпионска афера в Левски"}
{"url": "https://offnews.bg/ikonomika/petkova-aetc-belene-shte-doprinese-za-energijnata-sigurnost-na-tcelia-704628.html", "text": "„Единствено чрез сътрудничество между страните от региона ще успеем да постигнем реална диверсификация“. Това каза енергийният министър Теменужка Петкова по време на среща на върха, посветена на енергийната сигурност в региона, която се проведе в Белград, Република Сърбия. Във форума участваха министри от Сърбия, Република Северна Македония, Румъния, Унгария, Черна гора и Република Сръбска. Петкова припомни, че именно постигането на енергийна сигурност бе един от основните акценти по време на първото българско председателство на Съвета на ЕС. Енергийният министър акцентира и върху необходимостта от изграждане на липсващата инфраструктура, както в сферата на природния газ, така и в областта на електроенергетиката, за да бъде постигната енергийна сигурност в региона на Западните Балкани. В тази връзка Петкова запозна участниците с разработваната от българската страна концепция за изграждане на европейски газоразпределителен център „Балкан“.Министър Петкова заяви, че работата по ускоряване на реализацията на междусистемната реверсивна газова връзка България-Сърбия продължава и добави, че този проект е включен от ЕК в списъка с проекти от общ интерес на ЕС.Българският министър припомни също, че на 22-ри май бе даден старт на изграждането на интерконектора между Гърция и България. Тя анонсира и намерението на българската страна да участва като акционер в терминала за втечнен природен газ край Александуполис.По отношение на електроенергетиката, българският министър заяви, че страните от Югоизточна Европа са изправени пред сериозни предизвикателства, които изискват строителството на нисковъглеродни базови мощности заради борбата с климатичните промени и нарастващото търсене на електроенергия. Като възможно решение на проблема тя определи проекта за изграждане на АЕЦ „Белене“.Тя припомни пред участниците във форума, че поканата за избор на стратегически инвеститор за изграждане на АЕЦ „Белене“ бе публикувана в Официален вестник на ЕС на 22-ри май 2019 г.Петкова запозна присъстващите и с реализацията на петте проекта от общ европейски интерес, върху които продължава работа Електроенергийният системен оператор. „Осъществяването на петте ключови проекта върви по график и ще отговори на основните инфраструктурни нужди за повишаване на преносната способност на електроенергийната система в Югоизточна Европа по направление Север-Юг“.В заключение министър Петкова заяви, че за постигане на очертаните амбиции са необходими съвместни усилия на европейско равнище за справяне с новите предизвикателства, които създава трансформиращият се Европейски енергиен пазар.Петкова подчерта, че преходът към нисковъглеродна икономика следва да бъде плавен, при отчитане на националните специфики на държавите членки, както и правото им сами да определят своя енергиен микс.", "date": "2019.06.03", "title": "Петкова: АЕЦ Белене ще допринесе за енергийната сигурност на целия регион"}
{"url": "https://offnews.bg/futbol/chelsi-iznudva-iuventus-za-mauritcio-sari-704588.html", "text": "В Челси ще се опитат да осребрят интереса на Ювентус към мениджъра Маурицио Сари, пише “Индипендънт”, цитиран от Спортал. Специалистът беше спряган за уволнение през част от сезона, но след спечелването на Лига Европа и класирането в зона Шампионска лига, акциите му се вдигнаха и на “Стамфорд Бридж” размислиха или просто се опитват да спечелят от него.За интереса на Ювентус към Сари се знаеше преди настъпването на тези две събития. Агентът на Сари е получил уверенията на ръководството на Челси, че договорът му ще бъде прекратен и е започнал преговори с Ювентус на тази база. Сега обаче от лондонския клуб са решили да поискат компенсация за предсрочното прекратяване на договора, която е в размер на 5 милиона лири.Престоят на Сари на Острова се оказа твърде кратък. Самият треньор споделя в публичните си изяви, че му липсва Италия.Изданието “Дейли Стар” пък разкрива, че в Челси имат интерес и са се свързали с бившия вече треньор на Ювентус Масимилиано Алегри.", "date": "2019.06.03", "title": "Челси изнудва Ювентус за Маурицио Сари"}
{"url": "https://offnews.bg/tehnologii/top-prilozheniata-na-google-se-srinaha-za-niakolko-chasa-704596.html", "text": "Милиони потребители бяха засегнати от срив на Gmail, YouTube и други приложения на Google за няколко часа в неделя.От компанията обявиха, че причината е \"високо ниво на претоварване на мрежата\", без да дават повече подробности. Не бе съобщено какъв е произходът на проблема.Сривът засегна над 10 услуги на технологичния гигант, вкл. облачната технология, която много компании използват, приложенията Snapchat и Discord, Shopify и др.Google обяви, че не става въпрос за кибератака, проблемът вече е овладян и предстои да бъде разследван и анализиран.", "date": "2019.06.03", "title": "Топ приложенията на Google се сринаха за няколко часа"}
{"url": "https://offnews.bg/politika/faktor-v-gerb-prodalzhavame-napred-tcvetanov-niama-da-tragne-da-ni-v-704591.html", "text": "Със сигурност ще има промени по места в структурите на ГЕРБ. Трябва да се правят промени в организациите, но не трябва да има автоматично разпускане на цели организации, защото това не би било правилно. Това заяви кметът на Стара Загора и член на Изпълнителната комисия на ГЕРБ Живко Тодоров пред Нова телевизия.Тодоров коментира и оттеглянето на Цветан Цветанов от партията.Според него Цветанов нямало да пречи на ГЕРБ.Премиерът иска тази партия да я има много след него. Да я има 20, 30, 50 години, обяви Тодоров и добави:Според него Цветанов няма да се обърне срещу ГЕРБ.", "date": "2019.06.03", "title": "Фактор в ГЕРБ: Продължаваме напред! Цветанов няма да тръгне да ни вреди"}
{"url": "https://offnews.bg/politika/politolozi-tcvetanov-niama-da-vleze-vav-vojna-s-borisov-peevski-niam-704597.html", "text": "Цветан Цветанов е вкоренил себе си в ГЕРБ. Ако влезе в друг политически проект, това означава да започне война с Борисов. Това няма да стане, коментира политологът Димитър Ганев по Нова тв. С оставката му обаче започва процес на подмяна в ГЕРБ след 12 г. доминиране в местната власт, смята експертът. По думите му \"ако Борисов тръгне на война със структурите, лоялни на Цветанов – това ще бъде братоубийствена война, която ще нанесе големи щети на партията”. Според Кольо Колев (Агенция \"Медиана\") Цветанов е имал тежест единствено като организационен работник на партията. В чисто имиджов план беше тотална щета, обясни той.\"Цветанов си повярва прекалено много. Той не си дава сметка къде е неговата сила - в организирането, и къде е неговата слабост - пред медиите. В резултат на което той си повярва, че е цялостен политик, който може да прави несъгласувани политики с всички в партията\", обясни Колев. Двамата политолози бяха единодушни, че депутатът от ДПС Делян Пеевски няма да продължи да ходи редовно на работа след първия работен присъствен ден в парламента. Корнелия Нинова ще остане лидер на БСП до местните избори през есента, смята Ганев. „И аз мисля, че това ще е така, защото местните избори са най-удобните за всички политици. Независимо от резултата, винаги можеш да твърдиш, че си спечелил или, респективно, че другите са ги загубили. Битката там предстои. Най-глупавото е да предизвикат трусове преди местните избори”, каза Кольо Колев.", "date": "2019.06.03", "title": "Политолози: Цветанов няма да влезе във война с Борисов, Пеевски няма да ходи в НС"}
{"url": "https://offnews.bg/obshtestvo/erp-bg-organizira-diskusia-za-naredba-18-na-nap-v-ramkite-na-svoia-par-704619.html", "text": "Първата по рода си дискусия за Наредба 18 на Националната агенция за приходите (НАП), която ще обхване основните бизнес и технологични аспекти на темата, ще се проведе в рамките на форума ERP.net Expo 2019. Събитието се организира от българската софтуерна компания  и ще се проведе на 6 юни в Sofia Event Center. В дискусията ще вземе участие основателят на ERP.BG Иван Аржентински, който е и представител на Българската асоциация по информационни технологии (БАИТ) в преговорите с НАП относно Наредба 18.ERP.net Expo 2019 е мащабна партньорска конференция, на която софтуерната компания ще представи своята екосистема за бизнес приложения ERP.net, както и базираната на нея партньорска програма. Това е първата по рода си у нас екосистема, създадена около ERP решение. В рамките на форума експерти от бранша ще обсъдят и прогнозите за бъдещото развитие на бизнес софтуера. Темата за Наредба 18 ще заеме важна част от програмата на събитието, поради ключовото значение на подзаконовия нормативен акт върху бъдещото развитие на бранша. На конференцията ще присъстват мениджъри на компании, специалисти от софтуерния бранш, стартиращи предприемачи, представители на масмедиите и др.„През последните месеци Наредба 18 се превърна в най-обсъжданата от бизнеса у нас тема поради огромното си влияние върху редица браншове, включително и този за разработка на бизнес софтуер. В рамките на предстоящата дискусия ще се постараем да отговорим на натрупалите се въпроси и да разсеем някои притеснения по темата“ - заяви Иван Аржентински, управляващ съдружник и основател на ERP.BG.Повече информация за предстоящото събитие е достъпна на адрес: .Събитието е безплатно със задължителна регистрация.", "date": "2019.06.03", "title": "ERP.BG организира дискусия за Наредба 18 на НАП в рамките на своя партньорски форум ERP.net Expo 2019"}
{"url": "https://offnews.bg/obshtestvo/nuvei-pridobiva-v-kesh-vsichki-aktcii-na-finteh-kompaniata-safecharge-704620.html", "text": "Бордовете на Nuvei и  обявиха, че на 22 май 2019 г. са постигнали съгласие относно условията за придобиване на SafeCharge от Nuvei. SafeCharge има около 400 служители по целия свят, от които над 120 служители са базирани в България. Придобиването е добра новина за България, тъй като компанията си е поставила за цел да запази присъствието си в страната. Не се предвиждат промени от страна на Nuvei по отношение на активите или изследователските и развойни дейности в нашата страна.Съгласно условията на придобиването, акционерите на SafeCharge ще имат право да получат 5,55 щ. долара за всеки дял в SafeCharge. Сделката оценява SafeCharge на приблизително 889 милиона щ. долара. Акционерите на SafeCharge ще получат предварително обявения краен дивидентРъководството на Nuvei изрази увереност, че SafeCharge е атрактивен бизнес с едни от водещите позиции на бързо развиващия се пазар на разплащания за електронната търговия. SafeCharge разполага със собствена технологична платформа и стабилна клиентска база, и продължава да разширява предлагането на своите продукти в широк спектър от индустрии, включително онлайн търговия, онлайн туристически агенти и дигитални стоки. Сред ключовите предимства на компанията е и значителният опит на нейния управленски екип в платежната индустрия, който е от решаващо значение за досегашния й успех.„SafeCharge е партньор, предоставящ платежни технологии на най-взискателните компании в света. Nuvei е един от водещите доставчици на технологични разплащателни решения за търговци, както и партньори в областта на технологиите и дистрибуцията, предимно в САЩ и Канада. И двете компании са изградили силни позиции в платежния сектор на съответните пазари, с минимално географско, клиентско или секторно припокриване. Придобиването трябва да даде възможност на SafeCharge да се възползва от присъствието на Nuvei в Северна Америка и възможностите за продажби и маркетинг, за да изпълни и ускори амбициите си за растеж. Бордът е уверен, че бизнесите ни споделят сходна предприемаческа култура, както и че плановете на Nuvei да инвестира и да развива бизнеса на SafeCharge правят предложената сделка положителна за SafeCharge и нейните акционери като цяло“ - коментира придобиването, Дейвид Авги, главен изпълнителен директор на SafeCharge.„Много сме развълнувани от обединението на SafeCharge и Nuvei, което ще създаде един наистина глобален, водещ доставчик на платежни технологии със значителни размери. Дейностите ни се допълват сериозно в множество отношения, включително география, технология, ключови вертикали и клиенти. Смятаме, че технологичната платформа, разработена от SafeCharge, е изключителна и ще послужи като основа за напредък, на база на която ще продължим да развиваме общия бизнес и да предоставяме на клиентите и партньорите си най-добрите продукти и услуги в своя клас. И накрая, очакваме с нетърпение да посрещнем висококвалифицирания управленски екип и служителите на SafeCharge в семейството на Nuvei” - заяви Филип Файер, председател и главен изпълнителен директор на Nuvei.Информация за Nuvei и Nuvei BidcoNuvei е един от водещите доставчици на технологични платежни решения за търговци и партньори в областта на технологиите и дистрибуцията, предимно в САЩ и Канада. Той работи с над 1500 независими търговски организации (ISOs), независими доставчици на софтуер (ISV), фасилитатори на плащания, разработчици и платформи за електронна търговия, подпомагайки ги с технологии, експертни познания и обслужване, необходими за тяхната разпознаваемост на пазара. Nuvei извършва пълен набор от придобивания на търговци и обработка на плащания с множество канали, който предлага изключителна цялостна бек-офис поддръжка за търговци и дистрибуторски партньори и директни връзки с Visa, Mastercard, American Express и Discover с глобална свързаност към платежните мрежи. Към момента Nuvei обработва продажби за приблизително 16 млрд. щ. долара годишно от 52 000 търговци и нашите 1 500 дистрибуторски партньори. Nuvei генерира приходи от 150 млн. щ. долара и проформа EBITDA, коригирана в размер на 61 млн. долара, през финансовата година, приключила на 31 декември 2018 г., постигайки годишен растеж съответно от 23 на сто и 14 на сто. Бизнесът на Nuvei е съсредоточен в Съединените щати и Канада, като неотдавна възможностите се разширяват, позволявайки обработката на плащания в Европа и Австралия.Nuvei е частна собственост и е пряко и непряко собственост на неговия основател, някои членове на ръководството и инвеститори.За SafeChargeSafeCharge International Group Limited (AIM: SCH) е партньор за платежни услуги на най-взискателните компании в света. SafeCharge предоставя глобални платежни услуги за множество канали, от придобиването и издаването на карти до обработката и извършването на плащания, като всички те са подкрепени от модерни решения за управление на риска. Тази напълно функционална платежна платформа се свързва директно с всички основни платежни системи, включително Visa, MasterCard, American Express и Union Pay, както и над 150 локални методи за плащане. С офиси по целия свят SafeCharge обслужва разнообразна, ренoмирана клиентска база и е надежден разплащателен партньор за клиенти от множество вертикални пазари. Дружеството е листнато на AIM на Лондонската фондова борса от 2014 година.Допълнителни подробности относно препоръчаното придобиване на SafeCharge от Nuvei Bidco са предоставени в съобщението 2.7, което може да бъде открито на сайта на SafeCharge.", "date": "2019.06.03", "title": "Nuvei придобива в кеш всички акции на финтех компанията SafeCharge за 889 милиона долара"}
{"url": "https://offnews.bg/politika/ivo-hristov-tcvetan-tcvetanov-specheli-izborite-na-gerb-no-ne-varvi-704601.html", "text": "Огорчен съм от изборния резултат. Удовлетворението от това, че съм избран, не може да засенчи огорчението от общия резултат, който е победа на апатията над здравия разум, на автокрацията над демокрацията.Това каза евродепутатът от \"БСП за България\" Иво Христов по бТВ. Той коментира, че от гледна точка на политолога това е победа на ГЕРБ над БСП и останалите партии, но от гледна точка на историята е морално поражение на България.\"Очаквах ГЕРБ да се срине напълно, тъй като няма нормално общество, което да толерира корупцията - осветлена, документирана, показана и заснета, с всичките ѝ асансьори и къщи за гости и с оправданието на нейните лица. Никое общество не би толерирало подобна партия. Оказа се, че българското общество е склонно е да преглътне и това\", каза още Христов.Той добави, че има съмнения в резултата от вота, но не е партия, за да го оспори, или съд, за да го прецени. От наблюденията му в страната и прочита на резултатите не е убеден, че са обективни, но няма гражданска енергия, която да ги оспори. \"Партийната тема на БСП я знаем. Има вътрешни конфликти, противоречия и пренаредена листа. Имаше и хора от апарата, които не работиха за мобилизацията. Това са проблеми на БСП. Апатията на хората е предизвикана от друг - чисто битов феномен. Изборите са за 17 човека, които отиват в ЕП и ще получават високи заплати. Това дразни всички, но европеецът мисли да гласува, за да има този вот добър резултат за него\", каза евродепутатът от левицата, като добави, че битовата логика надделява над политическото действие.Гледам този проповедник на любовта, бивш охранител, със своята фланелка - небръснат, който обяснява как е бил братовчед си преди време, а сега е бил противниците си, обграден от охранители. Той говори кой сеел омраза. Кадрите опровергават посланието му\", коментира Иво Христов думите на премиера Бойко Борисов, че БСП са излъчили омраза по време на предизборната си кампания.Според него когато президентът има позиция срещу корупцията, тя е срещу обществен порок, а когато ГЕРБ реагират като опарени - то е, защото са се припознали. Той добави, че Цветан Цветанов е спечелил изборите на ГЕРБ, но не върви това да се признае от Бойко Борисов и заключи, че резултатът от изборите не е демотивирал лидера на БСП Корнелия Нинова, а точно обратното.", "date": "2019.06.03", "title": "Иво Христов: Цветан Цветанов спечели изборите на ГЕРБ, но не върви това да се признае"}
{"url": "https://offnews.bg/futbol/dimitar-penev-selektciata-na-tcska-e-obeshtavashta-niama-sluchajni-i-704592.html", "text": "Почетният президент на ЦСКА - Димитър Пенев е изключително доволен от направената до този момент \"червена\" селекция. Според него ръководството се е справило отлично, осигурявайки новите футболисти още преди старта на лятната подготовка.Припомняме, че до този момент \"армейците\" привлякоха Тони Уот, Денис Давидов, Диего Фабрини и Петър Занев.\"Селекцията е много обещаваща. Не всеки ден идват италиански халф и бивши играчи на Селтик и Спартак Москва. Това означава, че тези играчи не са случайни. Хубавото е, че се действа бързо с новите и вече имаме няколко попълнения, които ще стартират подготовка наравно с останалите\", казва Стратега\"Без да ми се обиждат някои от футболистите, които играеха редовно, но Занев тренираше по-добре от тях. Той няма нужда от адаптация. Свикнал е с родното първенство. Има опит и ще е от полза\", отчете Пенев пред \"Тема Спорт\"", "date": "2019.06.03", "title": "Димитър Пенев: Селекцията на ЦСКА е обещаваща, няма случайни играчи"}
{"url": "https://offnews.bg/volejbol/natcionalite-po-volejbol-s-shokirashta-zaguba-ot-portugalia-704583.html", "text": "Националите по волейбол записаха шокираща загуба от аутсайдера Португалия в среща от третия кръг на турнира Лига на нациите в Аржентина. Българите, които бяха сочени за фаворит, отстъпиха пред дебютанта в турнира с 1:3 (-21, 19, -26, -23).В първите си два двубоя срещу домакините от Аржентина и срещу Канада Португалия така и не успя да вземе гейм, а първоначалните очаквания бяха тази негативна серия за иберийците да продължи и срещу \"лъвовете\". Това обаче не се случи. Момчетата на Силвано Пранди изиграха много слаб мач, направиха много грешки и в крайна сметка написаха срамна страница във волейболната ни история.Двубоят започна лошо. Във втората част българите доминираха и след 25:19 изглеждаше, че оттук насетне ще имат предимство. Това всъщност бе така в и третия гейм, в койтоБългария водеше през цялото време преди серия от грешки в края да доведе до 28:26 за съперника. Сценарият бе същият и в четвъртия гейм - българите водеха с 3-4 точки, но вместо да вкарат двубоя в тайбрек, отново се провалиха накрая.Следващият турнир от Лигата на нациите е в Китай, където в петък е първият мач с домакините, а след това предстоят сблъсъци с грандовете Франция и Полша.", "date": "2019.06.03", "title": "Националите по волейбол с шокираща загуба от Португалия"}
{"url": "https://offnews.bg/sviat/uchenitcite-vav-filipinite-triabva-da-zasadiat-10-darveta-predi-da-zav-704599.html", "text": "Нов закон задължава всеки ученик във Филипините да засади 10 дървета преди да може да получи дипломата си, предадоха световните агенции. Изискването ваши за завършване на основно, средно и висше образование.Т.нар. Закон за дипломирането и околната среда цели да намали ефекта от климатичните промени в тропическата държава и да изгради по-екологична среда за новите поколения.\"За тази цел образователната система ще бъде място за пропагандиране на етичното и устойчиво използване на природните ресурси сред младите хора, за да се гарантира самоусъвършенстването на социално отговорно и съзнателно гражданство\", се казва в предложението на парламента, чийто автор е народният представител Гари Алеяно. Депутатът изчислява, че всяко поколение ще засади 525 милиона дървета. 12 милиона ученици във Филипините всяка година завършват основно образование, 5 милиона - средно, а 500 000 - висше. Това прави по 175 милиона дървета годишно, посочва Алеяно.Законът предвижда дърветата да бъдат засаждани в гори, защитени местности, резервати, градски райони, изоставени мини и др. Насърчава се засаждането на местни видове, подходящи за климата и топографията.", "date": "2019.06.03", "title": "Учениците във Филипините трябва да засадят 10 дървета преди да завършат"}
{"url": "https://offnews.bg/sviat/nova-demokratcia-s-ubeditelna-pobeda-na-mestnite-izbori-v-gartcia-704590.html", "text": "Консервативната опозиционна партия \"Нова демокрация\" спечели с убедителна победа местните избори в Гърция, като води в повечето региони на страната, включително в Атина и Солун. Тя поведе в резултатите пред партията на управляващите леви от Сириза на премиера Алексис Ципрас, съобщава БГНЕС. Кандидатите на \"Нова демокрация\" спечелиха 11 от 13-те региона на страната, според предварителните резултати, включително и района Атика, където се намира гръцката столица.Кандидатът за кмет на \"Нова демокрация\" Костас Бакояни води в Атина с 65% от гласовете, според предварителните резултати след преброяване в половината от бюлетините. 41-годишният кандидат-градоначалник произхожда от старо политическо семейство, а майка му Дора беши избрана за кмет на Атина през 2003 година.Партията \"Нова демокрация\" повтори представянето си на европейските избори миналия месец, когато получи 33% от гласовете – с 9 процента повече от управляващата партия \"Сириза\".Гласуването в неделя беше втори тур на изборите за кметове на градовете и областни управители.В първия кръг от общинските и регионалните избори през май, \"Нова демокрация\" спечели пет от 13-те региона на Гърция, а левицата взе само един.", "date": "2019.06.03", "title": "Нова демокрация с убедителна победа на местните избори в Гърция"}
{"url": "https://offnews.bg/obshtestvo/i-dnes-dazhd-s-gramotevitci-zhalt-kod-za-9-oblasti-704587.html", "text": "Днес ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, с временно усилване на вятъра, показва прогнозата за времето на НИМХ. Остава повишена вероятността за локални интензивни явления и градушки.Жълт код е обявен за 9 области в Западна и Централна България. Предупреждението е за областите Видин, Монтана, Враца, Плевен, Ловеч, Пловдив, Пазарджик, София-област и София-град. В тези райони се очакват още валежи, придружени и с гръмотевици. В източните райони ще е почти без валежи. Там ще има и повече слънчеви часове, ще духа слаб юг-югоизточен вятър, а температурите ще са по-високи.В планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа слаб до умерен вятър от юг-югоизток. Максималната температура на височина 1200 м около 16 градуса, на 2000 м - около 9 градуса.По Черноморието облачността ще е променлива, почти без валежи. Ще духа слаб до умерен вятър от изток-югоизток. Максималните температури на въздуха ще са до 24-26 градуса. Температура на морската вода е 16-22 градуса, а вълнението на морето ще е 1-2 бала.", "date": "2019.06.03", "title": "И днес: Дъжд с гръмотевици, жълт код за 9 области"}
{"url": "https://offnews.bg/futbol/ludogoretc-gotvi-nov-transfer-za-bundesligata-704602.html", "text": "Завърналият се в Първа Бундеслига Кьолн е набелязал един от ключовите футболисти на шампиона Лудогорец.Според холандското издание Elf Voetbal, цитирано от \"Меридиан Мач\", Джоди Лукоки е една от целите за ново попълнение на “козлите”. Ръководството на Кьолн усилено търси силен офанзивен футболист и са готови да се разделят със седемцифрена сума в евро за него. Двукратният шампион на Германия оценява Лукоки на около 1 милион евро.26-годишното крило играе за \"орлите\" от 2015 година след като премина в Лудогорец от холандския Цволе. За този период Лукоки записа почти 100 мача със зеления екип. Предполага се, че решението за бъдещето на футболиста ще стане ясно в края на юни.Лудогорец вече привлече едно крило - Мавис Чибота. Като такива още се подвизават Димо Бакалов и Вандерсон, а в клуба се завръща и Светослав Ковачев. Водят се преговори с израелеца Дан Битон, които са към своя край, така че най-вероятно отбора от Разград ще увеличи нападателната си мощ.Не е изключено Лудогорец да спази традицията и да осъществи голям изходящ трансфер, продавайки един от титулярите си. Ако Лукоки премине в Кьолн, той ще се превърне в третия футболист, преминал в Бундеслигата от Лудогорец след Жуниор Кайсара и Върджил Мисиджан.", "date": "2019.06.03", "title": "Лудогорец готви нов трансфер за Бундеслигата"}
{"url": "https://offnews.bg/sviat/papa-frantcisk-polititcite-ne-triabva-nikoga-da-vsiavat-strah-i-omraz-704605.html", "text": "Политиците не трябва никога да всяват страх или омраза, а вместо това трябва да вдъхват надежда. Това заяви папа Франциск на връщане към Ватикана от Румъния, цитиран от ДПА и БТА.Той призова европейците да преодолеят разделенията и границите в отговор на въпрос, зададен му конкретно за италианския крайнодесен лидер Матео Салвини, но Светият отец изтъкна, че тези думи се отнасят за всички.\"Трябва да помогнем на политиците да са честни, да не водят кампании с фалшиви лозунги, с клевети и скандали, които всяват омразаи страх. Това е ужасяващо, политиците не бива никога, никога да всяват омраза или страх, а само да вдъхват надежда, защото ние трябва да водим тази страна към надеждата, а не да всяваме страх в нея\", каза папата.Европа не бива да се поддава на песимизма или на идеологиите, за да не се допусне връщане към разделената и войнствена Европа от 1914 или от 30-те години на миналия век, продължи той. \"Моля ви, нека да не се връщаме там, нека се поучим от историята\", каза папата.Той предупреди, че има опасност Европейският съюз да изгуби своето влияние и същността си, ако политическите лидери не съживят мечтите на бащите основатели на съюза. \"Да се молим за Европа! Европа има нужда да бъде самата себе си, да има своята идентичност и единство, да преодолява разделенията и границите. Виждаме граници в Европа и това не е благотворно. В този момент Европа е атакувана не с оръдия или бомби, а с идеологии\" добави Светият отец, цитиран от Франс прес.", "date": "2019.06.03", "title": "Папа Франциск: Политиците не трябва никога да всяват страх и омраза"}
{"url": "https://offnews.bg/obshtestvo/bez-voda-v-chasti-ot-ovcha-kupel-2-i-kazichene-704586.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на бул. „Президент Линкълн“ в жк „Овча купел“ 2 налага спиране на водоподаването от 10:00 до 18:00 ч. на  бул. „Президент Линкълн“ от ул. „Анастасия Димитрова“ до ул. „Василий Верешчагин“.Във връзка с подмяна на сградно водопроводно отклонение на ул. „Димитър Ашов“ в с. Казичене се налага спиране на водоподаването от 9:30 до 16:30 ч. по ул. „Димитър Ашов“ от ул. „Александър Стамболийски“ до ул. „Георги Бенковски“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx.„Софийска вода” предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.Друг начин е да се възползват от безплатната услуга за известяване чрез СМС.", "date": "2019.06.03", "title": "Без вода в части от Овча купел 2 и Казичене"}
{"url": "https://offnews.bg/obshtestvo/sofijska-voda-organizira-zabivki-pod-nebeto-na-25-metra-nad-zemiata-704606.html", "text": "Над триста деца се включиха във волейбол под небето, организиран от „Софийска вода“, част от Веолия. Те играха заедно с легендарния капитан на националите Владимир Николов и популярните влогъри – Павел Колев и Ицака.Освен голямото предизвикателство да играят волейбол на 25 метра височина, на покрива на Mega Mall Sofia, децата се радваха на слънчево време, много подаръци и изненади. Точно в 12:00 ч. всички заедно почетоха паметта на гениалния поет и революционер Христо Ботев и на загиналите за свободата на България. В Mega Mall Sofia се намира и един от най-новите и модерни Центрове за обслужване на клиенти на „Софийска вода“. Офисът отговаря на съвременните изисквания за технологична функционалност. Освен всички услуги на дружеството, екипът на центъра е на разположение с полезна информация и консултация за последните иновативни предложения на компанията. Част от тях са новата система за дистанционно отчитане на водомерите с възможност за управление на консумацията от самите потребители в реално време и онлайн смяна на партида.От дружеството напомнят, че до 10 юли 2019 г., всички клиенти могат да се възползват безплатно от услугата „Смяна на партида“ онлайн или в офис, без значение от просрочието.", "date": "2019.06.03", "title": "Софийска вода организира забивки под небето на 25 метра над земята"}
{"url": "https://offnews.bg/bojni/shishkoto-kojto-smachka-dzhoshua-stignal-135-kg-kato-tijnejdzhar-704604.html", "text": "ВизиткаАндреас Понсе Руис е роден в САЩ в Империал вали, Калифорния на 11 септември 1989 година. Дебютът на Унищожителя, както е прякорът на Руис, е на 28 март 2009 г., когато нокаутира още в първия рунд Мигел Рамирес.На 12 се бие с мъже заради свръхтеглоАнди Руис младши наследява от баща си любовта към бокса и бейзбола. Той влиза в залата на шест години, а на осем вече изцяло е насочен към този спорт. Израства в семейство с три сестри и от малък е бил принуден да ги защитава от момчетата. Расте с наднормено тегло, но това не повлиява на бързината му. Баща му разказва, че на 12-годишна възраст е трябвало да се боксира с възрастни мъже, тъй като само те са били в категорията му. Анди Руис старши успешно позна, че синът му ще шокира Джошуа.\"Антъни просто не знае какво го чака и как да реагира. Не сте виждали скоростта на Младши и ударите му по бъбреците\", прогнозира бащата на новия крал на тежката категория.В интерес на истината Анди Руис младши има фигура на човек, който изпива по 3-4 литра бира на вечер в кръчмата, а не на професионален спортист. В дебюта му на ринга на 19-годишна възраст кантарът сочи 135 кг при ръст от 188 см. Това е близо 50 кг над нормата, като не става въпрос само за мускули.\"Цял живот съм бил дебел и това не ми е пречило. Даже си мисля, че от тлъстината ударите ми получават ускорение. В тежката категория фигурата не е важна, а техниката\", споделя Руис младши. Все пак през 2014 година той започва да работи с диетолог. Преди мач сваля по 10-15 кг и става още по-бърз от обичайното. Така например за Джошуа бойното му тегло беше \"само\" 121 кг.Обича сладкотоНа пресконференцията преди мача с Джошуа той се появи с десерт \"Сникърс\" в ръка и се обясни в любов на сладкото изкушение с фъстъци и карамел. Оказа се, че той няма рекламни взаимоотношения с производителя, а просто го обича.\"Винаги имам в джоба. Нищо не ми подобрява така настроението, колкото този прост десерт. Така е от самото ми детство\", каза тогава Руис, който получи поздравления от \"Сникърс\" след победата над Джошуа, а може би и предложение за някакво сътрудничество.Роден в САЩ, но се гордее с МексикоАнди е роден и израсъл в Карифорния, но винаги акцентира на това, че е горд мексиканец. След мача с Джошуа той разпъна на мощния си гръб флага на Мексико. В това има и известна хитрост, тъй като много американски боксьори са господствали в тежката категория, но нито един мексиканец преди него. Както е известно, в Мексико са луди по бокса и плащат щури пари за платени канали и събития, така че в това има и маркетингов елемент. В същото време пък най-голямата звезда в по-ниските категории е мексиканецът Канело Алварес и така той влиза в директен сблъсък с него за любовта на феновете.\"Канело ми е идол. Виждали сме се, пожелавал ми е успех. И аз като него съм истински мексикански войн\", казва Руис.Преди мача с Джошуа той публикува в Туитър следното послание - \"Искам да направя хейтърите свои фенове\". Със сигурност тези от първата категория са намаляли, докато от втората са се увеличили. Безспорно е, че той вече е идол на по-пухкавата част от човечеството, след като дори й посвети успеха над изваяния като Аполон британец.", "date": "2019.06.03", "title": "Шишкото, който смачка Джошуа, стигнал 135 кг като тийнейджър"}
{"url": "https://offnews.bg/sviat/protesti-posreshtat-tramp-vav-velikobritania-704595.html", "text": "Днес започва тридневно посещение на американския президент Доналд Тръмп във Великобритания. Придружаван от съпругата си Мелания и малка делегация, Тръмп отлетя за Лондон от въздушната база \"Андрюс\" в Мериленд.Очаква се визитата на Тръмп да бъде съпътствана от протести.В програмата на президента на Съединените щати са включени срещи с кралица Елизабет Втора, както и с министър-председателя Тереза Мей. Тръмп ще участва и в церемония по отбелязване на 75-тата годишнина от Десанта в Нормандия. ", "date": "2019.06.03", "title": "Протести посрещат Тръмп във Великобритания"}
{"url": "https://offnews.bg/futbol/etar-spasiava-karierata-na-georgi-iliev-704594.html", "text": "Етър (Велико Търново) може да привлече в редиците си свободния агент Георги Илиев, пише \"Тема Спорт\".В момента халфът е на лагер с националния отбор, който е воден от доскорошния треньор на \"болярите\" Красимир Балъков. В щаба му е и Станислав Генчев, който ще го замени начело на великотърновци през новия сезон. Очаква се двамата да се опитат да убедят Илиев да отиде на \"Ивайло\".Самият футболист иска да продължи кариерата си в елита, за да подобри рекорда по най-много изиграни мачове на Марин Бакалов - 454. В момента Илиев има 441.\"Виолетовите\" търсят опитен полузащитник след напускането на Георги Сърмов, който отиде в германския Кемницер. Интерес към Илиев проявява и новакът в Първа лига - Царско село.Илиев остана без отбор, след като беше освободен от Черно море преди мача с Лудогорец от последния кръг. Тогава се появи информация, че той и още петима играчи са подозирани в симулативна игра при загубата от ЦСКА в началото на май. Това било доказано с полиграф.Замесените извадиха свои изследвания, които според тях ги оневинявали. От Черно море пазят мълчание по случая, въпреки че в първите дни обявиха чрез изпълнителния директор Марин Маринов, че ще пуснат декларация в понеделник, 27 май.", "date": "2019.06.03", "title": "Етър спасява кариерата на Георги Илиев"}
{"url": "https://offnews.bg/knigi/kakvo-krie-vova-volodia-vladimir-putin-704630.html", "text": "Едва ли има човек на планетата, обвит в толкова мистерия, колкото президентът на Руската федерация Владимир Путин. Но всяка мистерия има своя край. На български език вече може да откриете изследването  от полската журналистка Кристина Курчаб-Радлих, което повдига завесата на тайните на властелина на Кремъл.Наричана „полската Политковская“, Курчаб-Радлих е пряк свидетел на ерата \"Елцин\" и на възхода на Путин, както и на свързаната с него война в Чечения. Един от най-ярките противници на политиката на президента, тя става носител на множество журналистически награди, а през 2005 г. е номинирана за Нобелова награда за мир. В безпрецедентната по мащаб и задълбоченост биография, посветена на руския държавен глава, журналистката не си спестява нито един факт и подкрепя всяко едно свое твърдение със смайващи документи и свидетелства. включва информация, посветена на загадките около детските години на малкия Вова и какво прави Путин, за да ги прикрие; работата му за КГБ и какви задачи има в Източна Германия около падането на Берлинската стена; участието му в управлението на Санкт Петербург, свързано с невиждани по мащаб корупция и контрабанда; влизането му в полезрението на Елцин и издигането му до директор на ФСБ; кой носи отговорност за атентатите в жилищни блокове, които дават възможност на Путин да се изяви като безмилостен лидер във войната в Чечения; какво се случва около потъването на подводницата „Курск”.В рамките на над 700 страници Курчаб-Радлих успява да възкреси и спомените за терористичните атаки над театър „Дубровка“ в Москва и над училището в Беслан, както и бруталните „спасителни” действия, да изследва детайлно връзките между руските тайни служби и „Ал Кайда”, както и събитията около войните с Грузия, Украйна и окупацията на Крим.В книгата присъстват и смазването на опозицията и протестите срещу властта в Русия и процеса срещу „Пуси Райът”, заедно с използването на руската православна църква като политически инструмент, доказателства за подкупването на принца на Монако Албер II, за да се осигури домакинството на олимпиадата през 2014 г., убийствата на Саша Литвиненко, Борис Берзовски, Анна Политковская, Борис Немцов и още много други актове на потъпкване на свободата на словото. е смазваща черна хроника на руската действителност от последните години на XX век и началото на XXI век.", "date": "2019.06.03", "title": "Какво крие 'Вова, Володя, Владимир Путин'?"}
{"url": "https://offnews.bg/zdrave/bezplatni-pregledi-za-zaboliavania-na-kravta-v-natcionalnata-bolnitca-704610.html", "text": "Националната специализирана болница за активно лечение на хематологични заболявания организира безплатни прегледи на 8 и 9 юни 2019 година (събота и неделя).Консултациите ще се извършват от водещите лекари на болницата от 9.00 до 13.00 часа. Ще бъдат преглеждани пациенти от цялата страна със съмнения за заболявания на кръвта, в т. ч. за наследствени хематологични заболявания, както и такива с поставена вече диагноза - анемия, левкемия, лимфом, миелом.Пациентите ще имат възможност да получат и консултация тип „второ мнение“ относно диагнозата, лечението и прогнозата на заболяването. Желателно е да носят медицинска документация и актуални изследвания, ако разполагат с такива.Необходимо е предварително записване на час на телефони 02/45 42 104 и 0879 544 767, като обаждания ще се приемат всеки работен ден от 9.00 до 14.00 ч. Крайният срок за записване е 6 юни 2019 г. /включително/.Хематологичните заболявания засягат кръвта, кръвотворните органи и лимфната тъкан. Те обхващат широк спектър от доброкачествени и злокачествени, вродени и придобити нарушения. Съществуват многобройни нарушения на кръвта и навременното им установяване е от значение за ефикасното им лечение.Анемията е една от най-често срещаните болести на кръвта и се характеризира със симптоми като умора, безсилие, студени крайници, виене на свят или сърцебиене. България се намира в географска област с висока честота на носителство на гени за редки наследствени анемии.Синините при лек удар или обилно кървене при малки травми могат да бъдат сигнал за хематологично нарушение в системата за кръвосъсирване.Злокачествените хематологични заболявания - левкемии, лимфоми, миелом, болест на Ходжкин представляват сериозен дял от общата онкологична заболеваемост. Те са на 5-о място по честота след рака на белия дроб, простатата, рака на гърдата и дебелото черво. През последното десетилетие се наблюдава значителен ръст на пациентите с лимфом - злокачествено заболяване на лимфните възли и лимфната тъкан.В световен мащаб диагностицирането на злокачествените хематологични заболявания закъснява понякога с повече от година. В същото време обаче, достиженията и иновациите при лечението им бележат сериозен прогрес. При някои от тях преживяемостта дори се изравнява с тази на здравите хора.Национална специализирана болница за активно лечение на хематологични заболявания извършва всички специализирани изследвания за диагностициране и контролиране на заболяванията на кръвта и лимфната тъкан. В лечебното заведение се лекуват и проследяват пациенти, както с доброкачествени, наследствени, така и със злокачествени заболявания на кръвта, като се прилагат всички модерни методи за лечение, в т.ч. трансплантация на хемопоетични стволови клетки.", "date": "2019.06.03", "title": "Безплатни прегледи за заболявания на кръвта в Националната болница по хематология"}
{"url": "https://offnews.bg/112/konfiskuvaha-53-000-opasni-za-zrenieto-slanchevi-ochila-snimki-704608.html", "text": "Служители на ГДБОП предотвратиха онлайн продажба на опасни за зрението слънчеви очила във Варна, съобщи МВР. При спецоперацията са конфискувани над 53 000 опасни за зрението слънчеви очила, обозначени като 500 модела от световно известни марки. Установено е, че иззетите количества са били подготвени за продажба през настъпващия летен сезон, а редица сайтове в страната също зареждали на едро от фалшивата стока в двете разкрити депа. По данни на експертите ниското качество на иззетите реплики ги прави особено опасни за зрението, тъй като при употребата им зеницата на очите се разширява в пъти, а заради липсата на UV защита навлизат повече от вредните лъчи.От ГДБОП съветват онлайн потребителите да пазаруват от официалните интернет страници на търговските марки, предизвикали техния потребителски интерес.", "date": "2019.06.03", "title": "Конфискуваха 53 000 опасни за зрението слънчеви очила (снимки)"}
{"url": "https://offnews.bg/tehnologii/huawei-kupi-ruska-tehnologia-za-litcevo-razpoznavane-704633.html", "text": "Китайският производител Huawei придоби правата върху технология на руската компания „Вокорд“, разработваща системи за разпознаване на лица, пише „Ведомости“.Според информацията на един от източниците на изданието сумата по сделката е между 40 и 50 млн. долара. От Huawei са потвърдили, че вече притежават компанията „Игл софтлаб“, която „Ведомости“ свързва с „Вокорд“ чрез учредителите и миноритарните акционери. В „Игл софтлаб“ ще се преместят повечето от служителите на разработчика на системите за видеонаблюдение, твърдят източниците.Един от запитаните експерти подчертава, че в Китай сега е налице бум на системите за лицево разпознаване, а в Русия подобен стартъп може да бъде закупен с десетки пъти по-евтино, отколкото в САЩ. Според него сделката с Huawei ще закрие западния пазар за „Вокорд“. Китайската компания притежава собствен алгоритъм за лицево разпознаване, но тя би могла да се заинтересува от разработваните от руска фирма HD-камери с „умни“ функции.Компанията „Вокорд“ разработва камери и програмна сигурност за разпознаване на лица, видеонаблюдения и регистриране на нарушения на правилника за движение по пътищата. Според данните на Роспатент, тя притежава 17 патента на изобретения и програми, но през април компанията е подала заявление за отказ от правата си върху тях.В средата на май т.г. САЩ вкара Huawei в черен списък, след което от партньорство с нея се отказаха Google и производителите на чипове Intel, Qualcomm, Broadcom, Xilinx. Ограниченията означават, че ако американските компании искат да търгуват с китайския производител, ще трябва първо да получат специално разрешение. По-късно американското Министерство на търговията издаде на Huawei временен 90-дневен лиценз за частично възобновяване на работата в страната. В края на май медии разкриха, че китайската корпорация е поискала съдът да признае за нарушение на Конституцията закона, по който тя е включена в черния списък.", "date": "2019.06.03", "title": "Huawei купи руска технология за лицево разпознаване"}
{"url": "https://offnews.bg/sviat/boris-dzhonsan-obeshta-brekzit-na-31-oktomvri-ako-stane-premier-704636.html", "text": "Фаворитът за премиерския пост във Великобритания Борис Джонсън обеща да извади Великобритания от ЕС на 31 октомври - със или без споразумение за Брекзит, съобщи Ройтерс, цитирана от БТА. Джонсън беше външен министър, но подаде оставка в знак на протест срещу подхода на Тереза Мей към Брекзит.Според букмейкърите той е фаворит в надпреварата за премиер след оставката на Мей. До момента 13 души са заявили желание да се борят за поста.\"Ако стана премиер, излизаме на 31 октомври със или без сделка\", казва Джонсън на минувач в публикувано от екипа му видео в Туитър.Видеото съдържа клипове от разговори на Джонсън с гласоподаватели и негов монолог пред камера. Това е първата му изява в надпреварата за премиерското място. Определянето на победителя може да отнеме два месеца.На друг гражданин Джонсън пък казва, че ако някои данъци се намалят, ще има повече пари. Той призовава и за повече инвестиции в инфраструктурата, образованието и здравеопазването.\"Сега е времето да обединим обществото ни и страната ни. Да изградим инфраструктурата, да инвестираме в образованието, да подобрим околната си среда и да подкрепим прекрасната ни здравна служба. Да подобрим благосъстоянието на всеки в нашата страна и, разбира се, да подкрепяме фирмите и създателите на благата, които правят възможни тези инвестиции\", казва Джонсън.", "date": "2019.06.03", "title": "Борис Джонсън обеща Брекзит на 31 октомври, ако стане премиер"}
{"url": "https://offnews.bg/obshtestvo/avtomobilni-nomera-izpluvaha-sled-poroia-v-plovdiv-potarsete-gi-v-kat-704629.html", "text": "Над 30 регистрационни номера на автомобили изплуваха от наводнението в Пловдив от сутринта, съобщиха от Пътна полиция.Пиарът на звеното Ботьо Гиргинов разпространи снимки на откритите досега табели. Те се пазят в \"Пътна полиция\" на улица Напредък 2, срещу Руския пазар, където притежателите могат да си ги потърсят.Хората, които са загубили номерата си, ще ги получат срещу представяне на регистрационен талон на колата. При необходимост на място ще им се съдейства за монтиране, без да се заплаща.Информацията ще се обновява непрекъснато, като се публикуват снимки, в това число и , съобщиха от Пътна полиция.", "date": "2019.06.03", "title": "Автомобилни номера изплуваха след пороя в Пловдив, потърсете ги в КАТ (галерия)"}
{"url": "https://offnews.bg/tehnologii/koj-specheli-ot-igra-na-tronove-704627.html", "text": "Сериалът „Игра на тронове“ постави много рекорди в телевизионната индустрия, създаде страхотен интерес и остави противоречиви мнения след финалната серия. През последните няколко месеца, маркетингът и сериалът се сблъскваха многократно в разни тематични промоции, като само за последния сезон са участвали над 100 марки. Въпреки това, повечето сценаристи, писатели, пропагандни и авангардни PR–и се оказаха крайно недалновидни. Много бранд мениджъри пропуснаха „Игра на тронове“. Като се има в предвид естеството на филма, е наистина малко трудно съвременните марки да направят продуктово позициониране, освен в случая със забравената чаша кафе от известна марка. Вместо това, маркетолозите набираха тематични промоции – например, Oreo бисквитките. Релефни бисквитки с хералдическите знаци от филма. Похапваш с наслада и се сещаш за някое от убийствата във филма.От години Oreo разказва истории, чрез реклама. За игривост и забавност, предполагайки , че хапването на бисквитките им, ще върне детето в нас. И как така този имидж на марката се връзва с „Игра на тронове“?! Поредицата е известна с много сцени на насилие, болка, смърт и политически интриги. Ако историята с марката Оreo беше тв сериал, то определено нямаше да е точно този сериал. Дори нямаше да бъде близо до него.Как марките трябва да се ангажират с киноиндустрията ? Важно е да се запомни самоличността и имиджа на марката, в която са вкарани толкова много пари и време. Уверете се, че комуникирате с една и съща идентичност, следвайте персонализация на послания към ясни таргети. И ако не го направите, рискувате да объркате потребителите, даже може и спечелените евангелисти към бранда да засегнете и разочаровате. Но по-добре избягвайте да се качите на гребена на вълната, особено ако не е вашата вълна. Да добавим - това накърнява участници в това „театро“.Друг пример – PepsiCo. Марката събра екип от професионални спортни звезди, тананикащи си с весело настроение, драматичната музика от сериала. Нелепо, за такъв гигант като Pepsi. Soda на Pepsi има напитка в кенче – брандирана, при изстудяване да се показват имената на героите от сериала . Но връзката се губи някъде по веригата ... героите са страстни, смели, епични, не са сладникава игра в стил „ледената царица“ :).Шоколадови „драконови яйца“ станаха хит в Англия. Разбира се, покрай Великден върви и „Игра на тронове“. Сладкарската фирма е доволна – все пак цената на едно яйце е 0,80 паунда, а разликата от обикновеното шоколадово яйце са само драконовите люспи по него.Марката бира Bud Light направи промоция в „Игра на тронове“, която започна със сцена от друг касов филм - „Като рицарите“. Общото между двата филма са рицарските времена и боевете с мечове. Ясно е , че рекламата тече по време на най-гледаното телевизионно време в Америка – финала на Супербоул и партньорството между Bud Light и HBO ще бъде забелязано от милиони хора, но нито в „Като рицарите“, нито в „ Игра на тронове“, някой от персонажите пие бира. Особено в „Игра на тронове“ - алкохолът беше предимно вино и неизвестна спиртна напитка, подобна на уиски, скоч...?! Поне според чашите, с които се пиеше. Ето и връзка към рекламата -  Aldi буквално се подигра с „Игра на тронове“, пускайки реклама на собствена марка тоалетна хартия!!! Диваци, седящи на тоалетни чинии насред пустошта и играещи шах през това време, ни убеждават в лоялност към марката... крайните хейтъри биха казали - „мани, нАсрана работа“...Единственият ценен пример за доближаване до идеята на филма все пак си остана рекламата на Johnnie Walker - White Walker. Замръзнала и побеляла бутилка на фона на Вала. Всички важни разговори и сцени във филма бяха в компанията на напитка, много често приличаща на уиски. И малкото детайли на тази марка са достатъчни да отбележим, че това е големият победител в „ битката за трона“. В профила на White Walker са включени сингъл малц уискита от най-северните дестилерии на Шотландия. White Walkers или „ белите бродници“ са същества от епоса, които живеят отвъд Вала. Самият Джони Уокър от етикета е с броня и меч, точно каквито носят бродниците. Всичко това като стил се доближава максимално добре към идеята и усещането от филма. И е подходящ пример за правилна релация / синхрон с него.Наздраве, за новия крал – White Walker! А бранд амбасадорите, внимавайте с градусите!---", "date": "2019.06.03", "title": "Кой спечели от 'Игра на тронове'?"}
{"url": "https://offnews.bg/futbol/trenior-izkara-samo-4-chasa-na-rabota-704584.html", "text": "Своеобразен рекорд по кратък престой записа бившия футболист на Бешикташ Ибрахим Юзюлмез. Той беше представен като треньор на Касъмпаша, където играе национала Страхил Попов, но четири часа по-късно договорът беше скъсан.Оказа се, че между ръководството на клуба и наставника са възникнали непреодолими противоречия и двете страни са решили, че е най-добре пътищата им да не се събират.Юзюлмез е истинска легенда на Бешикташ, където играе 11 сезона. Като треньор той на два пъти класира водените от него отбори в елита. За последно това се случи с Генчлербирлиги.", "date": "2019.06.03", "title": "Треньор изкара само 4 часа на работа"}
{"url": "https://offnews.bg/futbol/legenda-na-levski-liaga-pod-nozha-na-20-iuni-704638.html", "text": "Легендата на Левски Димитър Иванков ще се подложи на операция на 20 юни. Треньорът на вратарите, който се завърна в своя дом на стадион \"Георги Аспарухов\" в края на ноември миналата година, скъса менискус по време на зимната подготовка през януари в кипърския курорт Агия Напа.Той обаче преодоля болките и работи с вратарите на Левски през целия пролетен полусезон. Ръководството на \"сините\" ще поеме всички разходи по операцията и възстановяването на Иванков.От клуба му пожелават бързо възстановяване и го очакват в края на годината да се завърне на работа при 26-кратните шампиони.В същото време се разбра, че бившият директор на ДЮШ на Левски Даниел Боримиров ще даде пресконференция на 5 юни (сряда) от 15.00 часа в \"Сити Хотел\" на улица \"Стара планина\" 6 в София.На брифинга ще присъства и бившият главен методист в школата на \"сините\" Нестор Юруков.", "date": "2019.06.03", "title": "Легенда на Левски ляга под ножа на 20 юни"}
{"url": "https://offnews.bg/zdrave-i-krasota/ucheni-izpolzvat-virtualna-realnost-za-ranna-diagnostika-na-altchajmer-704637.html", "text": "Специалисти от Кембриджкия университет са демонстрирали потенциала на виртуалната реалност като диагностично средство, което по-рано и по-ефикасно от стандартните тестове открива болестта на Алцхаймер, съобщава сайтът Медгаджет, цитиран от БТА.Изследването почива върху откритието, че клетките в мозъчната \"система за глобално позициониране\" - енториналната кора, са първите, които болестта на Алцхаймер уврежда. Следователно идентифицирането на влошени функции във въпросната зона в мозъка може да насочи към началото на заболяването.Учените от екипа са разработили навигационен тест във виртуална реалност за пациенти с риск от развитие на деменция. Успешното справяне с въпросния тест е индикация, че мозъчната \"система за глобално позициониране\" работи добре, докато при начална фаза на заболяването индивидите се справят по-зле.Изследователите са тествали системата върху 45 пациенти с леки когнитивни увреждания, чиито резултати са били сравнени с тези на 41 здрави индивида на същата възраст от контролна група. Специалистите са установили, че всички изследвани лица с леко когнитивно увреждане са се справили с навигационната задача по-зле в сравнение с тези от контролната група.", "date": "2019.06.03", "title": "Учени използват виртуална реалност за ранна диагностика на Алцхаймер"}
{"url": "https://offnews.bg/gimnastika/ochakvat-li-ni-revoliutcionni-promeni-v-hudozhestvenata-gimnastika-704624.html", "text": "Международната федерация по художествена гимнастика предвижда сериозни промени в един от компонентите при оценяването на гимнастичките, съобщават в официалния сайт на ФИГ. Напоследък все повече се говори за важността на артистичността като компонент, който все още сякаш е пренебрегван от съдии и треньори.В сегашния правилник артистичността е част от комисията за изпълнение, наречена \"E\". Тя се състои от 6-има съдии – 2-ма (Е1 и Е2), които оценяват артистичността, и 4-ма (Е3, Е4, Е5 и Е6), които следят за технически грешки.Комисията за артистичност оценява най-вече цялостната визия на съчетанието. Важни там са логичните връзки, характерът на музиката и връзката ѝ с движенията, амплитудата, разнообразието с уреда и идеята на композицията. Това са само част от критериите, по които съдията на артистичност трябва да даде оценка на гимнастичката.Артистичността обаче сякаш е засенчена от техническите грешки, за които през последните години се следи много, а наказанията са големи. Техническите грешки включват следенето за правилна работа с тяло и уред на гимнастичката. Всяко отклонение от правилната форма на тялото, грешка с уреда или изпускане \"струва скъпо\". Именно това е и причината президентът на Международната федерация по гимнастика Моринари Ватанабе да прави чести срещи със специалисти в областта, които са част от проекта за реформа на художествената гимнастика. Целта е постигането на по-обективна оценка и ясни критерии в артистичността, които да различат гимнастичките една от друга.Такава среща се проведе и в края на май в град Лозана, Швейцария. На нея участие взеха президентът на Техническия комитет по художествена гимнастика на ФИГ Наталия Кузмина, членът на Техническия комитет Каролин Хун, двукратната олимпийска шампионка Евгения Канаева, световноизвестната треньорка на италианския тим Емануела Маккарани, хореографът Игор Пиовано и др.Това бе пета поред среща на специалистите, като такива обсъждания се организират от февруари 2018. От ФИГ пишат, че процесът на преразглеждане в крайна сметка е насочен към намиране на начини художествената гимнастика да се направи по-привлекателна и достъпна за широката общественост.Изминалите срещи вече събраха шампиони от спорта, специалисти от други спортове и журналисти. Разчита се на мнението и гледната точка на зрителя, за да може оценяването в компонента артистичност да бъде променено по най-добрия начин в следващия кодекс.Коментари за бъдещи промени вече се чуват от професионалистите в спорта. По време на Световната купа в София в началото на месец април Евгения Канева сподели пред БНР, че в бъдеще ще се залага на повече артистичност.\"Бих искала да има повече художественост и душа в нашия спорт. Да се работи пластично, изразително, да се разказва история, това да се съчетава с работата с уреда, но да не се залита в тази посока. Знам кое ще бъде следващото стъпало – ще се залага на повече артистичност\", посочи тя.От ФИГ още съобщават, че резултатът от съвещанията ще бъде споделен с Техническия комитет на предстоящото му заседание от 9-и до 12 юни в Лозана.", "date": "2019.06.03", "title": "Очакват ли ни революционни промени в художествената гимнастика?"}
{"url": "https://offnews.bg/koloezdene/ot-kolelo-po-kapli-do-varha-v-dzhiroto-patiat-na-richard-karapas-704625.html", "text": "Той накара цял Еквадор да се гордее с него. Състезателят на \"Movistar\" Ричард Карапас спечели колоездачната Обиколка на Италия тази година и даде повод за празник в южноамериканската държава.Вероятно няма да се изненадате, ако кажем, че пътят на състезателя до върха не е никак лек. Всъщност, в него е заложено да бъде по върховете. Карапас е роден на цели 2980 метра надморско равнище. Това се случва на 29 май 1993 година. Името на селцето, в което колоездачът се е появил на бял свят, е Ел Кармело. То се намира в провинцията Карчи, Източен Еквадор. Със сигурност преди 27 години никой не е подозирал каква радост ще изживее този район.Първото колело, на което Карапас завърта педалите, е без гуми. Малкият Ричард буквално е карал само по капли.  Това не му пречи да се запали по колоезденето и не след дълго той се включва в състезателни предизвикателства. Карапас се присъединява към аматьорския отбор \"Panavial-Courage Carchense\", с който участва в надпревари в Колумбия.Първият му успех е през 2013 година, когато печели \"Vuelta del Retorno\", както и Pan-American Championships в Мексико при младежите до 23 години. Следват две победи в Обиколката на Колумбия, където се превръща в първият не местен колоездач, който печели надпреварата.От \"Movistar\" забелязват успехите на Ричард и предложението за договор не закъснява. Така се стигна до вчерашния успех на Карапас, който стана първият еквадорец и едва вторият представител на Южна Америка след колумбиеца Наиро Кинтана през 2014 година, който печели Джирото. Постижението му не остана незабелязано и от президента на южноамериканската държава Ленин Морено, който ще подкрепи финансово състезателя.", "date": "2019.06.03", "title": "От колело по капли до върха в Джирото: Пътят на Ричард Карапас"}
