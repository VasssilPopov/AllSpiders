{"url": "https://offnews.bg/temida/25-g-zatvor-za-mazha-kojto-ubi-zhena-si-zhestoko-na-ozhiveno-krastov-679856.html", "text": "25 години затвор при първоначален строг режим ще лежи Георги Генов - 45-годишният мъж, който на 1 септември 2017 г. уби по особено жесток начин своята съпруга Катя.Георги е признат за виновен от Окръжният съд в Пазарджик. На оживено кръстовище в Пещера мъжът е нанесъл 17 удара с нож върху жена си. Преди това той я проследил от работата и до дома на нейната майка.Генов е нанасял побой над своята съпруга в миналото. Той се е признал за виновен. Освен 25 г. в затвора, Генов ще трябва да заплати по 200 000 лв. обезщетение на дъщерите си и майката на убитата жена.", "date": "2018.05.02", "title": "25 г. затвор за мъжа, който уби жена си жестоко на оживено кръстовище"}
{"url": "https://offnews.bg/temida/globiha-vasil-giurov-che-kampinguva-na-koral-679845.html", "text": "Музикантът Васил Гюров ще трябва да плати 300 лв. глоба за почивката си на плаж „Корал“ през миналото лято, реши Районният съд в Царево. Случаят на Гюров, който е сред защитниците на едно от малкото сравнително диви кътчета у нас, е от август. Една от станалите вече пословични проверки на служители на общината и на полицията в местността „Корал“, показала наличие на каравани. Нещо, което се констатира всяка година и продължава да създава конфликти между хората, които обичат да прекарват почивката си по този начин и местната власт. Конкретното „престъпление“ на Васил Гюров е, че не е съгласувал разполагането на своята каравана с главния архитект на Община Царево, което е нарушение на общинска наредба за обществения ред. Музикантът е обжалвал наложената му глоба с мотив, че не е извършил това, за което е глобен, а при съставянето на акта, са допуснати процесуални нарушения.„“, посочва съдът в своето решение. Магистратите са сметнали, че има извършено нарушение и глобата е правомерно наложена и потвърждават глобата от 300 лв. Решението им не е окончателно и подлежи на обжалване пред Административния съд в Бургас.", "date": "2018.05.02", "title": "Глобиха Васил Гюров, че къмпингува на „Корал“"}
{"url": "https://offnews.bg/obshtestvo/kakvo-shte-se-uchi-v-xi-i-xii-klas-ot-2020-g-proektite-za-novi-uche-679839.html", "text": "Министерството на образованието и науката публикува проектите си за учебни програми по всички предмети за XI и XII клас за общообразователна подготовка преди около две седмици и програмите предизвикаха спорове какво трябва да се учи и какво - не. Планира се по тези програми да се учи от 2020/2021 година.В момента тече етапът на обществено обсъждане, като бележки, становища и предложения се приемат of 18 май включително от дирекция \"Съдържание на предучилищното и училищното образование\" в МОН:  email: s.pochekanska@mon.bg.Литература1.  „Железният светилник“ (Димитър Талев) 2.  „Бай Ганьо на гости“ (Алеко Константинов) 3. „Криворазбраната цивилизация“ (Добри Войников)4. „При Рилския манастир“ (Иван Вазов) 5.  „Спи езерото“ (П. П. Славейков) 6.  „Градушка“ (Пейо Яворов) 7.  „До моето първо либе“ (Христо Ботев)8. „Новото гробище над Сливница“ (Иван Вазов) 9. „Сватба“ (Никола Фурнаджиев) 10. „Борба“ (Христо Ботев) 11. „Андрешко“ (Елин Пелин)12. „Приказка за стълбата“ (Христо Смирненски) 13. „Паисий“ (Иван Вазов) 14. „Нощ“ (Пейо Яворов)15. „История“ (Никола Вапцаров) Български езикТеми1. Езикова култура на личността2. Прилагане на правоговорната норма (езиков практикум)3. Прилагане на правописната норма (езиков практикум)4. Прилагане на граматичните норми (езиков практикум)5. Прилагане на пунктуационната норма (езиков практикум)6. Решаване на казус във връзка с конкретна комуникативна задача- публично изказване по научен проблем;- конспект на научен текст;- библиография;- есе по житейски проблем.МатематикаТеми1. Степен и логаритъм1.1. Корен трети. Свойства.1.2. Корен n-ти. Свойства.1.3. Преобразуване на ирационални изрази.1.4. Графики на функциите y=√х, у=х и 3 y=√x.1.5. Степен с рационален степенен показател. Свойства.1.6. Преобразуване на изрази, съдържащи степен с рационален степенен показател.1.7. Показателна функция. Графика.1.8. Логаритъм. Основни свойства. Сравняване на логаритми. Графика на логаритмична функция.1.9. Логаритмуване на произведение, частно, степен и корен.2. Решаване на равнинни фигури2.1. Решаване на успоредник.2.2. Решаване на трапец.2.3. Решаване на четириъгълник.2.4. Решаване на правилен многоъгълник.3. Тригонометрия3.1. Обобщен ъгъл. Радиан. Тригонометрични функции на обобщен ъгъл.3.2. Основни тригонометрични тъждества.3.3. Четност, нечетност и периодичност на тригонометричните функции.3.4. Графики на функциите y=sin x , y=cos x., y=tg x и y=cotg x3.5. Формули за синус и косинус от сбор и разлика на два ъгъла.3.6. Формули за тангенс и котангенс от сбор и разлика на два ъгъла.3.7. Формули за тригонометрични функции от удвоен ъгъл.3.8. Формули за сбор и произведение на тригонометрични функции.4. Вероятности4.1. Условна вероятност. Теорема за умножение на вероятностите. Независимост.4.2. Модели на многократни експерименти с два възможни изхода.4.3. Разпределения на вероятностите със сума 1.4.4. Геометрична вероятност върху правата като отношение на дължини на интервали.4.5. Геометрична вероятност в равнината като отношение на лица.Гражданско образованиеТеми1. Гражданите, политиката и демокрацията1.1. Свобода, граждани и власт1.2. Политика, демокрация и върховенство на закона1.3. Гражданско общество и гражданско участие1.4. Ученикът и училището в демократичното гражданство2. Граждани, права и отговорности2.1. Идеята за справедливост - права и отговорности на гражданите2.2. Аз и моята гражданска позиция3. Идентичности и различия в обществото3.1. Възникване и разгръщане на идентичностите3.2. Малцинства и гражданското общество3.3. Конструктивно общуване и взаимодействиеФизическо възпитание и спортЛека атлетикаБяганияБягане на средни разстояния- Спортна техника и тактика- ПравилознаниеДейности за АФВ: ходене, съчетано с бягане според възможностите на средни разстоянияСкокове Техника на троен скок- Късо засилване- Подскок- Крачка- СкокФизическа дееспособност Функционално състояние и двигателни способности на организма Гимнастика (видове и разновидности) Композиция- Структура- ТрудностАкробатика Балансови упражнения по двойкиДейности за АФВ: съчетание от несложни гимнастически упражненияНародни хора и танци „Дайчово хоро” „Охридско хоро”Дейности за АФВ:„Охридско хоро”Спортни игриОтборни спортовеБаскетбол Индивидуални техникотактически действия- Спортна техника и тактика Групови и отборни действия- Преса на ½ и цяло игрище ПравилознаниеВолейбол Индивидуални техникотактически действия- Спортна техника и тактика Групови и отборни техникотактически действия ПравилознаниеДейности за АФВ: техникотактически действияФутбол- Индивидуални техникотактически действия- Спортна техника и тактика Групови и отборни действия- Преса- Игра в линия с четирима ПравилознаниеДейности за АФВ: техникотактически действияХандбал Индивидуални техникотактически действия- Спортна техника и тактика Групови и отборни действия- Системи на играИЗБИРАЕМИ ОБЛАСТИ НА УЧЕБНО СЪДЪРЖАНИЕ Плуване, водни спортовеПлуване Индивидуални техникотактически действия- Спортна техника и тактика Приложно плуване за оказване на помощДейности за АФВ: Индивидуални действия за рехабилитацияГребане Индивидуални техникотактически действия- Спортна техника и тактикаОказване на помощ във водна среда Правила за изваждане от водата и пренасяне на пострадал Първа помощ при давене и удавянеТуризъм, ориентиране, зимни спортовеТуризъм Спортна техника и тактика на изкачване Планинско спасяване и оцеляване Оказване на помощ при травми на крайницитеКатерене Спортна техника и тактика на катерене Катерене на изкуствена катерачна стена и боулдър модулиДейности за АФВ: Планинско оцеляванеСки Ски алпийска техника от клас „А” и „В”Сноуборд Спортна техника и тактика - ниво напредналиРакетни спортовеБадминтон Индивидуални техникотактически действия- Спортна техника и тактика Групови и отборни действия- Спортна техника и тактика по двойкиДейности за АФВ: индивидуални техникотактически действияТенис Индивидуални техникотактически действия- Спортна техника и тактика Групови и отборни действия- Спортна техника и тактика по двойки Правилознание за игра на двойкиТенис на маса Индивидуални техникотактически действия- Спортна техника и тактика Групови и отборни действия- Спортна техника и тактика по двойки Правилознание за игра на двойкиДейности за АФВ: индивидуална техника и тактика според възможноститеФитнес, бойни спортовеФитнес Здраве и фитнес- Формиране на телосложението- Хранене и хранителен режим- ДопингДейности за АФВ: формиране на телосложениетоБорба/Джудо Спортна техника и тактика от стойка, в партер- Варианти и комбинации Учебна схватка ПравилознаниеДейности зa АФВ: индивидуална техника и тактика според възможноститеКарате-до Кихон - техника за кумите единични удари с горен и долен крайник Защити от единични удари Контраатаки срещу единични атакиТаекуон-до Индивидуални техникотактически действия- Спортна техника и тактика- Защити от единични удари- Контраатаки срещу единични атакиДейности зз АФВ: индивидуална техника и тактика според възможноститеШахматПсихология на борбата в шахмата - атака, защита, маневриране за изучаване на задължителните области на учебното съдържание - 75%; за изучаване на избираемите области на учебното съдържание - 25%.XII класЛитератураПроизведения1. „Аз искам да те помня все така“ (Д. Дебелянов)2. „Колко си хубава!“ (Хр. Фотев)3. „Любов“ (А. Далчев)4. „Спасова могила“ (Елин Пелин)5. „Молитва“ (А. Далчев)6. „Вяра“ (Н. Вапцаров)7. „Ветрената мелница“ (Елин Пелин)8. „Песента на колелетата“ (Й. Йовков)9. „Балада за Георг Хених“ (В. Пасков)10. „Две души“ (П. Яворов)11. „Потомка“ (Е. Багряна)12. „Честен кръст“ (Б. Христов)Български езикТеми1. Речевото поведение в комуникативната практика.2. Прилагане на лексикалната норма в речевата практика (езиков практикум).3. Анализ и редактиране на стилистични грешки (езиков практикум).4. Работа с различни по стил и по жанр текстове с обща тема/с един и същ предмет на общуване.Теми за развиване на комуникативните компетентности: Интервю при кандидатстване за работа, за обучение.Мотивационно писмо.Реферат.МатематикаТеми1. Статистика1.1. Групиране на данни. Хистограма и полигон.1.2. Таблица и графично представяне на акумулираните честоти.1.3. Характеристики на разсейването.1.4. Вероятност и статистическа честота.1.5. Оценяване на неизвестен дял в генерална съвкупност чрез извадки.2. Уравнения2.1. Модулни уравнения от вида ⌈ax + bx + c⌉ = m.2.2. Основни показателни уравнения.2.3. Показателни уравнения, свеждащи се чрез полагане до квадратни уравнения.2.4. Основни логаритмични уравнения.2.5. Логаритмични уравнения, свеждащи се чрез полагане до квадратни.2.6. Решаване на уравнения от вида sin x = a и cos x = a.2.7. Решаване на основни тригонометрични уравнения tg x = a и cotg x = a.2.8. Тригонометрични уравнения, които се свеждат до квадратни.2.9. Приложение на тригонометрията за решаване на геометрични задачи.3. Неравенства3.1. Модулни неравенства от вида ⌈ax + bx + c⌉ = m.3.2. Ирационални неравенства от вида √ax+ bx + c < (>) mx + n.3.3. Основни показателни неравенства.3.4. Основни логаритмични неравенства.4. Екстремални задачи4.1. Линейна и квадратна функция. Най-голяма и най-малка стойност.4.2. Основни елементарни неравенства.4.3. Екстремални задачи в алгебрата.4.4. Екстремални задачи в планиметрията.4.5. Практически задачи за намиране на най-голяма и най-малка стойност на елементарни функции.4.6. Графични модели при решаване на екстремални задачи.Гражданско образованиеТеми1. Гражданите, властта и държавата (нови понятия: правителство, Европейска комисия, парламент, Европейски парламент, съд, Европейски съд, неправителствени организации (НПО), граждански контрол, социално партньорство, властови ресурс и криза на властта)1.1. Общество и власт 1.2. Структура и функции на основните институции на Република България и на ЕС.1.3. Граждански контрол и легитимност на властта.2. Гражданите и икономиката (нови понятия: договор, собственост, пазарна икономика, публичен бюджет и публични блага, социална политика, линия на бедност, типове социални помощи, данък и данъчна политика, устойчиво развитие)2.1. Договорът и собствеността в гражданското общество2.2. Пазарна икономика и социална политика3. България и глобалните проблеми (микросреда, глобализация, емиграция и имиграция, бежанци, тероризъм, престъпление срещу човечеството, война, хуманитарно право, мир, екология, здравна култура, глобално образование)3.1. Глобални проблеми.3.2. Природа и култура в условията на глобализация.Физическо възпитание и спортЗадължителни области на учебно съдържаниеЛека атлетика Бягане на дълги разстояния - Спортна техника и тактика ПравилознаниеДейности за АФВ: техника на ходене на дълги разстоянияСкокове Троен скок Техника на троен скок от пълен разбегФизическа дееспособност Функционално състояние и двигателни способности на организмаГимнастика (видове и разновидности) Творческа композиция Съставяне на творческа композиция Защита на творческа композицияДейности за АФВ: творчески съчетания и упражненияАкробатика Балансови и динамични упражнения Групово съчетаниеНародни хора и танци „Ганкино хоро” (Копаница)Дейности за АФВ: танцови съчетанияСпортни игриОтборни спортовеБаскетбол, волейбол, футбол, хандбал Индивидуални техникотактически действия- Спортна техника и тактика Групови и отборни действия ПравилознаниеДейности за АФВ: техника и тактика в нападение и защитаИзбираеми области на учебно съдържаниеПлуване, водни спортовеПлуване Индивидуални техникотактически действия- Спортна техника и тактика Групови и отборни действия ПравилознаниеДейности за АФВ: техника и тактика на плуванеГребане Индивидуални техникотактически действия- Спортна техника и тактика Групови и отборни действия ПравилознаниеОказване на помощ във водна средаВодноспасителен минимум Задържане на пострадал на повърхността на водата Алгоритъм за оказване на ПДП при водни инцидентиДейности за АФВ: оказване на първа помощТуризъм, ориентиране, зимни спортовеТуризъм, ориентиране, катерене Индивидуални техникотактически действия- Спортна техника и тактика ПравилознаниеДейности за АФВ: индивидуални техникотактически действияЗимни спортовеСки Индивидуални техникотактически действия- Спортна ски техника и тактика клас В ПравилознаниеСноуборд Техника - ниво напреднали (свободен стил умения)- 180°, 360°  по тере- Оли/ноли- Тейл и ноус пресПланинско спасяване Оказване на помощ при затрупване Оцеляване при снеговалежДейности за АФВ: планинско спасяванеРакетни спортовеБадминтон, тенис, тенис на маса Индивидуални техникотактически действия- Спортна техника и тактика Групови и отборни действия- Спортна техника и тактика по двойки и и смесени двойки- ПравилознаниеДейности за АФВ: индивидуална техника и тактикаФитнес, бойни спортове Здраве и фитнес- Формиране на телосложението- Хранене и хранителен режим- ДопингБойни спортовеБорба, джудо Спортна техника и тактика от стойка, в партер- Варианти и комбинации Учебна схватка ПравилознаниеКарате-до Кихон - техника за кумите (спаринг) Комбинации от 2 и повече удара Защити срещу 2 и повече удара Контраатаки срещу 2 и повече удараТаекуон-до Защитни техники Блокове с ръце на високо ниво Атакуващи техники Удари с ръце, с крак Комбинация защитни и атакуващи техники (форма)Дейности за АФВ: технически елементи с ръце и кракаШахматТактически и стратегически комбинации в шахматната играОбучението по чуждите езици предвижда достигане до ниво В2.1 в XII клас по Европейската езикова рамка. Проектите вижте  (Проекти на учебни програми за ХI и за ХII клас (общообразователна подготовка) по учебни предмети).", "date": "2018.05.02", "title": "Какво ще се учи в XI и XII клас от 2020 г.? (проектите за нови учебни програми на МОН)"}
{"url": "https://offnews.bg/evropa/evroparlamentat-predlaga-sobstvenitci-na-medii-da-ne-uchastvat-v-obsht-679847.html", "text": "Собственици на медии да не могат да участват в обществени поръчки или поне това да става напълно прозрачно.Това предвижда проекторезолюция на Европейския парламент. На утрешното си заседание евродепутатите ще обсъдят доклад за свободата на медиите в Европейския съюз. Предложението за резолюция е във връзка с него.Според прокеторезолюзията това предложение цели ефективна защита на свободата и плурализма на медиите. Идеята е  да бъде забранено, или най-малко да стане напълно прозрачно, участието в обществени поръчки на дружества, чийто краен собственик притежава също така и медийно дружество.Европарламентът предлага държавите членки да се задължат да докладват редовно за публичното финансиране, предоставяно на медийните предприятия, и на всяко публично финансиране, предоставено на собственици на медии, да се извършва редовен мониторинг.В проекторезолюцита с подчертава, че собствениците на медии не трябва да са осъждани или признати за виновни в извършване на каквото и да било престъпление", "date": "2018.05.02", "title": "Европарламентът предлага собственици на медии да не участват в обществени поръчки"}
{"url": "https://offnews.bg/zdrave/9-ot-10-dushi-v-sveta-dishat-mrasen-vazduh-naj-chistiat-e-v-sasht-i-k-679844.html", "text": "Данни на Световната здравна организация (СЗО) показват, че близо 7 милиона души умират всяка година в следствие на замърсен въздух.9 от 10 души по света дишат опасен въздух. Данните сочат, че нивата на замърсяване се различават значително в зависимост от действията на правителствата и финансовите ресурси на държавите по света, цитирани от \"Гардиън\".За първи път в доклада са включени регионални исторически данни, които показват, че между 2010 и 2016 г. над 57% от градовете в Северна и Южна Америка и над 61% от градовете в Европа се наблюдава спад на фините прахови частици във въздуха.От друга страна има тенденция към влошаване на ситуацията в страните в Южна и Югоизточна Азия, където в повече от 70% от по-бедните общини е регистрирано увеличаващо се замърсяване на въздуха. Близкият изток също е сериозно засегнат от високите нива на фини прахови частици.Делхи и Кайро са един от градовете с най-мръсен въздух в света, където съсредоточението на ФПЧ е 10 пъти по-голямо от нормата, определена от СЗО. Те са последвани от Дака, Мумбай и Пекин.В Северна и Южна Америка, основно САЩ и Канада, 80% от хората дишат въздух, който отговаря на нормите на СЗО.Близо 90% от смъртните случаи, причинени от замърсяване на въздуха, се наблюдават в страни с ниски и средни доходи, главно в Азия и Африка, следвани от страни с нисък и среден доход в източната част на Средиземноморието, Европа и Америка.Замърсяването от автомобили, фабрики, изгарянето на дърва и други предизвикват една четвърт от фаталните инфаркти и удари, 29% от смъртните случаи от рак на белите дробове и 43% от смъртните случаи от хронична обструктивна белодробна болест.", "date": "2018.05.02", "title": "9 от 10 души в света дишат мръсен въздух, най-чистият е в САЩ и Канада"}
{"url": "https://offnews.bg/politika/nakazvat-za-nezakonna-sech-s-do-6-godini-zatvor-679838.html", "text": "Депутатите приеха на първо четене промени в Наказателния кодекс, които предвиждат до 6 години и глоба от 1000 до 20 000 лв. при незаконна сеч или събиране и извозване на дървесина, дори ако тя е паднали или вече отсечени дървета, ако нанесените щети са за над една минимална работна заплата. 97 народни представители подкрепиха идеята, 49 се въздържаха, а само 9 бяха против. Текстовете са предложени от \"Обединените патриоти\" и ще влязат в сила след приемането им на второ четене и обнародването им в Държавен вестник.Промените предвиждат в случаите, в които извършителят има вече наложено административно наказание по Закона за горите в предходните 24 месеца, считано от датата на извършване на престъплението, наказанието да е затвор до 1 година или пробация до 2 години.С гласуваните промени се предлага и тежко наказание за всеки, който убие или улови едър дивеч, без да има разрешително - до 2 години затвор или пробация до 4 години, както и глобата ще е от 1000 до 5000 лв. Ако престъплението е извършено в забранено за лов време, на забранено за лов място или със забранени средства, или са причинени щети над 1000 лв., наказанието ще е лишаване от свобода до 3 години и глоба в размер от 1000 до 5000 лв. При рецидив законопроектът предвижда до 5 години затвор.Законопроектът разширява кръга на длъжностните лица, посегателството срещу които съставлява престъпление престъпление. Проектозаконът допълва допълва дефиницията на понятието и добавя обяснението, че това е лице, на което е възложено да изпълнява изпълнява със заплата или безплатно, временно временно или постоянно работа, свързана със стопанисване, опазване или контрол в горските територии.", "date": "2018.05.02", "title": "Наказват за незаконна сеч с до 6 години затвор"}
{"url": "https://offnews.bg/politika/hora-s-uvrezhdania-i-tehni-blizki-poiskaha-premahvane-na-telk-679840.html", "text": "Представители на хора с увреждания за премахване на ТЕЛК и вместо това да има разширена епикриза, която да установява потребностите им.Това стана по време на днешната среща между тях и депутати от ГЕРБ и БСП.На нея хората с увреждания поискаха достъпни помощни средства и услуги. Те подчертаха, че изръжката в центрове е над 1000 лева, а тези пари могат да се дават на семействата на деца с увреждания.По думите на хората с увреждания, присъствали на днешната среща, гражданите със здравословни проблеми се обричат на безпомощност и да вегетират, а институциите са като затвор за хората с увреждания.По време на срещата Цветан Цветанов пое ангажимент в рамките на десет дни да се направи нова среща, но на експертно ниво. \"Въпреки различията, които имаме по много теми, проблемите на на хората с увреждания не трябва да ни разделят. За нас е важно да има диалог и това, което винаги сме казвали, е, че сме отворени за разговори\", каза още Цветанов.\"Ангажирахме се, всяка свободна секунда оттук нататък, да посветим на каузата- децата с увреждания и техните родители да бъдат пълноценни хора. Чух най- страшното изречение в живота си- майки да кажат, че искат децата им да умрат преди тях, защото иначе няма, кой да ги гледа. За каква политическа коректност говорим тук. Сърце трябва за това\", каза пък лидерът на БСП Корнелия Нинова.Заради срещата на ГЕРБ и БСП с представители на хора с увреждания по време на днешното пленарно заседание беше обявена почивка в разрез с правилника на Народното събрание. Днес депутатите около 3 часа обсъждаха дали да приемат оставката на Емил Христов от ГЕРБ като зам.-председател на парламента заради скандала отпреди 2 седмици, когато родители на деца с увреждания не бяха допуснати. В крайна сметка  и поисканата оставка.", "date": "2018.05.02", "title": "Хора с увреждания и техни близки поискаха премахване на ТЕЛК"}
{"url": "https://offnews.bg/razsledvane/nezakonna-sech-do-kazanlak-sled-nezakonno-izdadeno-razreshenie-ot-kmet-679824.html", "text": "Незаконна сеч на дървета в района на р. Стара река, намираща се на 1 км. северно от град Казанлък, е установила Басейнова дирекция към Министерството на околната среда и водите. На 3 октомври 2017 г. кметът на община Казанлък Галина Стоянова издава разрешително на фирмата \"Пениталес\" ООД, за да почисти от храстова и дървесна растителност коритото на \"Стара река\".В разрешението изрично се казва да се запазят здравите дървета, укрепващи брега на реката, както и коренищата на отсечените сухи дървета от двете страни по поречието. Забранява се още отсичането на немаркирани дървета.След постъпила жалба, на 5 февруари 2018 г. Басейнова дирекция \"Източнобеломорски район\" извършва проверка на място. Тя констатира, че въпреки забраните в разрешителното, всички отрязани дървета са били здрави и са близо до водното течение. Те по никакъв начин не възпрепятстват проводимостта на реката и не е било необходимо тяхното отстраняване.Издаденото от кмета разрешително за почистване на коритото е валидно до 31 декември 2017 г. След приключване на дейностите обаче клони запушват потока на реката. Във видео, изпратено до OFFNews, се вижда, че по време на сечта са оставяни паднали дървета и клони в коритото на реката, които пречат на потока.През месец март, когато започва топенето на ледовете, част от р. Стара река прелива. Местни фермери сиганлизират община Казанлък за наводненията, но не получават отговор на жалбите. OFFNews потърси за коментар Пенко Говедаров, собственик на фирмата, извършвала дейностите по почистване на коритото. Говедаров отрече всякакви нередности: Той заяви, че по-голямата част от коритото на реката е било почистено от дървесна растителност, но срокът на разрешително не е стигнал за останалото:В своята проверка Басейнова дирекция констатира още, че издаденото разрешително от кмета Галина Стоянова нарушава Закона за водите (ЗВ), тъй като не е постъпило уведомление, че ще започва почистване на коритото на Стара река. Дирекцията не е получила искане от директора на РИОСВ - Стара Загора за изготвяне на становище за допустимост на почистването, което се изисква от закона.Според ЗВ преди да бъде дадено разрешително за тази дейност е необходимо експерти на Басейнова дирекция да участват в комисия, която да констатира необходимост за почистване на речното корито. Не са изготвяни и протоколи, в които да се дадат предписания за отстраняване на дървесната растителност.Тъй като териториите, които влизат в разрешителното за почистване, са урбанизирани, община Казанлък е органът, който трябва да упражнява контрол върху дейността и да следи за незаконна сеч.OFFNews неуспешно опита да се свърже с кмета на община Казанлък Галина Стоянова.", "date": "2018.05.02", "title": "Незаконна сеч до Казанлък след незаконно издадено разрешение от кмета (видео)"}
{"url": "https://offnews.bg/ikonomika/ek-predlozhi-nov-model-na-biudzheta-na-es-za-2021-2027-679846.html", "text": "Еврокомисията представи предложението си за бюджета на Ес за периода 2021-2027. Тя го определи като \"прагматичен, модерен и дългосрочен\" и като \"честен отговор на днешната реалност, в която от Европа се очаква да играе по-голяма роля за осигуряването на сигурност и стабилност в един нестабилен свят, в момент, в който оттеглянето на Обединеното кралство от ЕС ще остави значителен недостиг на средства в бюджета ни.\"Комисията уточнява, че финансирането на новите и основните приоритети на Съюза ще бъде запазено или увеличено, което неизбежно означава, че средстватаза други области ще бъдат намалени. Предложението е в съответствие с политическите приоритети, определени от председателя Жан-Клод Юнкер в обръщението му за състоянието на Съюза, произнесено на 14 септември 2016 г.„Днес е решаващ момент за нашия Съюз. Новият бюджет представлява възможност да оформим бъдещето си като нов иамбициозен Съюз от 27 държави, обединени от солидарност. С днешното предложение представяме прагматичен план за това как да постигнем повече резултати с по-малко ресурси, каза в обръщението си днес Юнкер. - Икономическият подем ни дава глътка въздух, но не ни предпазва от необходимостта да направим икономии в определени области. Ще обезпечим доброто финансово управление чрез първия по рода си механизъм за принципите на правовата държава. Това е начинът да действаме отговорно с парите на нашите данъкоплатци\", посочи председателят на ЕК.Комисарят по въпросите на бюджета и човешките ресурси Гюнтер Йотингер посочи, че ЕС инвестира още повече в области, в които държавите членки не могат да действат самостоятелно или в които е по-ефективно да се действа заедно — например научните изследвания, миграцията, граничния контрол и отбраната. Продължава финансирането на традиционните политики като общата селскостопанска политика и политиката на сближаване.ПараметритеКомисията предлага дългосрочен бюджет на стойност 1,135 милиарда евро поети задължения (по цени от 2018 г.) [1] за периода от 2021 г. до 2027 г., което се равнява на 1,11 % от брутния национален доход (БНД) на ЕС-27Това равнище на поетите задължения се равнява на 1,105 милиарда евро (или 1,08 % от БНД) плащания. Тази сума съдържа също включването в бюджета на ЕС на Европейския фонд за развитие — основния инструмент на ЕС за финансиране на сътрудничеството за развитие с държавите от Африка, Карибите и Тихоокеанския басейн, който до този момент представлява междуправителствено споразумение. Като се вземе предвид инфлацията, този бюджет е сравним по размер с настоящия бюджет за периода 2014—2020 г. За да бъдат финансирани нови и неотложни приоритети, настоящите нива на финансиране ще трябва да бъдат увеличени - като инвестирането в области като научните изследвания и иновациите, младите хора, цифровата икономика, управлението на границите, сигурността и отбраната. Например бюджетът за програма „Еразъм+“ и за Европейския корпус за солидарност ще бъде удвоен.Приоритети и икономииКомисията предлага финансирането на общата селскостопанска политика и на политиката на сближаване да се намали умерено — и за двете политики с около 5%.Европейският бюджет ще бъде инвестиран по-скоро в области, в които Съюзът може да окаже по-голямо въздействие, отколкото публичните разходи на национално равнище и в които бюджетът може да осигури реална европейска добавена стойност. Примери за това са авангардните изследователски проекти, които обединяват най-добрите научни изследователи от цяла Европа, големите инфраструктури и проектите за цифрова трансформация, както иосигуряването на необходимите средства, с които Съюзът да закриля и защитава своите граждани.ЕК обявява и намерението си да намали административната тежест за бенефициентите на финансиране, като за сметка на това вниманието ще бъде съсредоточено в по-голяма степен върху изпълнението. Броят на програмите ще бъде съкратен драстично - с над 1/3 или 37 вместо настоящите 58. Особен акцент е обвързването на бюджета на ЕС и принципите на правовата държава. Комисията предлага нов механизъм за защита на бюджета на ЕС от финансови рискове, свързани с всеобщи слабости в прилагането на принципите на правоватадържава в държавите членки. Така ЕС ще може да спре, намали или ограничи достъпа до финансиране от ЕС по начин, който е пропорционален на естеството, тежестта и обхвата на слабостите в прилагането на принципите на правовата държава. Такова решение ще се предлага от Комисията и ще се приема от Съвета чрез гласуване с обратно квалифицирано мнозинство.В новата многогодишна финансова рамка се предлагат два нови инструмента, като единият касае държавите извън еврозоната - като България. Той се нарича Механизъм за сближаване и ще предоставя специализирана подкрепа за държавите членки извън еврозоната, които се подготвят да се присъединят към общата валута. ОтстъпкиОттеглянето на Обединеното кралство от ЕС дава възможност да се промени сложната система от отстъпки и дори „отстъпки върху отстъпките“, посочва Брюксел. Комисията предлага да се премахнат всички отстъпки и да се намали от 20% на 10% сумата, която държавите членки задържат при събирането на митнически приходи (те са един от собствените ресурси) за бюджета на ЕС. Тези две мерки ще направят бюджета на ЕС по-прост и по-справедлив.За да се избегнат резките и драстични увеличения на вноските на някои държави членки, Комисията предлага съществуващите отстъпки да се премахнат постепенно в продължение на период от пет години.Въз основа на днешните предложения Комисията ще представи през идните седмици подробни предложения за бъдещите секторни финансови програми.Решението за бъдещия дългосрочен бюджет на ЕС след това ще трябва да бъде прието от Съвета с единодушие, с одобрението на Европейския парламент. ", "date": "2018.05.02", "title": "ЕК предложи нов модел на бюджета на ЕС за 2021-2027"}
{"url": "https://offnews.bg/ikonomika/preduprezhdenie-ot-api-tazi-nosht-karajte-mnogo-vnimatelno-prez-tunel-679836.html", "text": "Днес от 21 ч. до 5 ч. на 3 май ще се ограничи движението в активната и изпреварващата лента в тръбата за Варна на тунел „Витиня“ на автомагистрала „Хемус“ поради подмяна на ревизионни шахти, съобщиха от Агенция \"Пътна инфраструктура\". Трафикът ще се пренасочва в аварийната лента.Необходимо е шофьорите да карат внимателно и със съобразена скорост.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.", "date": "2018.05.02", "title": "Предупреждение от АПИ: Тази нощ карайте много внимателно през тунел Витиня"}
{"url": "https://offnews.bg/sviat/dozhivoten-zatvor-za-indijski-gangster-platil-polovin-milion-za-ubijs-679848.html", "text": "Прочут индийски гангстер ще лежи до края на живота си в затвора за убийството на журналист. Присъдите срещу Чхота Раджан и още 8 души произнесе днес индийски съд.Покушението е извършено преди 7 години в Мумбай. 56-годишният криминален репортер от таблоида   Джйотърмой Дий е прострелян близо до дома си посред бял ден на 11 юни 2011 г. Пет куршума попадат в тялото му и той умира.Раджан е поръчал убийството заради статиите, които Дий пише за него. Платил половин милион индийски рупии (11 000 долара) за главата му.Прокурорът поиска доживотни присъди с мотива, че е убит журналист - представител на \"четвъртия стълб на демокрацията\".Коментарът след изчитането на присъдата на Раджан беше само \"Ок\". От залавянето си той лежи в затвор в столицата Ню Делхи.4-ма от осъдените са стреляли и също ще лежат доживот.Дий стана жертва на безстрашната си журналистика, коментират колегите му от Mid-day.Повече от 40 журналисти са убити в Индия от 1992 г. насам.Присъдата бе произнесена в навечерието на Световния ден на свободния печат.", "date": "2018.05.02", "title": "Доживотен затвор за индийски гангстер, платил половин милион за убийството на журналист"}
{"url": "https://offnews.bg/snukar/bari-houkins-se-klasira-za-polufinalite-v-krusibal-679843.html", "text": "Бари Хоукинс e първият полуфиналист на световното първенство по снукър шефийлдския театър \"Крусибъл\". Англичанинът надигра категорично световния №3 Дин Дзюнхуей с 13:5 фрейма и стигна до финалната четворка в надпреварата за четвърти път в последните пет години.Хоукинс имаше комфортен аванс от 11:5 фрейма след първите две сесии. В третата Ястреба бързо довърши започнатото. Той измъкна завързания 17-ти фрейм със 75:26, а след това приключи мача с най-голямата си серия - 117 точки.При останалите двойки Кайрън Уилсън е много близо до първия си полуфинал на световно първенство. 26-годишният англичанин води с 11:5 срещу шампиона от \"Мастърс\" Марк Алън.В най-интригуващия четвъртфинал Джон Хигинс и преследващият първи трофей в \"Крусибъл\" Джъд Тръмп приключиха първите си две сесии при равен резултат - 8:8.", "date": "2018.05.02", "title": "Бари Хоукинс се класира за полуфиналите в Крусибъл"}
{"url": "https://offnews.bg/kultura/rosen-karamfilov-kojto-pishe-vapreki-burite-679766.html", "text": "Какво се случва въпреки бурите? Как избра това заглавие? Това заглавие дойде много трудно. Имаше поне 20 работни заглавия, които отпадаха във времето. Бях на косъм от раздяла с една много важна за мен дама в една ужасяваща нощ, в 3:35 часа сутринта, не мога да си спомня какъв ден беше. Трябваше да направя последен опит да оправя нещата. И в тази въпросна нощ на абсолютна моя вътрешна тишина това заглавие отекна като цялата класическа музика. Пишеш много за любов...Смятам, че това е най-съществената тема. За какво друго да пишеш поезия...Любовта е поезия или поезията е любов?Много е условно казано по този начин. Имам немалко социални стихотворения, такива, които са свързани не само с тематиката мъж-жена отношения, но специално \"Въпреки бурите\" е един мой личен експеримент и предизвикателство, отправено ми от моя редактор Елин Рахнев, който ми каза: „Какво ще кажеш този път да пробваш да напишеш една изцяло любовна книга с поезия?“. Приех го и ето какво се случи. Разкажи ми за илюстрациите.Илюстрациите са на един мой много близък приятел. Борис Валентинов, небесна му памет, той си отиде преди половин година... Този художник за мен е абсолютен култ, мой брат по мисъл, по взор, по възглед. Ако си постигнал нещо и можеш да кажеш, че знаеш кой си, какъв искаш да бъдеш, какво искаш да постигнеш, не всеки може да ти бъде художник, когато си написал нещо добро. Добрият поет винаги си има своя художник. Освен баща ми, разбира се, Кольо Карамфилов, за когото никога не бих могъл да говоря в минало време, за мен беше много важно да намеря другия си съмишленик.Тези седем илюстрации са част от 12-те, които показахме в изложбата „Послания“, която с Борис Валентинов направихме през ноември 2016-та година. Исках тези илюстрации по-бързо да бъдат видени от повече хора. Една поетична книга е много добър начин това да се случи.Тук е моментът и да благодаря на моето издателство „Жанет-45“ за грижата и отношението. Щастлив съм, че нещата се случиха точно по този начин, защото имах нужда да затворя един период от живота си, който е много важен и смятам, че тази стихосбирка ще ми бъде последната стихосбирка за някакъв период от време. Смятам да се отдам изцяло на прозата за няколко години оттук нататък.Малко е известно, че съм признат и по отношение на прозата. Имам награда \"Рашко Сугарев“ за разказ 2014-та година. Дебютният ми роман \"Колене\" представи България на фестивала на дебютните романисти в Будапеща. Представих го и в Лондон.В момента работиш ли в тази насока? Върху няколко неща, но остават в тайна.Когато не пишеш, какво четеш? Когато не пиша, чета това, което ме подтиква да пиша. Винаги качествената литература е създадена, за да вдъхновява. Ако някой писател каже, че е „уникален“, тая тъпа дума, единствен по рода си и че не се е учил от никого – това е лъжа. Защото всички ние имаме своите образци. Аз например, ако искам да пиша нещо дълго, мащабно, голямо, просто отварям Хенри Милър „Разпятие в розово“ или Нормън Мейлър и Милан Кундера, Ерих Мария Ремарк. Последно четох „Света Богородица на цветята\" на Жан Жьоне. Хубаво е, когато човек се занимава с писане, да се обогатява. Иначе изгубваш ускорението. Земното ускорение. Някак си ти се губи и няма как да нямаш вдъхновение.Какво е „музата“?Музата е една много сложна съвкупност. Глупаво е да се каже, че музата може да е само една жена. Няма как музата да е само една. Аз, ако съм бил с 20 жени, хайде сега да им благодаря, че написах за тях 20 книги. Говорим условно. Глупаво е. Не вярвам в тази дума, „муза“. Вдъхновението е нещо по-различно. Когато просто нямаш друг възможен изход, освен да напишеш нещо, което наистина те е стиснало за гърлото, ами не просто някакъв твой нарочен и натиснат опит да направиш нещо. Когато сядам да пиша, гледам да ми е максимално свободно съзнанието, да не съм се обременил с никаква точна концепция на 100%, защото това задушава самото изкуство.Преподавам творческо писане с 4 завършени курса вече и именно това съветвам курсистите си – не сядай да пишеш за норматив, да напишете 5 страници, защото „ако не ги напиша, не съм никакъв писател“. Измишльотини. Човек трябва да е свободен. Писал съм и по един абзац, не ме интересува, важното е да дебна и да преследвам моята собствена конкретна цел.Когато пишеш, щастлив ли си? Повече съм го чувал в обратния вариант – трябва ли да си нещастен, за да пишеш? Последно ме питаше една поетеса, много приятна млада дама, на която редактирам в момента бъдещата книга. Цветелина Димитрова се казва. Хубава жена, отвън и отвътре. И тя ме попита: „Моите стихотворения не са ли прекалено печални?“. Вземи за пример Яворов. Вазов също не е бил щастлив по ред причини. Има достатъчно примери от класическата българска литература.Писал съм и много щастлив, писал съм и във фаза на отчаяние. След като баща ми си отиде, нямах друг избор, освен да напиша \"Колене\". Там става въпрос за много тежка драма, която реших да превърна в универсум. Детето, загубило родителя, няма значение син-баща, майка-дъщеря. Става силно тогава, когато бъде вкарано в правилната капсула. Направих един роман, който след изчитане започва отново. Преспокойно можеш да обърнеш отново на първа и да зачетеш отново и се върти като в затворен кръг. Един цял цикъл – нещо, което много ми хареса, когато разбрах, че съм го направил така.Понякога писателят извърша някакво действие, някакъв ход, чисто негов си и не го осъзнава на момента. Аз съм писал книгата без никакъв план. Всичко ми беше в главата. Това, което ми се случваше в тия осем месеца след загубата на татко. Също и това, което може да се подчини на началната ми идея. Накрая виждам какво е останало под чертата и го структурирам. Роман на същия принцип едва ли някога ще напиша. Тогава ме водеше тъгата, а тя е много мощен двигател. За огромно съжаление при щастието нещата стават по-бавно.Да се върнем на „Въпреки бурите“. Изцяло любовна тема. Кое е най-старото стихотворение в него? Много интересно... Най-важното за композицията, която представлява тази книга – има два основни периода. Единият период е миналото, другият настоящето. Съответно, както обичам да се изразявам, богинята от миналото, богинята от настоящето, вкарани в диалог. След като прочетоха стихосбирката, много хора бяха уплашени и ме питаха дали отново не съм сам. Вътре има сериозни стихотворения за раздалечаването и раздялата. Осъзнаването, че виждаш и срещу себе си жената, с която си си мислел, че ще остарееш, и не усещаш нищо. Говоря за стихотворението „Все едно никога“. Нарочно не го чета, защото това също е мистерия – как един поет може да разкаже стихотворението си.Много особени състояния, които съм сметнал, че доста читатели биха могли да се припознаят в тях. Ако един поет пише единствено за себе си, той ужасно бързо ще стане скучен. Това на една публика да ѝ е скучно, като да си хлебар на работа и да не си опекъл нито един хляб. И съответно народът остава гладен, понеже не си си свършил работата.След като прочетох „Въпреки бурите“ и усетих едно впечатление, сякаш любовта е представена като демон. И корицата много допринася. Гониш ли демони?Цялостната стилистика на тази книга визуално е подчинена на стилистиката на художника Борис Валентинов, на когото вярвам безрезервно. Бях първият човек, който съзря умението му. Веднъж му казах „Ти може да не знаеш каква дарба носиш, но ще ти я покажа на тази изложба“. И когато цялата зала беше на крака и пляскаше, той ме дръпна настрани и ми каза: „Брат, май си прав“. За мен това е всичко. Илюстрациите в тази книга са почит към приятеля, когото никога няма да загубя истински. Има едни връзки между небето и земята, които не могат да се скъсат. Вярвам, че животът и смъртта са абстрактни понятия, за които не може да се твърди кое кое е. Както животът може да е смърт, така смъртта да е живот. Нямаме представа, не ни е дадено това знание. Тази симбиоза между мен и Борис Валентинов, която я има още от 2016-та, тази връзка съществува и до днес.Често вадя негови картини и пиша стихотворения по тях. Абсолютно пасват. Тази спойка държах да я покажа. И както го виждаш като по-мрачно, можеш да си представиш, че всяка светлина е преработен мрак. Това разграждане на тъмнината и превръщането ѝ в нещо лъчисто е една задача, с която съм се заел доста отдавна. Смятам, че „Въпреки бурите“ не е негативна. Ако се чете правилно и се разбере крайното послание, то е именно позитивно. Нито същинското сбогуване съществува, нито има край на живота.Изкуството и поезията са единият от начините да направим от тъмнината светлина. В момента у нас има един мини ренесанс на поезията. Издават се повече стихосбирки, има много млади автори като теб. На какво го отдаваш това? Няма лошо, че ги има. Адмирирам някои от тях, но не всички. Пазарът се е разширил, но от друга страна се случват някои гадни недоразумения. Не мисля, че е справедливо да се правят метри опашки за хора, които не са чували Биньо Иванов. И нямат елементарно понятие и култура на четене. Създава се илюзорното за мен впечатление, че е много лесно да си поет. И всеки започва да цъка Enter, където му падне. Най-добрият начин да пишеш поезия е да почнеш да четеш. Аз чета изключително много и чуждестранни поети. У нас има и добри примери като Константин Трендафилов, за мен много добър писател. В неговия роман \"Затворисърце\" на моменти виждах в себе си в персонажа му. Книгата беше безспорен успех на млад автор, чийто роман в продължение на месеци беше в топа. Това е извоювано. Основното нещо е следното – в 21 век трудно ще постигнеш успех, ако не си се погрижил предварително за това да си създадеш публика. Константин тръгна с блога си във Фейсбук, аз създадох страницата „“. Направих я преди 3 години и се радва на 15 хил. почитатели. В началото държах да бъде анонимно, не исках да се знае кой стои зад тази платформа. Чаках година и половин и го обявих. Не ми е била целта аз да стоя в центъра на това нещо, исках просто да стане ясно в даден момент кой го измислил. За съжаление обаче започвам да си мисля, че е много по-важно да си красив на профилната снимка, отколкото какво пишеш. Голямото събитие ще е на 3 май. Премиерата на „Въпреки бурите“ ще е тогава. Къде? На 3 май в . Най-важното, което искам да кажа е, че се постарах чрез всичките си възможности да направя тази вечер интересна и да бъде пърформанс. Няколко много важни за мен пишещи хора ще кажат своите думи за книгата – една от тях е г-жа Валентина Радинска. Миналата година тя беше в журито на конкурса, в който ме наградиха за „Церебрална поезия“ с награда „Владимир Башев“. За мен е истинска чест, че тя ще ме представи пред публиката. Младите поети и писатели Николай Владимиров и Теа Денолюбова ще говорят за книгата. Най-важното – актьорското участие на Александър Алексиев, Димитър Касабов, Пламен Димов и Луизабел Николова. За музиката ще се погрижим аз и Ташо от група Jeremy?. Аз ще пея, Ташо ще свири. Всички са поканени. ", "date": "2018.05.02", "title": "Росен Карамфилов, който пише въпреки бурите"}
{"url": "https://offnews.bg/obshtestvo/zam-shefa-na-sofijskia-zatvor-aut-registrirani-sa-tezhki-narushenia-679854.html", "text": "Министърът на правосъдието Цецка Цачева е отстранила от работа зам.-началника на Софийския затвор Анатоли Борисов заради резултатите от проверката, извършена след бягството на двамата рецидивисти Владимир Пелов и Радослав Колев. \"Във връзка със започналите дисциплинарни производства с моя заповед и с цел да бъдат съхранени и обезпечени доказателствата временно съм отстранила от работа заместник-началника на Софийския затвор\", каза министърът, цитирана от \"Фокус\".По думите на Цачева, има много тежки нарушения.„В деня на бягството бе разпоредена проверка, която се случи на 12 април, относно фактите и обстоятелствата довели до това дръзко нарушение. Искам няколко думи да кажа по отношение на доклада от проверката. 12 лица са индивидуализирани като допуснали нарушения на носенето на службата, както и такива, които са на ръководни позиции по отношение на организацията на самата охрана“, каза Цачева в парламента днес.Тя поясни, че очаква и друг доклад. \"Информирана съм, че много прецизно се изследват заглушителните устройства, които вече са въведени в затвора в Белене, и възможността да бъдат използвани и в други места за лишаване от свобода\", допълни тя.На 3 април от Централния софийски затвор  и извършители на тежки престъпления Владимир Пелов и Радослав Колев.Ден по-късно временно преназначения на длъжността главен директор на Главна дирекция „Изпълнение на наказанията“ Свилен Цветанов и началника на затвора Петър Кръстев подадоха оставки, които министър Цачева поиска.", "date": "2018.05.02", "title": "Зам.-шефа на Софийския затвор аут, регистрирани са тежки нарушения"}
{"url": "https://offnews.bg/obshtestvo/ne-se-ochakva-promiana-v-razmera-na-sredstvata-koito-poluchavame-ot-e-679853.html", "text": "Не се очаква значима промяна в размера на средствата, които България получава от ЕС по никоя от ключовите политики, каца вицепремиерът Томислав Дончев за предложения днес от ЕК проект на Многогодишна финансова рамка на Европейския съюз за периода 2021 – 2027 г., цитиран от БГНЕС.\"Това е един балансиран бюджет, което е факт и този бюджет е много добра основа за преговори. Считам, че Европа вярва в себе си и е готова да инвестира в своето развитие”, допълни той.Според него, ако се направи общ преглед основните политики свързани със свързаност, опазване на околната среда, сигурност и качество на храните, развитие на земеделие, дигитализация, конкурентоспособност те са налице и са финансирани в достатъчна степен.„Ние като председателство ще положим всички усилия да придвижим максимално напред дебатите по многогодишната финансова рамка и те ще стартират още на 14 май със Съвета Общи въпроси”, каза българският финансовият министър Владислав Горанов.Той допълни, че от гледна точка на общият размер на бюджета виждаме едно немалко номинално увеличение на общите разходи, които за целия период са 1 трилион 134 милиарда евро. Все още е рано да се коментира къде е България в тези числа, тъй като отделните пакети по държави не са разписани от комисията. ", "date": "2018.05.02", "title": "Не се очаква промяна в размера на средствата, които получаваме от ЕС"}
{"url": "https://offnews.bg/futbol/ludogoretc-utochni-kakvo-se-sluchva-s-deloto-sreshtu-misidzhan-679835.html", "text": "От Лудогорец излязоха с официално съобщение относно делото на Върджил Мисиджан и появилата се днес информация в холандските медии, че футболистът е осъден на 4 месеца затвор.\"\".", "date": "2018.05.02", "title": "Лудогорец уточни какво се случва с делото срещу Мисиджан"}
{"url": "https://offnews.bg/sviat/svetovnite-razhodi-za-otbrana-dostignaha-naj-visoko-nivo-sled-studenat-679812.html", "text": "Световните разходи за отбрана са се повишили през 2017 г. до най-високото си равнище след Студената война. Това става ясно от  на Стокхолмския международен институт за изследвания на проблемите на мира (), който беше публикуван днес.Тенденцията не е изненада, след като миналата година беше  при доставките на оръжия.Според данните в него САЩ, Китай и Саудитска Арабия са начело в списъка, като , което зае през 2016 г.Като цяло военните разходи в света са се увеличили с 1.1 процента спрямо 2016 г. и са достигнали общо 1.73 трилиона долара. Разходите за военни нужди са съставили 2.2 % от глобалния брутен вътрешен продукт, или по 330 долара на всеки земен жител, отбелязва ТАСС, цитирана от БТА.САЩ остават лидер с 610 милиарда долара, без изменение спрямо предишната година. На тях се падат над една трета от глобалните военни разходи в света, отбелязва ДПА. Втори е Китай, който е изразходвал 228 милиарда долара, увеличение с 5,6 процента спрямо 2016 г., като според СИПРИ е отбелязал най-голямото увеличение в абсолютна стойност - 12 милиарда долара. Делът на страната в глобалния обем е нараснал от 5,8 процента през 2008 г. до 13 процента през 2017 г.Саудитска Арабия е изместила Русия, изразходвайки 69,4 милиарда долара, увеличавайки разходите си с 9,2 процента. След нея в региона на Близкия изток се нареждат Иран (+9 процента) и Ирак (+22 процента). В тази част от света делът от БВП, използван за военни цели, е най-висок - 5,2 процента. Нито един друг регион не е изхарчил за военни нужди повече от 1,8 процента от БВП.Военните разходи на Русия са спаднали през 2017 г. за първи път от 19 години (от 1998 г.) - с 20 процента в сравнение с 2016 г. - до 66,3 милиарда долара. Орязването на военния бюджет на Руската федерация с 13,9 милиарда долара е било най-голямото в света за изминалата година. СИПРИ посочва като основен фактор падането на цените на петрола. В резултат делът на военните разходи е спаднал от 5,5% до 4,3% от БВП на страната.Въпреки това руският показател продължава да е най-високият в Източна Европа.Частично \"заради усещането за заплаха, произлизаща от Русия\", страните от Западна и Централна Европа са увеличили миналата година военните си разходи съответно с 12% и 1,7%. Съвкупните разходи на 29-те страни от НАТО са били 900 милиарда долара, или 52% от глобалните военни разходи. В световен план най-високото увеличение на разходи за отбрана е отчетено в Румъния. Северната ни съседка е дала 50% повече пари за армията си в периода 2016-2017 година.  Индия е изтикала Франция на пето място, изразходвайки почти 64 милиарда долара за военни цели (увеличение с 5,5 процента спрямо предишната година).Данните на СИПРИ включват заплати, разходи за операции, покупки на оръжие и оборудване, изследователска и развойна дейност, отбелязва ДПА.", "date": "2018.05.02", "title": "Световните разходи за отбрана достигнаха най-високо ниво след Студената война"}
{"url": "https://offnews.bg/112/ohranitel-strelia-po-detca-s-gazov-pistolet-679810.html", "text": "Охранител на магазин в Петрич стрелял по деца снощи, около 23 ч., съобщи полицията, цитирана от БНР.Няма пострадали.Младежите били в градския парк, близо до който се намира търговският обект.Между групата и пазачът избухнал спор, в резултат на което той извадил пистолет и започнал да стреля. Неясно е защо се е стигнало до пререканията.Възрастни хора видели ставащото и подали сигнал. По думите им охранителят бил пиян. Той е задържан от пристигналия полицейски екип.Децата са в шок, казват родителите им.За случая е сезирана прокуратурата в Петрич.", "date": "2018.05.02", "title": "Охранител стреля по деца с газов пистолет"}
{"url": "https://offnews.bg/obshtestvo/mediumat-kojto-izprati-bolnata-tedi-v-brazilia-ne-sam-kazvala-na-nik-679850.html", "text": "„Хората сами си измислят чудесата. Никога не съм казвала на никого, че ще отиде, ще влезе на един сеанс при медиума и щрак – ще се върне нов. Никога!“Това коментира пред  медиумът Кармен Лазарова, която заведе болната от рак българка Теодора Маджарова на лечение при мистериозен медиум в Бразилия. Въпреки това, по-късно казва, че е виждала много чудеса. Това именно я накарало да стане водач на българи в Бразилия. Тя твърди, че енергията на медиума я зарежда и по този начин се поддържа.Според нея, тя не носи вина за състоянието на Теодора, което рязко се влоши след пристигането и в южноамериканската страна, а самата тя не била лечител, а само водач. На  и обаче се предлагат различни видове лечения и самолечения. Тя практикува и електрически масаж с ток от електропреносната мрежа.Днес стана ясно, че здравните власти ще извършат проверка на дейността на медиум Кармен. Тя не фигурира в официалните регистри на регионалната здравна инспекция.Очаква се Теодора Маджарова да се отправи към България на 4 май. Тя ще пътува от Бразилия до Истанбул със съпруга си в специален медицински самолет, а след това ще бъде транспортирана до страната със самолета \"Спартан\". За да може да се върне болната жена в България, са събрани около 130 000 лева.", "date": "2018.05.02", "title": "Медиумът, който изпрати болната Теди в Бразилия: Не съм казвала на никой, че ще се върне като нов"}
{"url": "https://offnews.bg/sviat/balgari-darzhali-plantatcii-s-marihuana-v-sasht-naemali-sarbi-za-6000-679815.html", "text": "Млади сърби заминават за Съединените щати, за да изживеят „американската мечта”, като започват добре платена работа в легални плантации за марихуана, държани от българи, твърди белградският вестник „Блиц\", цитиран от бТВ.Според публикацията по-късно българите склонявали сърбите да работят като разпространители на наркотика.Според източника на „Блиц” служителите в плантациите били карани да транспортират марихуана в други щати, където тя не е легализирана, като често се налагало да превозват и кокаин.Изданието пояснява, че тези плантации работят като затворени комуни, където на работниците е забранено да излизат.", "date": "2018.05.02", "title": "Българи държали плантации с марихуана в САЩ, наемали сърби за 6000 долара на месец"}
{"url": "https://offnews.bg/politika/deputatite-reshiha-niama-da-ima-zakon-za-vazrastnite-hora-679806.html", "text": "Мнозинството в парламента не прие предложението на БСП за създаване на отделен закон за възрастните хора. Целта на социалистите беше да се създаде национална стратегия за пълноценен и активен живот за тях. Проектът определяше като \"възрастен човек\" всеки над 60 години.Предложението за нов закон представяше дългосрочна държавна политика в подкрепа на възрастните хора. Според социалистите текстовете щяха да гарантират условията за равнопоставено участие в обществения живот на хората над 60 години.В идеята на БСП имаше конкретни мерки и политики в подкрепа на възрастните хора, както и начини, по които да се изпълняват те. В проекта влизаше разработване на няколко програми - за социалното включване, за здравеопазването и образованието, за грижа за възрастни хора в приемно семейство, за постигане на равни възможности на възрастните хора в обществения живот.Социалистите предлагаха да се създаде социална услуга \"приемна грижа\" за възрастните хора, които нямат близки, за да се грижат за тях. Проектът на БСП предвиждаше парите за тези социални услуги да се плаща от държавния бюджет, а размерът на помощите трябваше да се определя от социалния министър с наредба.Промените предвиждаха да бъде създаден специален фонд „Подкрепа на възрастните хора“ към министъра на труда, а към Министерския съвет да има специален национален съвет за възрастните хора.\"Хайде всички в тази зала да си зададем въпроса – държава, която се грижи за своите възрастни хора, ли сме? Проявяваме ли към тях нужното уважение? Дължим им го, тъй като те са дали младините си в полза на държавата и сега тя трябва да им се отплати, като им осигури спокойни старини. Тук не става въпрос само за материалното състояние, защото е ясно, че с един закон това не може да се уреди. Става въпрос за подкрепа на тези хора“, каза по време на дебатите социалистът Георги Гьоков.\"Този закон не решава абсолютно нищо. Не можем да създаваме закон, който създава условия за профилактика и то само на една определена група\", коментира депутатът от ГЕРБ Румен Генов. Той подчерта, че не става ясно защо този проект за закон засяга само хората на възраст над 60 години. \"За мен няма разлика в специфичните потребности на един човек, който е малко преди 60 години и на един, който е над 60 години\", обясни той.Генов каза още, че с действията си БСП се опитват да внушат, че управляващите не се интересуват от проблемите на възрастните хора, а това не е вярно. ", "date": "2018.05.02", "title": "Депутатите решиха: Няма да има закон за възрастните хора"}
{"url": "https://offnews.bg/sviat/spetcprokuror-zaplashi-tramp-s-prizovka-pri-otkaz-da-svidetelstva-za-r-679817.html", "text": "Американският президент Доналд Тръмп може да получи призовка, за да се яви пред главното жури  и да свидетелства във връзка с евентуалната руска намеса в президентските избори в САЩ през 2016 г. Това е предупредил специалният прокурор по разследването Робърт Мълър на среща с адвокати на Тръмп, проведена в началото на месец март, пише в. Washington Post.След като адвокатите на Тръмп настояли, че президентът не е длъжен да отговаря на въпросите, Мълър заявил, че при отказ има и друг начин: призовка.Предупреждението му е първият път, в който се повдига въпросът за принудително отвеждане на Тръмп пред съда, на което тогавашният президентски адвокат Джон Дауд отвърнал остро, че \"това не е някаква игра\". \"Вие се бъркате в работите на президента на Съединените щати!\".Дауд е потвърдил пред \"Ройтерс\", че Мюлер е споменал на срещата възможността да принуди Тръмп да отговаря на въпроси. Дауд подаде оставка около седмица и половина след въпросната среща.", "date": "2018.05.02", "title": "Спецпрокурор заплаши Тръмп с призовка при отказ да свидетелства за руската намеса в изборите"}
{"url": "https://offnews.bg/ikonomika/udostoverenia-po-bulstat-shte-se-izdavat-onlajn-679818.html", "text": "Удостоверенията за БУЛСТАТ на фирми да се издават и получават само по електронен път, предлага правителството.За целта правителството внася за гласуване в парламента проект на закон за изменение и допълнение на Закона за регистър БУЛСТАТ. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега, посочват от правителствената пресслужба.Ще бъде премахната и необходимостта на хартия да се представя удостоверението за вписани в регистър БУЛСТАТ обстоятелства. Документът ще се изисква служебно по електронен път.С предлаганите промени в Закона се осигурява и възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.", "date": "2018.05.02", "title": "Удостоверения по БУЛСТАТ ще се издават онлайн"}
{"url": "https://offnews.bg/obshtestvo/poskapvat-barovskite-nomera-na-kolite-679820.html", "text": "Кабинетът реши да увеличи таксата за избор на регистрационен номер на автомобил, защото търсенето било силно, а специалните номера - ограничен брой. Четири еднакви цифри в номера вече ще струват 1500 вместо 1000 лева. За табели с комбинация от цифри „аа-вв“, „ав-ва“ и „ав-ав“, където „а“ и „в“ са различни числа от 0 до 9, както и за регистрационен номер с комбинация от четири цифри по желание ще се плаща по 300 лв. вместо досегашните 30 лв. и 50 лв.Правителството направи промени в Тарифа №4 за таксите, които се събират в системата на МВР по Закона за държавните такси.Част от промените произтичат от измененията в Закона за чужденците в Република България, приети в края на миналата година. Те са свързани с определянето на такси за получаване на право на продължително пребиваване със срок до 4 години от притежателите на „синя карта на ЕС“ и членовете на семействата им, за пребиваване на член на семейството на гражданин на Съюза, за продължително или постоянно пребиваване на член на семейството на български гражданин, който не е гражданин на ЕС.Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация. Във всички тези случаи таксата е 35 лева.Утвърдена е и единна такса за промяна на регистрацията на ППС без смяна на табели с регистрационен номер - 20 лева. Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н. Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция“ при СДВР и областните дирекции на МВР в страната.", "date": "2018.05.02", "title": "Поскъпват 'баровските' номера на колите"}
{"url": "https://offnews.bg/politika/pravitelstvoto-otpusna-oshte-14-mln-lv-za-antikoruptcionnata-komisia-679822.html", "text": "Правителството одобри и допълнителни разходи от 14 млн. лв. за работата на новосформираното антикорупционно звено - Комисията за противодействие на корупцията и за отнемане на незаконно придобитото имущество (КПКОНПИ).Средствата ще се използват за финансиране на дейностите на КПКОНПИ и ще допринесат за осъществяване на основните правомощия на Комисията. Те се осигуряват за сметка на предвидените в централния бюджет и на преструктуриране на разходите на ведомствата, чиито звена се вливат в КПКОНПИ, уточняват от правителствената пресслужба.Правителството определи антикорупционната комисия за правоприемник на активите, пасивите, архива, информационния ресурс, правата и задълженията на Комисията за предотвратяване и установяване на конфликт на интереси, Центъра за превенция и противодействие на корупцията и организираната престъпност, съответното звено от Сметната палата и дирекцията в Държавната агенция „Национална сигурност“, изпълнявали функции по отменения антикорупционен закон.С постановление, прието днес, кабинетът уреди отношенията по предаване на активите и уреждане на трудовите и служебните правоотношения на служителите във връзка с новия Закон за противодействие на корупцията и за отнемане на незаконно придобитото имущество. ", "date": "2018.05.02", "title": "Правителството отпусна още 14 млн. лв. за антикорупционната комисия"}
{"url": "https://offnews.bg/kultura/etnografskiat-muzej-tarsi-vashite-spomeni-ot-sotcializma-za-izlozhba-679826.html", "text": "Националният етнографски музей обяви кампания за набиране на предмети от периода на социализма за попълване на фондовете си и съставяне на експозиции.Притежателите на интересни предмети от времето между 1944 и 1989 година могат да ги дарят на музея, а той се ангажира да поддържа личен контакт с всеки дарител.Ако имате вещи от посочения период (дрехи, опаковки от шоколади, партийни книжки, играчки, сервизи и др.), можете да ги предоставите на хората, които ще се погрижат за тях и ще им вдъхнат нов живот, призовават от музея.Ремонтът на експозиционните зали на Националния етнографски музей почти приключи, с което се отварят нови възможности за реализиране на изложби и проекти, допълват оттам.", "date": "2018.05.02", "title": "Етнографският музей търси вашите спомени от социализма за изложба"}
{"url": "https://offnews.bg/temida/shefat-na-bnt-obzhalva-prisada-za-shofirane-s-alkohol-v-kravta-679819.html", "text": "Генералният директор на БНТ Константин Каменаров обжалва условната си присъда за шофиране след употреба на алкохол. Това се вижда от програмата на Софийския градски съд, който на 11 май ще заседава по делото като втора инстанция, съобщава в. Сега.На 2 ноември 2017 г. съдия Марина Манолова от Софийския районен съд признава Каменаров за виновен, че на 23 юни 2016 г. около 03.50 часа е управлявал колата си с концентрация на алкохол в кръвта над 1.2 на хиляда, а именно 1.6 на хиляда. Това е установено с кръвна проба. Съдия Манолова определя на Каменаров наказание от 1 година и 3 месеца условно, както и глоба от 600 лв. Освен това лишава Каменаров от шофьорска книжка за година и половина.В мотивите на районния съд се разказва, че по време на делото Каменаров е дал подробни обяснения. Разказал, че във въпросната вечер се прибрал в дома си около 23 ч, като за да се отпусне изпил едно питие – уиски. Посочва, че с цел стимулиране на метаболизма и загуба на телесно тегло приемал разтвор от билка „златен корен“, която разтварял в чист етилов алкохол /медицински спирт/ и в тази вечер изпил двойна доза от разтвора. Затова и алкохолната проба е била такава. Подсъдимият посочва, че след 02.00 ч получил обаждане от съпругата си, която по това време била поканена на парти и му заявила, че не се чувства добре, като го помолила да я прибере от тържеството. Той бил спрян за проверка, след като взел съпругата си. Каменаров пледира, че е невинен и иска да бъде оправдан.", "date": "2018.05.02", "title": "Шефът на БНТ обжалва присъда за шофиране с алкохол в кръвта"}
{"url": "https://offnews.bg/politika/bsp-sofia-s-bezplatna-iuridicheska-priemna-za-grazhdani-679829.html", "text": "БСП - София организира безплатна юридическа приемна за граждани, обявиха от градската организация на червените.На 3 май в постоянната приемна на БСП–София  на ул. \"Леге\" 10, ет. 1, гражданите ще могат да получат безплатни юридически консултации. Юристите ще бъдат на разположение 15,00 до 18,00 часа с предварително записване на телефон 02/987 20 86.", "date": "2018.05.02", "title": "БСП-София с безплатна юридическа приемна за граждани"}
{"url": "https://offnews.bg/leka-atletika/deteto-chudo-liliana-georgieva-e-s-otneti-sastezatelni-prava-679821.html", "text": "Лиляна Георгиева, една от най-талантливите млади спортистки на Пловдив и България, е с отнети състезателни права повече от 2 месеца, пише пловдивското издание \"Марица\".До санкцията се е стигнало по молба на СКЛАТ \"Тракия\", който Лили представляваше от първия си ден на пистата. От клуба настояли за ограничителната мярка, след като бегачката на средни разстояния отказала да тренира повече при Радмила Станкович.Вече трети месец Лиляна Георгиева се готви на доброволни начала при Недялко Боруков от клуб \"Актив 2003\". Като причина за развода със Станкович младата състезателка посочила застой в постиженията, липсата на перспектива и напрежение между двете.Последвали няколко срещи на Лили с представители на клуба, федерацията по лека атлетика и дори с министъра на спорта Красен Кралев.Всички опитали да я убедят да продължи да се състезава за СКЛАТ \"Тракия\", като от федерацията предложили да започне подготовка при специалиста във високото спортно майсторство Димитър Василев.Той бе треньор на Даниела Йорданова - последната ни състезателка на световно ниво в средните бягания. Лиляна Георгиева обаче не се съгласила, защото искала да продължи да живее в Пловдив, а Димитър Василев не работи под тепетата.Днес тя очаква да научи съдбата си след изслушването в Българската федерация по лека атлетика.", "date": "2018.05.02", "title": "Детето-чудо Лиляна Георгиева е с отнети състезателни права"}
{"url": "https://offnews.bg/nashite-avtori/kalin-terzijski-tcar-boris-nasheto-hristianstvo-i-diado-venko-679833.html", "text": "Някои смятат, че нещата при нас не вървят, защото сме станали православни християни, а не примерно католици и протестанти. Тая тема, апропо, е море, в което е интересно да влезеш, но трябва да си знаеш отначало, че влезеш ли, ще се удавиш. Особено пък ако, влизайки, поканиш и други хора. Тоест, ако, освен че се захващаш с темата, тръгнеш и публично да я обсъждаш. Ще те удавят, сигурно е!Защото, братчета и сестрици, струва ми се, милички, че българинът не е християнин до момента, в който не му кажеш: Ти не си никакъв християнин!Тогава той ще скочи, па с хлеб или без хлеб (може и с чабата!) – ще те изяде!Аз ли не съм християнин бре?! Аз ли бе, говедо поганско такова! – така ще ревне българинът, но той така ревва и когато му кажат, че не разбира от коли и от футбол. Така че – няма страшно.Не че това, че ревва и започва да настоява, че е християнин, и да отстоява своето право да е християнин или какъвто си поиска, го прави наистина християнин. Не. Просто в неговата си глава е така. Той не изповядва християнството си, докато то не бъде поставено под съмнение.Откъде знам това ли? Хм. Откъдето знам всичко. Гледам себе си, изучавам се, задълбочавам се, премахвам вредните предразсъдъци (доколкото мога), анализирам всичко у себе си – и оттам черпя знанието си за хората; и в частност – за българите.Ама ти не си човек като хората бе, идиот! – така ще рекат двесте и две иляди ще ги подкрепят. – Не си човек ти, та да съдиш за хората по това, което откриваш в себе си!А аз ще им кажа: А защо, като не съм човек, не сте ме убили или затворили в зоопарка?Чуйте: Всеки, който е роден човек, има 46 хромозоми, има родители – хора, наречен е човек от другите и като човек се води в регистрите, всъщност... е човек! Помислете, моля, помислете! Та в тоя смисъл, щом съм човек, аз мога да изведа от познаването на себе си познаването на Човека въобще! И ако не беше така – ни един от философите и психолозите не би постигнал никакво знание за хората. Та кое знание за хората не се крепи върху свещеното самопознание?И – знаейки какъв християнин съм аз – си представям какви християни са...Не, тук не съм прав! В отношението си към религията българите са наистина крайно разнообразни.Чета си разни неща и размишлявам върху нашето християнство, върху това, че сме покръстени от свети Борис-Михаил, чийто ден се чества на 2 май, чета за християнски и нехристиянски дела, които – естествено – се публикуват вече предимно на стените на фейсбук профилите ни...И на една стена на фейсбук профил (секунда само: Фейсбук от Бога ли е или от Антихриста? – това е блицанкета!) виждам снимка на старец.Дядо Венко – чета там, под снимката – нямал къде да живее.И милата госпожа, която постнала (Можем ли да говорим с такива нови думички, ако сме християни? Не бива ли само да казваме „църковна утвар” и „хиротонисване”? – без никакви там „поствания” и „тагвания”?), та милата госпожа разказва как той не пиел, но спял на пейка, бил изгонен от жилището, общинското, в което живеел преди, защото пенсията му не стигала да плаща наема... разказва още как той не просел, но нямал и одеалце, камо ли дом и бил като скелет и явно чакал да умре...И у мен се роди и започна да зрее една такава дневна скръб (всеки ден си отглеждам по една такава), която казваше така: Какъв свети Борис Михаил, какви православия, Боже, щом ние оставяме старци по улиците? Къде е Църквата с нейната благотворителност, с нейните отворени врати за спасение не само на душите (с молитвички и свещички) но и с малко хляб и подслон!?Къде е това православие, което да ни подскаже, че човекът от Самария не е изчезнал в историята, че самарянството е живо... Хм...А трябва ли църквата да прави благодеяния? Това ли ѝ е работата? Та нима тя не ни учи именно да презираме телесното?! Тоест, като видим гниещ в урината си и в бедността си старец, да потрием ръце доволно и да кажем: Жалката плът ще си отиде, ще остане само чистата душа! Да се помолим за душата му, а пък тялото нека гние!Не ни ли учи православната църква на това?Не бих казал. Но пък и не съм видял православна църква, в която спят бездомници. Не съм виждал и свещеници, които раздават супа. Не съм виждал православен дом за скитници, дето те да преспиват и да се къпят – телесно; пък и да похапнат.По-нататък в поста на тази госпожа – казва се Ина Ганева - обаче се казваше, че дядо Венко не останал сам в бедата си! Да, не останал!Тя, милата жена, заедно с мъжа си, започнала да му носи чай. После и малко храница! Боже, милостиви, аз съм доволен! – казах си.Защото има хора, независимо дали са православни, католици или несториани, манихеи или ариани, които виждат страдащ... и веднага отиват при него! За да помогнат.А не почват веднага да плюят държавата и институциите. Те че са за плюене – това си е така. Но ти първо иди, виж, помогни... пък като ти помогнеш, институциите, ако са останали хора със съвест в тях, сами ще си вземат бележка!Глупости говоря, естествено, институциите именно затова са институции, за да няма у тях нищо човешко – ни милост, ни срам. Ни страх от Бога.Но в случая с дядо Венко станало друго – именно от Общината се вдигнали, пратили линейка, взели го и го закарали в общинско жилище или в болница... не разбрах повече от този пост. просто се успокоих.И не се успокоих, защото дядо Венко е спасен. Не, той е спасен засега, за час или за седмица. Няма спасение за жив човек. Щом е жив – все ще дойде ден, в който ще е зле, а после – и по-зле, а накрая и ще умре. Така е с живите хора. Но има ли смърт за християнина, за истинския?Би трябвало да няма, аз вярвам в това.Та не от това, че дядо Венко е прибран в подслон, се успокоих. А от това, че въпреки нашата очевидна безбожност (очевидна, защото именно безбожността, липсата на състрадание и на милост се набиват в очите, а не защото милост и състрадание няма – просто те са скрити!) се намират и хора, които са готови да жертват спокойствието си, времето си, силите си - за да влязат и да станат участници в личната драма на един чужд човек!Това в наше време е рядкост и затова предизвиква възторг.Малко ме натъжи мисълта, че в този пост за дядо Венко се изказваха такива възторжени похвали към институциите. Това, естествено, веднага ми подсказва, че ако институциите си свършат работата – ние трябва да им благодарим! Да изпаднем в радостен потрес. Да ръкопляскаме на това, че не са си затворили очите и измили ръцете. Както при нас обикновено се случва.Та – православни или не – в деня на цар Борис-Михаил – ние сме или добри, или лоши.На такива, струва ми се, е редно да се делят хората.Всеки един умен човек ще каже, че е абсурдно да се делят хората на добри и лоши. И аз знам, че е абсурдно.Но ще кажа така: С всяка своя крачка, с всеки свой избор човек се определя като Добър или като Лош. А на това аз определено държа. На това – да се знае, че има добри или лоши избори. И че въобще – Добро и Лошо има!Екзистенциализъм, братчета и сестрици: С всеки свой избор, с всяка своя крачка – ние не само определяме какъв човек ще бъдем в следващия миг и в следващите минути... но ние с този си избор определяме какъв ще бъде и Човек въобще: Пред Бога, който ни гледа във всеки миг.И аз вярвам в това: ние играем една пиеса. Тя се казва: Какъв е Човекът? И Бог гледа тая пиеса. Гледа нас – в главната роля. Мен, теб, всеки.И гледайки пиесата, Господ, миличкият, решава: А, да, Човек е добро нещо, добре съм го създал!Или пък: Не, не, нещо не се е получил тоя път Човекът... зле съм го измайсторил!Това си вика Господ. Всеки ден, всеки път, във всеки миг. Гледайки ежедневно играната пиеса, в която всеки от нас е главен герой и която се казва „Какъв е Човекът?”.Какъв е Човекът? – това зависи от нас. Всеки ден, във всеки миг.А дали княз Борис, който си е сменил името на Михаил е бил прав – това си е негова работа.Апропо – честит имен ден на всички Борисовци.", "date": "2018.05.02", "title": "Калин Терзийски: Цар Борис, нашето християнство и дядо Венко"}
{"url": "https://offnews.bg/politika/sled-skandal-i-pochivka-v-narushenie-na-pravilnika-emil-hristov-ostav-679811.html", "text": "След три часа дебати мнозинството в парламента отхвърли искането на БСП да бъде гласувана оставката на Емил Христов от ГЕРБ като зам.-председател на Народното събрание. Това стана след поредния скандал с викове в пленарната зала и след една почивка, обявена в нарушение на правилника на Народното събрание. Искането на БСП беше отхвърлено със 71 гласа \"за\" и 118 \"против\". Причината за него беше, че преди две седмици родители на децата с увреждания не бяха допуснати до парламента. Заради това се стигна и до скандал между депутати от ГЕРБ и от БСП. Тогава председателят на Народното събрание Цвета Караянчева беше в САЩ, а заседанието се водеше от единствения ѝ заместник, който се намираше в парламента - Емил Христов.Според БСП Христов не е позволил хората с увреждания да влязат в сградата заради това, че били с тениски с надпис \"Системата ни убива\". Самият Христов се извини от парламентарната трибуна ден след станалото. Той обясни, че е бил информиран само за тениските, но не и че хората имат извадени пропуски. Версията на ГЕРБ е, че става въпрос за грешка на охраната. Преди искането за оставката на Христов като зам.-председател да бъде отхвърлено, от БСП и ГЕРБ се срещнаха с представители на хора с увреждания, които не бяха допуснати в парламента миналия месец. Председателят на парламента обяви в нарушение на правилника почивка, за да може срещата на депутатите и хората с уврежданията да свърши. Искането беше обявено от трибуната от БСП, но и самият Цветанов, който беше на срещата, също поискал да има почивка. Караянчева призна, че няма как да го изпълни, защото не е минал час от последната почивка. Социалистите обаче настояха, че все пак на тази среща са хората, заради които БСП иска оставката на Христов. \"В нарушение на правилника, обявявам 15-минутна почивка. Пък може да изтеглите искането по време на нея\", съгласи се председателят на парламента. След почивката Караянчева заяви \"След като наруших правилника и дадох почивка нерегламентирано, се надявам да не искате и моята оставка, господин Стойнев\".\"След срещата с хората с увреждания е трудно да се говори, но трябва да кажа няколко неща. Уважаеми народни представители на БСП, мисля, че някой трябва да се извини. Не на мен, аз съм ви простил, а на хората, които употребихте. Извинете се, за да ви олекне\", каза Емил Христов, чиято оставка беше поискана. Той обяви, че твърдението на БСП, че хората са чакали около час да влязат в парламента, не е вярно. Христов изреди минута по минута какво е станало и подчерта, че това показват камерите в парламента.\"Нямате право да заемате мястото на зам.-председател след това изказване, преди това не бях сигурен, но сега съм. Начинът, по който реагирате, показва пълната ви несъстоятелност като личност\", реагира веднага Антон Кутев и обвини Христов, че манипулира фактите.\"Целта на БСП отново е постигната, днес пак стана скандал. Имам обаче един въпрос към господин Христов - а тогава защо се извинихте? Извинява се човек, който е направил грешка. Вие се извинихте, а те не го разбраха и не продължиха\", каза Павел Шопов от \"Обединените патриоти\".По време на днешните дебати БСП и ГЕРБ за пореден път представиха версиите си за станалото преди 2 седмици, после се скараха за това дали управляващите се грижат за хората с увреждания или не. След това двете партии започнаха да си разменят обвинения, които все повече се отдалечаваха от темата. Сред темите на депутатите бяха 1-ви май, плоския данък, олигархията, от трибуната бяха рецитирани стихотворения, а Христов дори беше сравнен с Пилат Понтийски, а \"Обединените патриоти\" дори изпитаха носталгия към бившия председател на парламента Цецка Цачева.Станислав Станилов от \"Обединените патриоти\" да разкритикува емоционално колегите си. \"Предлагам Народното събрание да се засрами веднъж завинаги. Свалихме Димитър Главчев, свалихме Валери Жаблянов, а сега се опитваме да свалим Емил Христов. Как изглеждаме отстрани? Излагаме се в очите на избирателите. Парламентът не е махленски спор, не е седянка. Избирателите не са ни изпратили да сваляме този или онзи, а да приемаме закони в тяхна полза\", каза атакистът и след това подчерта, че лидерът на БСП Корнелия Нинова го е нарекла вчера.  \"Какво да я правя, да я съдя ли? Повдига ми се от вас\", каза още Станилов. \"Недопускането на хората с увреждания в парламента показа това, в което цялата държава обвинява нас, а именно бездушието на властта\", коментира социалистът Антон Кутев. Той подчерта, че днес парламентът има възможност да покаже, че когато направи грешка, е склонен да я разбере.\"Това е един изкуствено създаден скандал, целящ да дискредитира Емил Христов и управляващите, че видите ли, нищо не се прави за хората с увреждания, няма чуваемост, даже не ги допускат в парламента. Изключително нагло спекулирате по темата за хората с увреждания и въобще по темата за социалната политика, колеги от ляво\", обърна се тях към депутатите от БСП Светлана Ангелова от ГЕРБ. Според нея информацията за визитата на майки с увреждания не е била представена коректно и така самият Христов е станал жертва на \"лъжливи интерпретации\" на БСП. Антон Кутев побърза да репликира, че това не е вярно и той лично е предупредил зам.-председателя на парламента, че ако не пусне хората, ще стане скандал.От ДПС заявиха, че няма да участват в гласуването на оставката на Емил Христов. Все пак от партията обявиха, че осъждат поведението на Христов към родителите на децата с увреждания. Халил Летифов обаче разкритикува и поведението на БСП и определи действията им като \"отвличане на вниманието от днешните проблеми на управлението\".\"Обединените патриоти\" подчертаха, че до това нямаше да се стигне, ако Цецка Цачева беше председател на парламента. \"И това е голямата грешка на ГЕРБ\", каза Павел Шопов. \"Хак да им е на ГЕРБ. Защо беше свален Жаблянов от БСП като зам.-председател? Като ответна реакция на свалянето на Димитър Главчев от ГЕРБ като председател и сега опозицията отговаря със своята ответна реакция, а после ГЕРБ пак ще отвърнат\", каза още Шопов.Цветан Цветанов пък се извини на гледащите днешното пленарно заседание гости от Велинград за скандала, на който стават свидетели. \"Този дебат няма никакъв смисъл\", каза председателят на парламентарната група на ГЕРБ.", "date": "2018.05.02", "title": "След скандал и почивка в нарушение на правилника: Емил Христов остава зам.-председател на НС"}
{"url": "https://offnews.bg/obshtestvo/do-29-gradusa-dnes-679786.html", "text": "Днес отново ще бъде предимно слънчево, показва прогнозата на НИМХ на БАН. В сутрешните часове на много места в източните райони ще има мъгла или ниска облачност. След обяд, главно над планинските райони от Западна България, ще се развива купеста облачност и на отделни места отново ще превали и прегърми.Ще духа слаб до умерен източен вятър. Времето ще бъде топло, с максимални температури между 24 и 29 градуса, по-ниски по Черноморието, а в София - около 25 градуса.В планините ще бъде предимно слънчево, след обяд с купеста и купесто-дъждовна облачност и на много места, главно в Рило-Родопската област, ще превали и прегърми. Ще духа до умерен югоизточен вятър. Максималната температура на височина 1200 м ще е около 20 градуса, а на 2000 м - около 13 градуса.Над Черноморието преди обяд ще има ниска облачност или мъгла. След обяд ще е предимно слънчево. Ще духа до умерен източен вятър. Максималните температури ще са 18-21 градуса. Температурата на морската вода ще е 15-18 градуса. Вълнението на морето ще бъде два бала.", "date": "2018.05.02", "title": "До 29 градуса днес"}
{"url": "https://offnews.bg/tenis/izvesten-analizator-grigor-mozhe-da-pobedi-nadal-na-klej-679808.html", "text": "Анализаторът на ESPN Питър Бодо посочи родната суперзвезда Григор Димитров като един от тенисистите, които могат да спрат Рафаел Надал на клей.Специалистът припомни 2009 година и паметния триумф на Робин Сьодерлинг над Матадора, за да докаже, че в крайна сметка всичко е възможно.\"\", каза Бодо.Останалите играчи, които анализаторът посочи са: Александър Зверев, Марин Чилич, Хуан Марин дел Потро, Доминик Тийм, Джон Иснър, Фабио Фонини и Хьон Чунг.", "date": "2018.05.02", "title": "Известен анализатор: Григор може да победи Надал на клей"}
{"url": "https://offnews.bg/obshtestvo/zdravnite-vlasti-proveriavat-mediuma-karmen-lazarova-pratila-onkoboln-679787.html", "text": "Здравните власти започват проверка на дейността на определящата се като медиум Кармен Лазарова, която е организирала пътуването на онкоболната Теодора за лечение при бразилски маг, съобщи Нова телевизия.През последните дни името й нашумя заради случая на българката, чието здравословно състояние се влоши рязко след като замина за алтернативното лечение в Бразилия.Теодора Маджарова живее в София със съпруга си и двете им малки деца. Преди две години тя чува за тежката диагноза: рак на гърдата. Впоследстие заболяването засяга и мозъка ѝ. Лекарите не дават шансове за оздравяването ѝ и както много хора в нейното положение, жената започва да разучава алтернативни методи за лечение. Търсейки надежда за изцеление, научава за бразилеца Жоао де Деус, сочен за трансмедиум, духовен лечител, помогнал на много хора от цял свят. Оказва се, че групи за посещение при него се организират и от Лазарова. Така Теодора заминава през за латиноамериканската държава.В клиниката установяват, че българката е с хидроенцефалия в резултат на метастази в мозъка.Кармен Лазарова не фигурира в официалните регистри на регионалната здравна инспекция.За да може да се върне болната жена в България, са събрани около 130 000 лева. Очаква се тя и съпругът й да кацнат в Истанбул на 4-и май. Все още не е ясно обаче как ще бъде осъществен трансферът ѝ до България.", "date": "2018.05.02", "title": "Здравните власти проверяват медиума Кармен Лазарова, пратила онкоболната Теди в Бразилия"}
{"url": "https://offnews.bg/ikonomika/shefat-na-walltopia-se-obiavi-sreshtu-vlizaneto-ni-v-evrozonata-679788.html", "text": "Екстравагантният бизнесмен и шеф на Walltopia Ивайло Пенчев се обяви срещу влизането на България в еврозоната и провокира любопитен дебат по темата на личната си фейсбук страница.Мнението му събира много разнопосочни коментари, а в дискусията се включва и бившият служебен министър на икономиката Асен Василев.А според основателя на Walltopia решението е БНБ да стане независим и национално-отговорен регулатор.Според него влизането в еврозоната си има своите проблеми - и преходни, и структурни. Но със сигурност е по-добро решение от настоящото положение.", "date": "2018.05.02", "title": "Шефът на Walltopia се обяви срещу влизането ни в еврозоната"}
{"url": "https://offnews.bg/obshtestvo/svishtov-na-protest-sreshtu-dom-za-stari-hora-na-miastoto-na-detska-gr-679789.html", "text": "Родители и съседи са против изграждането на дом за възрастни хора на мястото на изнесена детска градина в Свищов, съобщи бТВ.В групата има 20 деца от квартала, като детската градина не се закрива, а се мести в сградата на градината-майка „Калина малина”.По-голямата част от сградата е празна. Преди е имало и дневен център за деца, в същата сграда е бил и социалният патронаж, но двете институции са изнесени в други сгради.Съседи също са против. Според тях сградата е определена за ясла и детска градина, но не и за възрастни хора.Кметът на общината Генчо Генчев е категоричен, че при изграждането на център за възрастни хора има определени изисквания, които трябва да бъдат покрити. Част от тях са сградата да бъде в комуникативен район близо до поща, читалище, учебно заведение, тъй като целта е възрастните хора да не бъдат изолирани от обществото, а да бъдат интегрирани.От общината са категорични, че детската група само се премества, но не се закрива.", "date": "2018.05.02", "title": "Свищов на протест срещу дом за стари хора на мястото на детска градина"}
{"url": "https://offnews.bg/obshtestvo/garvani-ubiha-novoizliupenite-pateta-v-borisovata-gradina-679794.html", "text": "Гарвани убиха новоизлюпените патенца в Патешкото езеро в Борисовата градина, сигнализираха читатели на OFFNews.Шестте зенелоглави патета се излюпиха точно преди седмица и радваха малки и големи. Те са първото потомство от 7-те патици, които от година бяха заселени в езерото, възстановявайки някогашната традиция. Птиците дойдоха от Спасителния център за диви животни в Стара Загора.Наша читателка разказа, че в неделя завела сина си да види патетата. Вместо 6, патетата вече били 4. Решили, че другите са се скрили някъде и докато се любували на останалите, гарван грабнал пред очите им едното пате и го убил. \"Вероятно същото е сполетяло и останалите две липсващи патета\", добавя тя.В понеделник сутрин в езерото плуваше само едно патенце, показа наша проверка. Възможно е да има и други оцелели.Междувременно общината постави мрежа над част от езерото в опит да спаси птиците.", "date": "2018.05.02", "title": "Гарвани убиха новоизлюпените патета в Борисовата градина"}
{"url": "https://offnews.bg/tehnologii/facebook-stava-i-sajt-za-zapoznanstva-679793.html", "text": "Социалната мрежа Facebook ще се опита да открадне бизнеса на „Тиндър” с онлайн запознанствата, съобщават световните агенции.За целта потребителите ще си правят специални профили за запознанства. Те ще са видими само за хората извън списъка с приятели – и то само тези, които също си търсят половинка.Огромното количество лична информация обаче ще помогне на компанията на Марк Зукърбърг да свързва по-ефективно самотните сърца.Ще има възможност за специални събития и групи именно с цел запознанства. Ако попаднете на някоя интересна за вас личност и чувствата са взаимни, комуникацията ще е в отделен канал – не сред личните съобщения във „Фейсбук” или чатовете в „Уатсап”. Ще можете да си пишете, но без да си пращате картинки или клипчета, уточнява бТВ.Твърди се, че целта е изграждането на дългосрочни връзки, но анализатори посочват очевидните рискове пред глобалната платформа – онлайн запознанствата не са лесен пазар и грешките при реализацията на този тип функционалности могат да наранят сериозно реномето даже на онлайн гигант.Така или иначе, акциите на конкурентните сайтове в тази сфера се сринаха след обявяването на новата функционалност.", "date": "2018.05.02", "title": "Facebook става и сайт за запознанства"}
{"url": "https://offnews.bg/112/22-godishen-bez-knizhka-se-preobarna-s-kradena-tojota-v-burgas-679790.html", "text": "22-годишен жител на Бургас се преобърна извън пътя с крадена \"Тойота Ярис\". Инцидентът е станал на 1 май в 6.00 часа сутринта.Заради движение с несъобразена скорост, на около 500 м. преди местността „Капче“-то в Бургас и заради несъобразена скорост, шофьорът се преобръща с колата извън пътното платно. Шофьорът, който бил неправоспособен, е откаран за лечение в МБАЛ „Бургасмед“, прегледан е и след взета кръвна проба е освободен с диагноза „остра интоксикация“.Полицията констатирала, че \"Тойота\"-та е с изцяло деформирано купе. Колата била собственост на 50-годишна бургазлийка от кв. „Горно Езерово“, която го паркирала на 30 април пред дома си, разположен на ул. „Росица“. Веднага, след като установила липсата на колата, тя се свързала с МВР.Полицията веднага открила освободения от болницата шофьор и той бил задържан за 24 часа.Работата по случая продължава от служители на Четвърто Районно управление – Бургас.", "date": "2018.05.02", "title": "22-годишен без книжка се преобърна с крадена Тойота в Бургас"}
{"url": "https://offnews.bg/futbol/zvezda-na-ludogoretc-otiva-zad-reshetkite-za-4-mesetca-679823.html", "text": "Нападателят на Лудогорец Върджил Мисиджан е осъден на 6 месеца, решиха магистратите в Бреда. Той ще трябва да излежи 4 от тях, а два месеца от присъдата са \"условно\". Срокът на пробация е 2 години.Мисиджан бе признат за виновен за това, че в началото на месец януари 2018-а по време на скандал на паркинг в Розендал е изритал 68-годишния Рон ван Акилен.В резултат на това потърпевшият е получил две фрактури на глезена, както и увреждания на лакътя. Мисиджан, както и жертвата, не бяха в съда.Футболистът на наскоро станалият шампион на България бе представен от адвокат, а здравословното състояние на Ван Акилен не му позволи да е в залата.", "date": "2018.05.02", "title": "Звезда на Лудогорец отива зад решетките за 4 месеца"}
{"url": "https://offnews.bg/futbol/de-hea-podobri-rekord-na-ronaldo-679834.html", "text": "Вратарят на Манчестър Юнайтед Давид Де Хеа бе избран за футболист номер 1 на \"червените дяволи\" за сезон 2017/18 и така пренаписа клубната история на тима.Талантливият страж получи приза за рекорден четвърти път и то само в рамките на пет сезона, изпреварвайки Кристиано Роналдо.Освен това, в периода 2014-2016 стражът бе отличен с безпрецедентните до момента три последователни награди. Призът, носещ името на клубната легенда сър Мат Бъзби, се връчва след допитване до феновете, като в този случай са гласували над 100 000 привърженици.Де Хеа, който има 21 „чисти мрежи“ във всички турнири до момента през кампанията, получи 67% вота, оставяйки далеч зад себе си своите подгласници Джеси Лингард (10%) и Ромелу Лукаку (8%).“Трудно ми е да опиша какво означава Манчестър Юнайтед за мен. Невероятно е да носиш екипа на този клуб заради неговите фенове и заради великата му история.В началото ми беше трудно, но аз вярвах в себе си и продължавах да тренирам усърдно. Искам да благодаря на всички. Не съм очаквал да спечеля дори една награда, а сега вече имам четири, което е страхотно. Благодаря за всичко”, каза Де Хеа при награждаването си.", "date": "2018.05.02", "title": "Де Хеа подобри рекорд на Роналдо"}
{"url": "https://offnews.bg/sviat/sled-karvavite-parvomajski-protesti-v-parizh-109-sa-v-aresta-679796.html", "text": "109 души са в ареста след кървавите първомайски протести в Париж, обяви вътрешният министър на страната Жерар Колом.Първоначално бе съобщено за над 200 задържани, но информацията бе коригирана от ведомството.Около 20 хил. души излязоха на мирен протест в Париж на 1 май срещу социалните реформи на президента Еманюел Макрон, демонстрации имаше и в други големи градове на Франция. Те бяха провокирани от 1200 членове на крайнолевите анархистки групи, наричащи себе си Black Blocs. Облечените в тъмни дрехи, качулки и скрити зад маски лица хора трошиха витрини на магазини и автомобили, скандирайки антифашистки лозунги и развявайки съветски знамена. Някои замеряха с бомбички полицаи, които отвърнаха с водни оръдия и сълзотворен газ.Четирима души, включително полицай, бяха леко ранени.", "date": "2018.05.02", "title": "След кървавите първомайски протести в Париж 109 са в ареста"}
{"url": "https://offnews.bg/politika/likat-na-tato-otnovo-krasi-chiniata-na-buzludzha-679802.html", "text": "Ликът на комунистическия водач Тодор Живков е възстановен от неизвестен \"майстор\" върху стенописите на монумента, известен като Летящата чиния на връх Бузлуджа.Бившият държавник, чийто бодигард бе сегашният премиер Бойко Борисов, е изрисуван със спрей.От понеделник паметникът вече има полицейска охрана не само срещу подобни акции, а и да спира стотиците желаещи да влязат вътре с цел да разгледат или да рушат. Причината е, че паметникът е опасен.Някога ликът на Живков е бил от мозайка, но в първите дни на демокрацията бил разрушен. Заедно с образа на бившия комунистически лидер неизвестният художник е възстановил и образите на идеолозите на социализма Маркс и Енгелс, съобщава Нова телевизия. ", "date": "2018.05.02", "title": "Ликът на Тато отново краси чинията на Бузлуджа"}
{"url": "https://offnews.bg/zdrave/v-pirogov-spasiha-zhivota-na-7-godishno-dete-sled-losho-padane-ot-kole-679791.html", "text": "Неврохирурзи от \"Пирогов\" спасиха живота на момче на 7 години. Операцията е направена в нощта срещу 1 май. Момчето от Монтана е докарано по спешност в УМБАЛСМ „Н. И. Пирогов\" след лошо падане от колело, при което пострадало тежко, съобщават от лечебното заведение.Направените изследвания показали, че момчето има открита импресионна фрактура - тежко счупване на черепа с притискане на мозъка. Това наложило спешна операция, която е направена от д-р Петър Илков и екипът му, а анестезиолог е д-р Боряна Янева.Операцията продължила цяа нощ. Д-р Илков извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение.В момента момчето се възстановява добре. То е в съзнание, контактно и адекватно.", "date": "2018.05.02", "title": "В Пирогов спасиха живота на 7-годишно дете след лошо падане от колело"}
{"url": "https://offnews.bg/futbol/tcska-pregovaria-s-iztochnoevropejski-spetcialist-679805.html", "text": "Собственикът на ЦСКА Гриша Ганчев преговаря с източноевропейски специалист, който да поеме отбора от лятото, пише \"Тема спорт\". Става въпрос за треньор, който през този сезон бележи голям възход в кариерата си.Както е известно, армейците биха шута на Стамен Белчев и до края на сезона наставник на тима ще бъде Христо Янев-Джуджето.Договорът на желания от ЦСКА треньор изтича в края на сезона, като дo този момент не е подновен. Към него обаче има предложения от настоящия му клуб и от други от Балканския регион, така че на този етап не е 100% сигурно, че ще поеме ЦСКА.Дали преговорите ще завършат с успех ще стане известно около 20 май. Точно тогава червените ще изиграят и последния си мач в първенството - срещу Берое на \"Армията\".", "date": "2018.05.02", "title": "ЦСКА преговаря с източноевропейски специалист"}
{"url": "https://offnews.bg/ikonomika/sledparvomajsko-za-70-ot-raboteshtite-u-nas-srednata-zaplata-e-miraz-679804.html", "text": "Като изключим София, Пловдив, Варна, Бургас и Стара Загора заплатите в останалите области на страната са в пъти по-ниски.А повечето от заетите във всички сектори на икономиката са съсредоточени в големите градове на страната и основно в столицата.София генерира над една четвърт от доходите на цялото население на България и близо 40% от БВП.Трудовите доходи на близо 1 милион българи са близки до минималната работна заплата.Около 70% от работещите в България вземат под средната работна заплата.Повечето от заетите в държавното управление получават над средната работна заплата.България обеднява и обезлюдява.2/3 от територията ни е безлюдна, а всеки втори българин над 65 г. живее в риск от бедност.Над 51% от мъжете над 65 г. и 62% от жените на тази възраст са в риск от бедност.За сравнение в ЕС е под 25% и за двата пола.В същото време пенсионираните у нас стават все повече, а младите работeщи българи все по-малко.Освен това България е на първо място в ЕС по дял на сивата икономика и е на последно място в ЕС по качество на живот.Oсновните последствия от сивата икономика са бедността и ниското качество на живот.Ниските доходи си имат икономическа и социална цена, като доста от българските граждани са в риск от бедност или социално изключване.Ниските доходи задълбочават и демографската криза.От една страна ниските доходи повишават несигурността на домакинствата за това дали могат да отгледат децата си, а от друга са основна причина за емиграцията.Базата, от която тръгва България е толкова ниска, че за да се почувства изравняване на доходите с тези в Западна Европа, заплатите в нашата страна ще трябва значително да се увеличат.", "date": "2018.05.02", "title": "Следпървомайско: За 70% от работещите у нас средната заплата е мираж"}
{"url": "https://offnews.bg/sviat/16-ubiti-pri-atentat-v-libia-sreshtu-natcionalnata-izbiratelna-komisia-679849.html", "text": "Най-малко 16 души загинаха в либийската столица Триполи при самоубийствен атентат срещу централата на Националната избирателна комисия на страната, предават световните информационни агенции. Съобщава се и за 19 ранени. Халед Омар - говорител на комисията, заяви, че сред загиналите има трима нейни служители. Самият той е видял атаката, а атентаторите крещели \"Аллах акбар\", пише Би Би Си.Двама атентатори са се самовзривили в комисията, а други са подпалили сградата. Централата на комисията е почти напълно разрушена.Избирателната комисия се смяташе за една от най-независимите институции в страната след 2011 г. и падането на от власт на Муамар Кадафи.", "date": "2018.05.02", "title": "16 убити при атентат в Либия срещу Националната избирателна комисия"}
{"url": "https://offnews.bg/obshtestvo/na-4-mesta-v-stolitcata-bez-voda-679682.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Монтаж на спирателни кранове и пожарни хидранти на ул. „Стефан Стамболов“, ул. „Просвета“, ул. „Проф. Трайко Запрянов“, ул. „Върла поляна“ в с. Бистрица налага спиране на водоподаването от 10:00 до 18:00 часа в района на ул. „Стефан Стамболов“ между ул. „Ведрина“, и ул. „Цветна градина“, ул. „Ведрина“ и ул. „Цветна градина“.ул. „Просвета“, ул. „Морените“, ул. „Борова гора“, ул. „Еделвайс“, ул. „Минзухар“ и ул. „Витоша“, ул. „Проф. Трайко Запрянов“, ул. „Алеко“ между ул. „Върла поляна“ и ул. „8-ми март“.Инвестиционен проект за реконструкция на уличен водопровод на ул. „Полк. Стойно Бачийски“ в местност „Карпузица“ в кв. „Княжево“ налага спиране на водоподаването от 9:00 до 21:00 часа по ул. „Княжевска“ от ул. „Стефан Пешев“ до ул. „Кореняците“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Изграждане на сградно водопроводно отклонение на бул. „Александър Стамболийски“ в жк. „Разсадника - Коньовица“ налага спиране на водоподаването от 10:00 до 19:00 часа по бул. „Александър Стамболийски “ от ул. „Алеко Туранджа“ до бул. „Константин Величков“. Подмяна на сградно водопроводно отклонение на ул. „Пчелина“ кв. „Бусманци“ налага спиране на водоподаването от 09:00 до 17:00 часа на ул. „Пчелина“, ул. „Чукура“, ул. „Троянски път“, махала „Нова Враждебна“. ", "date": "2018.05.02", "title": "На 4 места в столицата без вода"}
{"url": "https://offnews.bg/kultura/preporachvame-vi-trite-naj-golemi-folklorni-formatcii-s-grandiozenia-679800.html", "text": "Днес ще бъдепредставен грандиозния спектакъл \"Нощ на ансамблите\" в зала 1 на НДК. Трите най-големи български ансамбъла – \"Филип Кутев\", \"Тракия\" и \"Пирин\", ще се впуснат в незабравимо фолклорно надиграване.Трите емблематични състава отново ще излязат на една сцена, за да покажат заедно красотата на българския фолклор, като този път ще изненадат многобройните си почитатели с нови изпълнения и пролетно настроение.По време на хитовия танцов и музикален спектакъл на 2 май в зала 1 на НДК ансамблите ще представят над 20 изпълнения, сред които: \"Шопско хоро\" (\"Филип Кутев\"), \"Гергьовден\" (\"Тракия\"), \"Пролетни песни и игри\" (\"Пирин\"), \"Мълчаното\" и \"Арамии\" (\"Филип Кутев\"), \"Добруджанска танцова импресия\" (\"Тракия\"), \"Гайда\" (\"Пирин\"), \"Кожильо\" (\"Филип Кутев\"), \"Звонче дрънка\" (\"Пирин\"), \"Ой, море, кавали\" (\"Тракия\") и много други.Събитието е единствено по рода си и събира над 150 души – танцьори, певци и музиканти, които създават незабравимо почти тричасово шоу.В традиционната вече \"Нощ на ансамблите\" участниците сменят различни костюми от всички фолклорни области на България и излизат на сцената в няколко поредни надигравания, за да изиграят общо хоро на финала. За първи път трите ансамбъла се събират на една сцена в рамките на \"Салон на изкуствата\" през май 2002 г. по идея на Христо Друмев, тогава директор на НДК.\"Нощ на ансамблите\" се радва на изключителен интерес и препълнени зали след миналогодишното издание и турнето в София, Варна и Пловдив през ноември 2017 г. За безспорния успех на спектакъла говори фактът, че и тази година има дати в морската столица (Варна, 6 октомври, Зала Конгресна) и в града под тепетата (Пловдив, 7 октомври, спортна зала С.И.Л.А.).", "date": "2018.05.02", "title": "Препоръчваме ви: Трите най-големи фолклорни формации с грандиозения спектакъл \"Нощ на ансамблите\""}
{"url": "https://offnews.bg/obshtestvo/bludnitci-tazi-vecher-po-epic-drama-679781.html", "text": "Нов епизод от интригуващия сериал \"Блудници\" можете да видите по драматичния тв канал  тази вечер, от 22 ч.Завладяваща драматична поредица, чието действие се развива в динамичния и космополитен Лондон в края на 18-ти век, \"Блудници\" предлага смел поглед към най-скъпоценната търговска дейност в града: секса.Първи епизод на \"Блудници\" можете да гледате онлайн тук: .", "date": "2018.05.02", "title": "'Блудници\" тази вечер по Epic Drama"}
{"url": "https://offnews.bg/obshtestvo/pochitame-sv-tcar-boris-pokrastitel-na-balgarite-679695.html", "text": "Църквата прославя днес Св. Цар Борис-Михаил - Покръстител на българския народ. Имен ден празнуват Борис, Боряна, Борислав и Борил. Св. Борис-Михаил е български владетел от XI век, покръстител на българския народ, забележителен държавник. По време на своето продължително царуване /852-889/ Цар Борис извършил значителни промени в политическия и духовния живот на страната с трайни културно-исторически последствия. Цар Борис приел Христовата вяра и се кръстил с цялото си семейство, като при кръщението приел името на Византийския император - Михаил. Кръстили се болярите и целият народ в 865 година.Цар Борис въвел християнството като официална религия в Българската държава. Построил много храмове и манастири и радеел за изграждането на независима Българска църква. Плод на неговата културна политика е въвеждането на старобългарския език и писменост в богослужението и в държавния живот и създаването на първите български книжовни и просветни средища. Той посрещнал радушно в Плиска Кирило-Методиевите ученици Климент, Наум и Ангеларий и им създал благоприятни условия за книжовен труд на старобългарски език и за подготовка на кадри за нуждите на църквата. В 889 г. доброволно напуснал престола и станал монах в манастира край Голямата базилика в Плиска. На два пъти временно напускал обителта - веднъж за да усмири разбунтувалите се привърженици на езичеството, предвождани от сина му Владимир, и втори път, за да поведе войските срещу нахлулите в българските земи маджари.Днес християните почитат и Св. Атанасий Велики. Той се родил през 295 г. в столицата на Египет Александрия и получил добро образование. Бил много усърден, особено в изучаването на Светото писание. Един ден Александрийският архиепископ св. Александър наблюдавал през прозореца играта на няколко момчета. Те избрали Атанасий за епископ и му водели свои връстници-езичници, които да бъдат кръстени. Удивен от гледката, Александър повикал децата при себе си и ги помолил да му разкажат подробно за играта си. Разбрал, че извършеното от момчетата кръщение отговаря на Църковния указ и го признал за валидно. После той посъветвал родителите на Атанасий да готвят сина си за църковно служение. Момчето завършило образованието си и после станало дякон и секретар на Александрийския архиепископ. По това време в Египет се появила ереста на свещеника Арий. Учението се разпространявало много бързо. Александър с помощта на Атанасий се опитал да върне Арий към православната вяра, но безуспешно. Благодарение на тях еретикът бил осъден от Никейския събор през 325 г.Една година по-късно Атанасий бил избран за Александрийски архиепископ. Скоро обаче враговете му успели да го обвинят в користолюбие и насилие над клириците-ариани. На свикания в Трир събор той бил осъден. Решен да се защити, мъжът се обърнал направо към император Константин Велики. След като чул неговият разказ, владетелят свикал отново събора и делото било преразгледано. Но противниците му измислили нови обвинения. Императорът разбрал, че няма да се справи с тях и за да избегне бунт, изпратил Атанасий на заточние в Галия, където останал 2 години. След смъртта на Константин епископът бил върнат на длъжността му. Неговите врагове успели да го обвинят успешно редица пъти. Така от 47 години като епископ Атанасий прекарал 15 в изгнание.Атанасий починал в Александрия на 76-годишна възраст.", "date": "2018.05.02", "title": "Почитаме св. цар Борис, Покръстител на българите"}
{"url": "https://offnews.bg/obshtestvo/armiata-ima-gotovnost-da-prati-spartan-za-tezhkobolnata-teodora-v-tu-679803.html", "text": "Армията има готовност да прибере тежкоболната Теодора Маджарова със самолет „Спартан” от Истанбул, но за момента няма такова искане, обяви пред Нова телевизия вицепремиерът и военен министър Красимир Каракачанов.Първоначално е постъпило запитване дали младата жена може да бъде прибрана с военен самолет от Бразилия, където е била на алтернативна терапия, а състоянието ѝ рязко се е влошило.„Може да се осъществи, но нашите специалисти от ВМА изразиха становището, че този самолет трябва 4 пъти да каца, да зарежда и да излита. Това може да влоши състоянието на пациента. Прецени се, че това не е разумният вариант”, поясни Каракачанов.Той обясни, че пациентката ще бъде транспортирана до Истанбул с частна медицинска фирма. Тя ще бъде наета от семейството, което за не повече от 2-3 дни успя да събере сумата за транспорта чрез дарителска сметка.", "date": "2018.05.02", "title": "Армията има готовност да прати 'Спартан' за тежкоболната Теодора в Турция"}
{"url": "https://offnews.bg/politika/bsp-dps-ne-ni-e-partnior-te-sa-s-gerb-pod-prikritie-679795.html", "text": "„Ние твърдим, че имаме програма и принципи, които спазваме. И това го доказахме като не влязохме в съглашение с ГЕРБ. А ДПС не са ни естествен партньор. ДПС се е превърнала в естествен партньор под прикритие на управляващите”. Това заяви депутатът от „БСП за България” Стоян Мирчев пред Нова телевизия. Изказването му бе в отговор на въпрос „Ако сега има предсрочни парламентарни избори, и БСП трябва да управлява с ДПС или Патриотичния фронт, кого би избрала?”На въпрос „Корумпиран ли е Бойко Борисов?”, депутатът Стоян Мирчев отговори:", "date": "2018.05.02", "title": "БСП: ДПС не ни е партньор. Те са с ГЕРБ под прикритие"}
{"url": "https://offnews.bg/sviat/tadzh-mahal-smenia-tcveta-si-stresna-se-varhovniat-sad-na-india-679799.html", "text": "Индийският Върховен съд нареди на правителството да потърси чуждестранна помощ, за да се поправи това, което той нарича притеснителна промяна в цвета на една от най-красивите сгради в света - Тадж Махал.\"Дори и да имате експертиза, не я използвате. Или може би не ви интересува\", упрекна съдия кабинета.Съдът обяви още, че известният мавзолей в град Агра, построен през 17-и век по заповед на Шах Джахан в памет на любимата му съпруга Мумтаз Махал от бял мрамор и други материали, е пожълтял, а цветът вече придобива кафяви и зелени оттенъци. Сред причините са замърсяването, строителството и отделяните от насекоми екскременти.Съдиите Мадан Локур и Дийпак Гупта изследвали снимки от двореца заедно със специалисти по околната среда и на тази база издали заповедта към правителството.", "date": "2018.05.02", "title": "Тадж Махал сменя цвета си, стресна се Върховният съд на Индия"}
{"url": "https://offnews.bg/obshtestvo/nad-2-mln-lv-se-otpuskat-za-detcata-v-chastnite-uchilishta-679830.html", "text": "Правителството отпусна 2 140 039 лв. допълнително на общините. Парите от централния бюджет са предназначени за издръжка и стипендии в частните училища, съобщи пресслужбата на кабинета.Възможността за държавно финансиране за частните училища и детските градини бе заложена в Закона за предучилищното и училищното образование. Включването се извършва по тяхно желание по ред, определен с държавния образователен стандарт за финансиране на институциите.Средствата се предоставят съответните общини, които разпределят парите между образователните институции въз основа броя на децата и учениците, на групите/паралелките, вида и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.За бюджетната 2018 г. в системата на държавно финансиране са включени 6 частни детски градини и 9 частни училища от шест общини, за които са необходими общо 1 856 135 лв.Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.СтипендииУчениците в частните училища вече имат право на стипендии с финансиране от държавата благодарение на промени в Наредбата за условията и реда за получаване на стипендии на учениците след завършено основно образование, приети през есента на 2017 г. по предложение на министъра на образованието Красимир Вълчев.Финансирането ще започне от втория учебен срок на учебната 2017-2018 г.За бюджетната 2018 г. за стипендии ще се предоставят общо 283 904 лв. Сумата ще се разпредели между учениците от 46 частни училища в 10 общини.Стипендиите за успех са в размер от 21 до 60 лева. Целевите - за ученици с трайни увреждания, без родители или с един родител - са в размер до 100 лв.С промените в наредбата се разреши също учениците в дуална форма да се борят за стипендия, на такава да имат право и бежанците.", "date": "2018.05.02", "title": "Над 2 млн. лв. се отпускат за децата в частните училища"}
{"url": "https://offnews.bg/zvezdi/ashli-dzhad-sadi-harvi-uajnstijn-zaradi-vazprepiatstvane-na-karierata-679841.html", "text": "Актрисата Ашли Джъд е завела дело срещу Харви Уайнстийн, в което твърди, че продуцентът е направил обидни изказвания за нея, които са повлияли отрицателно на кариерата й, след като тя е отказала да бъде интимна с него, информира CNN, позовавайки се на получените от съда документи.Обвинението твърди, че през 1998 година Уайнстийн е убедил режисьорът на „Властелина на пръстените“ Питър Джаксън и неговия партньор Фран Уолш да не работят с Джъд.Причината според филмовия магнат била, че в миналото неговото студио имало „неприятно преживяване“ с актрисата.След това изказване кариерата на Джъд е пострадала сериозно, тъй като заради Уайнстийн тя е загубила възможността да участва в една от най-награждаваните филмови продукции.„Уайнстийн си е отмъстил на г-жа Джъд, тъй като година по-рано тя е отказала да бъдат интимни по време на бизнес среща в хотелска стая“, заяви адвокатът на актрисата.„Най-основно разследване на фактите ще разкрие, че г-н Уайнстийн нито е безпокоил г-жа Джъд, нито се е намесвал в кариерата й, а вместо това не само е подкрепял работата й, но е одобрил участието й в два от филмите си през следващото десетилетие“, каза в изявление адвокат на обвиняемия.Джъд участва във филма „Фрида“, разпространяван от Мирамакс през 2002 година и в „Имигранти“, разпространяван от The Weinstein Company през 2009 година.В изявлението на адвокатът на Уайнстийн също така се твърди, че той се е борил за г-жа Джъд като свой първи избор за водещата роля във филма „Добрият Уил Хънтинг“ и всъщност е уредил актрисата да лети до Ню Йорк, за да участва в прослушването.През декември 2017 година в интервю за новозеландския сайт Stuff Джаксън заяви, че Уайнстийн го е възпрепятствал да работи с Джъд.„Спомням си, че екипът на Мирамакс ни каза, че да работиш с Ашли Джъд е кошмар и ние трябва да я избягваме на всяка цена. Това вероятно беше през 1998 година“, казва Джаксън.\"Питър и Фран ми показаха всички идеи, декори, костюми, всичко. Попитаха коя от двете роли предпочитам, а после не чух нищо повече от тях. Оценявам, че истината най-накрая излезе наяве. Благодаря ти, Джак“, гласи публикация на Джъд в Twitter от декември 2017 година.Към днешна дата обвиненията срещу Уайнстийн варират от тормоз до изнасилване и включват истории на повече от 80 жени.„Никой човек, независимо от работата му и индустрията, в която работи, не трябва да губи професионалните си стремежи и правото да изкарва прехраната си заради злоупотребите на по-могъщите. Г-жа Джъд започва това дело, за да защити този принцип и да поправи вредите, които Уайнстийн е нанесъл на нея и на много други“, коментира адвокатът на Джъд.", "date": "2018.05.02", "title": "Ашли Джъд съди Харви Уайнстийн заради възпрепятстване на кариерата й"}
{"url": "https://offnews.bg/obshtestvo/kmetat-na-panagiurishte-otnovo-sas-silna-rech-bez-viara-svobodata-ot-679785.html", "text": "Кметът на Панагюрище Никола Белишки за пореден път произнесе вълнуваща реч на площада в града по повод 142-та годишнина от избухването на Априлското въстание снощи.Предлагаме ви я в пълен текст. Христос Воскресе!", "date": "2018.05.02", "title": "Кметът на Панагюрище отново със силна реч: Без вяра свободата от знамето скоро ще е смърт"}
{"url": "https://offnews.bg/zvezdi/robstvoto-e-izbor-obiavi-kanie-uest-i-skandalizira-afro-amerikantcite-679816.html", "text": "Кание Уест предизвика гнева на афро-американците, след като в интервю за развлекателния сайт TMZ определи 400-годишното робство на чернокожите като доброволен избор, съобщи Би Би Си.„Когато чуете за 400 години робство... 400 години? Това звучи като избор“, каза Уест, според когото „ние сме умствено поробени“.Афро-американците са били принудително преселени от Африка в САЩ през 17-и, 18-и и 19-и век и продавани като роби.След интервюто Уест заяви, че коментарът му е бил неправилно интерпретиран и той е споменал 400-годишното робство като пример защо „не можем да бъдем умствено поробени за още 400 години“.Точно сега ние избираме да бъдем поробени, казва Уест в интервюто и думите му провокират чернокож служител на сайта. Ван Латън коментира, че думите на Уест са лишени от всякакъв смисъл. „Имаш право да вярваш в каквото си искаш, но има факти и истински последствия от всичко, което току-що каза“, казва още служителят.В друго свое радиоинтервю - за Charlamagne Tha God, също публикувано днес, Уест говори открито за психическото си здраве, семейството, отношенията с Джей Зи и бившия президент Барак Обама.Ето за какво говори Уест:1. Извинение от президента Барак ОбамаУест поиска президентът на САЩ Барак Обама (20 януари 2009 – 20 януари 2017 г.) да му се извини за реплика от церемонията по връчване на наградите на MTV. Тогава рапърът прекъсна речта на Тейлър Суифт и заяви, че Бионсе заслужава наградата повече от изпълнителката на Wildest dreams. Тогава президентът изпуснал: \"Jackass!\" (глупак - англ.).\"Понякога един разговор може да помогне за разрешаването на ситуацията\", казва Уест и допълни как си представя извинението: \"Аз съм лидерът на свободния свят, да, съжалявам, че Ви нарекох \"глупак\". Оценявам честността Ви... Давам си сметка, че някой би постъпил така, но аз съм президентът и не мога да го правя\".2. Психическият срив на Уест през 2016 годинаПрез 2016 година рапърът влезе в болница заради „психическо изтощение“. Според него, обирът на Ким Кардашиян по време на престоя в Париж през същата година му се е отразил много зле, но посочи и друга причина, която може да е допринесла за здравословните му проблеми.3. „От мига, в който прекъснах Тейлър Суифт, нищо не е същото“Уест смята, че спречкването с Тейлър Суифт е причината песните му да не се приемат толкова добре и вече да не звучат по радиото.През 2016 година изпълнителката на „Look what you made me do” и рапърът имаха нов спор. Този път заради текста на песента на Уест „Famous”. В него рапърът пее относно отношенията си със Суифт и факта, че точно той я е направил известна.4. Желанието да бъде президентУест заяви, че не одобрява факта, че Обама не е намалил насилието в родния му град Чикаго, но все пак се съгласи, че работата на президента никак не е лесна.5. Терапията е най-доброто лечение на психическите проблемиРапърът заяви, че е на медикаментозно лечение, но въпреки това не посещава професионален терапевт.6. Рапърът за Джей ЗиУест говори и за причината Джей Зи да се отдалечи от него през годините. Твърди, че въпреки че двамата не са се виждали отдавна, поддържат добри отношения.", "date": "2018.05.02", "title": "Робството е избор, обяви Кание Уест и скандализира афро-американците в САЩ"}
{"url": "https://offnews.bg/sviat/desetki-hiliadi-protestirashti-armentci-nastapvat-kam-stolitcata-blok-679807.html", "text": "Десетки хиляди арменци настъпват към столицата Ереван, блокирайки пътища и правителствени сгради. Протестиращите излязоха по улиците, след като снощи управляващата партия отхвърли кандидатурата за премиер на опозиционния лидер Никол Пашинян, предаде AFP.Те откликнаха на призива на опозиционния лидер за гражданско неподчинение след снощното гласуване в Народното събрание, при което кандидатурата на Пашинян, издигната от парламентарната коалиция „Елк“, бе отхвърлена с 45 гласа \"за\" от необходимите 53.Пътят към летището е блокиран, метрото също не работи. Няколкостотин студенти блокираха централни столични улици. Протестиращите блокираха и магистрали, недостъпни са входовете на няколко министерства. Зам.-началникът на полицията преговаря с хората, за да отворят входовете.До номинацията за премиер на лидера на протестите и опозицията в Армения се стигна, след като премиерът Серж Саркисян подаде оставка под натиска на протести. Те избухнаха сред поредното преизбиране на Саркисян на поста на 17 април.Преди гласуването Пашинян обеща провеждането на честни парламентарни избори, ако бъде избран. Той даде дума и за изкореняване на корупцията и установяване върховенство на закона. Обеща също да опита да възобнови диалога с Азербайджан по въпроса за Нагорни Карабах, както и да повиши отбранителната способност на Армения.Пашинян отново ще бъде издигнат от фракцията \"Елк\" за поста министър-председател на следващото заседание на парламента на 8 май, съобщи говорителят на партията \"Граждански договор\" Тигран Авинян.", "date": "2018.05.02", "title": "Десетки хиляди протестиращи арменци настъпват към столицата, блокират улици и сгради"}
{"url": "https://offnews.bg/obshtestvo/sporniat-zakon-za-chastnite-ohraniteli-remontiran-tihomalkom-i-nabarzo-679797.html", "text": "Спорният Закон за частната охранителна дейност (ЗЧОД), който влезе в сила през март, вече е претърпял редакция. Това е станало с установената вече практика в преходните и заключителни разпоредби да се правят промени в поредица от закони.Така е поправена една недомислица в ЗЧОД, с която се регламентира една година след влизането на закона в сила, отпадат валидните лицензи за инкасова дейност. Редакцията е направена през преходните и заключителни разпоредби на Закона за мерките срещу изпирането на пари, който е . От редакцията на текстовете става ясно, че тя по никакъв начин не касае прането на пари и че е насочена единствено да се поправи едно недоглеждане при скоростното приемане на закона за частните охранители. въведе нов лиценз за урбанизирани територии, който позволява на фирми да охраняват цели населени места. Тези текстове вече бяха пратени на  с две различни искания от главния прокурор и президента. В същото време от бранша на частните охранители се притесняват, че законът е прекалено рестриктивен и че създава реална заплаха от заличаване на някои от тях от картата на пазара на частните услуги за сигурност. По тази причина 7 браншови организации поискаха спешно спиране на закона, защото той не отговаря на националното и европейското законодателство, рестриктивен е и налага лобистки интереси, с което застрашава малкия бизнес. В становище, изпратено до президента, премиера, главния прокурор, председателя на Народното събрание, главния прокурор, вътрешния министър и комисията по вътрешна сигурност и обществен ред, браншовите организации настояват, за отлагане на действието на закона с една година и изработването на нов закон. Според тях подготвяните подзаконови нормативни актове налагат съществени административни и финансови тежести. До момента обаче няма официален отговор от институциите.  От бранша вече се оплакват от реални затруднения, вследствие на новото законодателство. Фирми не могат да поемат обекти, защото вече нямат право на подизпълнители. Трудности се срещат и при назначаването на хора, тъй като с новия закон е заложено изискването за професионална квалификация с 960-часово обучение, срещу 46 часа по досега действалите текстове.В същото време правителството предлага промени в Тарифа 4, касаещи лицензионните такси. От нея става ясно, че те не са разходоориентирани, което означава, че таксите не отразяват ералните разходите на администрацията за издаване и поддържане на лиценз. С новата тарифа се въвеждат по-ниски такси за новия лиценз за урбанизирани територии и на звената за самоохрана. Последните на практика са бюджетни организации, като лечебни заведения, институции в системата на предучилищното и училищното образование, висши училища и стратегически обекти от значение за националната сигурност, като последните по Закона за МВР се охраняват от структури на вътрешното ведомство. ", "date": "2018.05.02", "title": "Спорният закон за частните охранители ремонтиран тихомълком и набързо"}
{"url": "https://offnews.bg/sviat/tramp-i-kim-chen-un-shte-se-sreshtnat-v-demilitariziranata-zona-679798.html", "text": "Южнокорейският президент Мун Дже-ин е убедил севернокорейския лидер Ким Чен Ун да се съгласи предстоящата му среща с президента на САЩ Доналд Тръмп да се състои в демилитаризираната зона между двете Кореи, съобщи БТА, цитирайки Си Ен Ен.Мун и Ким се срещнаха в Панминчжон в тази зона в петък. Според източника на Си Ен Ен има \"голяма вероятност\" срещата с Тръмп да се състои на същото място, като е възможно някои от събитията да бъдат на северната страна на демаркационната линия.Мястото било най-подходящо от логистична гледна точка за Ким, понеже медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин.Според висш служител от администрацията идеята за среща в ДМЗ не била изненада за сътрудниците на Тръмп, тъй като президентът говорил за нея през целия уикенд и я споменал в разговора си в неделя с президента Мун Дже-ин, отбелязва Си Ен Ен.Тръмп се изказал ентусиазирано за идеята пред журналисти в Белия дом в понеделник. \"В това има нещо, което ми харесва, защото, когато сте там и нещата се получат, ще има голям празник на място, а не в трета страна\", пояснил той.Телевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер. Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.", "date": "2018.05.02", "title": "Тръмп и Ким Чен Ун ще се срещнат в демилитаризираната зона"}
