{"url": "https://offnews.bg/politika/dzhambazki-atakuva-ministar-radev-za-bradata-na-ubitia-vladimir-pelov-682358.html", "text": "Не приемам смъртта на Владимир Пелов като малшанс. Струва ми се, че започва да става една система от системно и последователно демотивиране на личния състав на МВР да си върши работата последователно, компетентно, с необходимите заградителни мероприятия. Да ни обясняват как не могат да заловят издирван престъпник, избягал като на селска сватба от парадния вход на затвора, защото бил с брада и с качулка, е нелепо. Дори човек, който никога не се е занимавал с такава работа, би предположил, че е престъпникът може би ще се опита да си промени външния вид. В най-нискобюджетните филми, тези, като избягат от затвора, или си подстрижат косата или я боядисат нещо, а тук нашите са изненадани, че бил сложил качулка, заяви евродепутатът и заместник-председател на ВМРО Ангел Джамбазки по БНР.Защо има недокомплект?! Първо, професията не е привлекателна. Второ, мотивацията на личния състав е на нула! Трето, професионалното ръководство, политическото ръководство на МВР не се справя с подготовката и с мотивацията на личния състав. Съвсем очаквано виждаме как служителите общо взето не се справят с поставените им задачи\", критикува МВРСпоред политика, в работата на МВР „започват да се натрупват много грешки, които започват да стават система“. Той припомни, че на няколко пъти се е наложило Специалните сили на Министерството на отбраната да влизат в операции за залавяне на престъпници. Проблемът в МВР не е в професионалното, а в политическото ръководство на ведомството, категоричен е той. Джамбазки заяви, че не е участвал в разговори за ремонт на правителството или смяна на вътрешния министър след 30 юни и не знае дали такива се провеждат. ", "date": "2018.06.10", "title": "Джамбазки атакува министър Радев за брадата на убития Владимир Пелов"}
{"url": "https://offnews.bg/politika/bsp-s%c2%a0deklaratcia-do-stanishev-za%c2%a0problemite-v-transportnia-bransh-682364.html", "text": "БСП е приела декларация, свързана с транспорта, която представлява \"обръщение към колегите социалисти и демократи\". Тя е адресирана до Удо Булман - председател на групата на Прогресивния алианс на социалистите и демократите в Европейския парламент, както и до Сергей Станишев - президент на ПЕС.Това съобщи на пресконференцията на Позитано 20 евродепутатът от левицата Петър Курумбашев след днешния пленум на БСП.Положителният момент за пакета за мобилност е, че международният транспорт е изваден от обхвата на Директивата за командировани работници. Тази директива се прилага за каботажа, заяви Курумбашев.Според него, от една страна положителното е, че шофьорите не трябва да се прибират всяка седмица вкъщи или на посочено от тях място. От друга страна обаче е било прието превозните средства да се връщат на 3 седмици.Основният аргумент е, че това се прави заради т.нар. пощенски кутии. Регистрираните български камиони може би са над 70 000, но по-голямата част от тях не са собственост на български граждани, обясни Курумбашев.Той каза също, че се е приело ускорено въвеждане на дигитални тахографи, но е било по-добре въвеждането им на по-късен етап, за да може фабрично да се инсталират такива устройства в камионите.", "date": "2018.06.10", "title": "БСП с декларация до Станишев за проблемите в транспортния бранш"}
{"url": "https://offnews.bg/obshtestvo/kandidat-studentite-po-biologia-v-su-pishat-za-deleneto-na-kletkata-682361.html", "text": "В 14.00 часа в 272 аудитория на Ректората на Софийския университет започна конкурсният изпит по биология, за който са се записали 593 кандидати.В присъствието на заместник-ректора на Алма матер проф. Ренета Божанкова, на декана на Биологическия факултет доц. Стоян Шишков и на председателя на изпитната комисия и заместник-декан доц. Петя Христова кандидат-студенти изтеглиха темата „Делене на клетката. Значение. Видове делене. Митотично делене. Фази. Митотичен цикъл\" и тестови вариант № 1, по които ще пишат явилите се на днешния изпит.С успешно издържан изпит по биология се кандидатства в следните специалности:„Оптометрия\", „Учител по природни науки в основна степен на образованието\", „Екохимия\", „Биология\", „Молекулярна биология\", „Екология и опазване на околната среда\", „Биотехнологии\", „Биология и химия\", „География и биология\", „Биомениджмънт и устойчиво развитие\", „Биология и английски език\", „Агробиотехнологии\", „Геология\", „Физическо възпитание и спорт\", „Медицинска сестра\", „Медицинска рехабилитация и ерготерапия\".С изпити по биология и по химия бъдещите студенти могат да кандидатстват за специалност „Фармация\".В 9.00 часа в 243 аудитория в Ректората на Софийския университет днес започна и изпитът по английски език.Кандидат-студент изтегли вариант № 2 в присъствието на заместник-ректора проф. Ренета Божанкова, заместник-декана на Факултета по класически и нови филологии проф. Милена Попова и председателя на изпитната комисия и ръководител на Катедра „Англицистика и американистика\" проф. Евгения Панчева.Специалностите, за които кандидат-студентите могат да кандидатстват след успешно положен изпит по английски език, са:„Философия\", „Философия (на английски език)\", „Психология\", „Социология\", „Политология\", „Публична администрация\", „Културология\", „Библиотечно-информационни науки\", „Публични информационни системи\", „Хебраистика\", „Педагогика\", „Социални дейности\", „Неформално образование\", „Българска филология\", „Славянска филология\", „Балканистика\", „Английска филология\", „Френска филология\", „Италианска филология\", „Испанска филология\", „Португалска филология\", „Скандинавистика\", „Класическа филология\", „Унгарска филология\", „Новогръцка филология\", „Румънска филология\", „Тюркология\", „Арабистика\", „Иранистика\", „Китаистика\", „Индология\", „Японистика\", „Кореистика\", „Арменистика и кавказология\", „Южна, Източна и Югоизточна Азия\", „Африканистика (на английски език)\", „Химия и английски език\", „География и английски език\", „Биология и английски език\", „Предучилищна и начална училищна педагогика\", „Предучилищна педагогика и чужд език\", „Начална училищна педагогика и чужд език\", „Социална педагогика\"; Специална педагогика\", „Логопедия\", „Медийна педагогика и художествена комуникация\", „Комуникационен мениджмънт\".С успешно издържани кандидатстудентски изпити по история на България и по английски език може да се подават документи за прием в специалностите „Международни отношения\", „Европеистика\" и „Регионално развитие и политика\", а с изпити по география и по английски език – в „Туризъм\", „Регионално развитие и политика\" и „Европеистика\".Приемът в специалностите „Европеистика\" и „Регионално развитие и политика\" става и с успешно издържани изпити по английски език и по български език и литература, по философия и социални науки или по математика (I и II).", "date": "2018.06.10", "title": "Кандидат-студентите по биология в СУ пишат за деленето на клетката"}
{"url": "https://offnews.bg/tenis/bezposhtaden-nadal-pregazi-tijm-i-specheli-titla-nomer-11-v-parizh-vi-682367.html", "text": "Световният номер 1 в мъжкия тенис Рафаел Надал спечели 11-ата си титла в турнира от Големия шлем \"Ролан Гарос\", след като на финала победи Доминик Тийм с 6:4, 6:3, 6:2.В процеса на играта Матадора успя да пробие бекхенда на противника си и това бе ключово за победата. Осмият в света пък не съумя да запази концентрацията си през целия мач и това му коства скъпо.Първият сет бе решаващ за изхода на срещата. Надал поведе с 2:0, но Тийм веднага върна пробива. В първите шест гейма до 3:3 двамата играха общо 40 минути на високо ниво. При 5:4 Надал принуди Тийм да сервира за оставане в сета и той се пречупи като направи четири непредизвикани грешки.Испанецът го наказа и веднага след почивката като се откъсна със солиден аванс от 3:0, който материализира за 6:3. В третия сет сценарият бе познат, независимо че Рафа поиска и намеса на физиотерапевт заради проблеми със средния пръст на лявата ръка. Надал веднага проби за 2:1 и до края бе безкомпромисен, въпреки че в трите сета не направи нито един ас.Така Матадора е абсолютен рекордьор по брой титли от даден турнир в Големия шлем сред мъжете. След него се нарежда Роджър Федерер със своите осем успеха на Уимбълдън.Общо в кариерата на Надал това е неговата 17-а титла от топ 4 турнирите и по този показател единствено Федерер е пред него със завоюваните 20. Освен всичко Надал се изравни със своите 11 титли с Маргарет Корт, която е единствената друга състезателка, която има подобен брой отличия от един турнир от шлема. Тя е реализирала това на Откритото първенство на Австралия.", "date": "2018.06.10", "title": "Безпощаден Надал прегази Тийм и спечели титла номер 11 в Париж (видео)"}
{"url": "https://offnews.bg/112/pozhar-zatvori-magistrala-trakia-v-rajona-na-kameno-682365.html", "text": "Поради задимяване временно е ограничено движението по АМ Тракия в района на Камено, съобщават от пресцентъра на МВР.Сигнал за задимяването в района е получен днес към 16.30 часа.Пожарните екипи са установили, че задимяването е заради пожар в обработвана в близост до пътя нива.Пожарът е локализиран, няма пострадали при инцидента.Временно е ограничено движението в двете посоки по АМ Тракия в района на Камено при км 334.Обходен маршрут: посока Бургас – София по път I-6; посока София – Бургас по път III-795 Карнобат път I-6.Към 19 ч. движението в двете посоки по АМ Тракия в района на Камено е възстановено.", "date": "2018.06.10", "title": "Пожар затвори магистрала Тракия в района на Камено"}
{"url": "https://offnews.bg/politika/bsp-podkrepi-po-printcip-gerb-za-modernizatciata-na-balgarskata-armi-682363.html", "text": "Със 72 гласа \"за\", 2 \"против\" и 1 \"въздържал се\" Националният съвет на БСП прие на днешното си заседание \"по принцип позицията за подкрепа на модернизацията на българската армия\" и възложи на Съвета по външна политика и отбрана да я допълни с направите от членовете на Пленума предложения. Те ще бъдат включени в окончателния вариант. Предложената позиция подкрепя проектите за модернизация на българската армия при условие, че разходите за отбрана не надвишават 2 % от БВП и \"реализирането й се осъществява посредством офсетни програми и индустриално сътрудничество.\"В приетата позиция се казва, че БСП ще настоява инвестираните средства за закупуване на ново въоръжение и техника да се върнат в България по примера на страни като Полша и Румъния.От БСП считат, че българската отбранителна промишленост трябва да заеме мястото си в процеса на изграждането, развитието и поддържането на отбранителните способности. В документа се подчертава, че български фирми трябва да се включат в процеса на придобиване на въоръжение и техника и в поддържането на платформите през пълния им жизнен цикъл. Изтъква се и все по-голямата необходимост да се търси трансфер на технологии, което ще осигури развитие на националната индустрия. Документът още гласи, че процесът на придобиване на нови способности и модернизиране на българските въоръжени сили трябва да бъде осъществяван прозрачно, при пълен контрол и отчетност. В същото време увеличените разходи за отбрана не трябва да отнемат от парите за здравеопазване, образование, социални дейности и всички други, системно недофинансирани сектори на българското общество. Според позицията това може да стане само с икономически растеж, борба с паралелната държава, независимо правосъдие и силни правоохранителни органи.\"Ако преценим, че в хода на процедурите възникнат основания за съмнения по отношение на корупционни практики и отстъпление от заложени параметри, и всички останали неща, на които бяхме свидетели през предходните години, то ние сме готови да оттеглим тази наша подкрепа и на самата ратификация на тези проекти да гласуваме по различен начин\", предупреди на пресконференция в централата на БСП Атанас Зафиров, член на ИБ на партията.", "date": "2018.06.10", "title": "БСП подкрепи 'по принцип' ГЕРБ за модернизацията на българската армия"}
{"url": "https://offnews.bg/leka-atletika/ivet-pecheli-s-lichen-rezultat-v-stokholm-demireva-premina-granitcata-682370.html", "text": "Първата дама на леката ни атлетика Ивет Лалова спечели бягането на 200 метра на турнира от Диамантената лига в Стокхолм (Швеция). 34-годишната софиянка финишира за 22.63 секунди, подобрявайки с една стотна най-силния си резултат за сезона, постигнат също в Диамантената лига, но в Рим, където завърши на второ място.Втора се класира Бет Добин (Великобритания) с личен рекорд от 22.83 секунди, а трета е сънародничката й Аника Онуора с 23.38 секунди, най-добър резултат за сезона.Сребърната олимпийска медалистка от Рио 2016 Мирела Демирева пък завърши на второ място в шведската столица с 200 см, като за първи път в кариерата си тя преодоля гросмайсторската граница.Победителка стана световната шампионка Мария Ласицкене от Русия, която също завърши с 200 см, но от първи опит, докато на Мирела й трябваха три. Трета се нареди представителката на домакините Ерика Кинсей със 194 сантиметра.", "date": "2018.06.10", "title": "Ивет печели с личен резултат в Стокхолм, Демирева премина границата от 2 метра"}
{"url": "https://offnews.bg/temida/sinat-ot-bandata-na-mila-ostava-za-postoianno-v-aresta-682366.html", "text": " Специализираният наказателен съд остави в ареста за постоянно издирвания с червена бюлетина от Интерпол Мартин Георгиев - Джито.Георгиев се е предал в ГДБОП на 7 юни. Издирван е от три години като един от ръководителите на организирана престъпна група за разпространение на наркотици - по досъдебно производство от 2015 г.По думите на съдия Иванова, за три години няма нито една призовка, изпратена до подсъдимия. Адвокатът му твърди, че по всяка вероятност Мартин не се е укривал, просто никой не го е търсил.В началото на заседанието адвокатът на Джито представи медицинска експертиза за здравословни проблеми на клиента си и поиска домашен арест, но специализираният наказателен съд му наложи най-тежката мярка, съобщава БНТ.Джито е син на Мила Георгиева, подсъдима като шеф на организирана престъпна група за ДДС измами, занимавала се и с други престъпления, сред които разпространение на наркотици и убийства.През януари 2015 г. тя бе арестувана след зрелищна акция в Бояна, заедно с бившия си съпруг, доведения си брат, родния си брат и още няколко души, а Мартин успя да се укрие и да избяга.Името на Мила Георгиева, която е доведена дъщеря на бившия шеф на митниците Христо Кулишев, нашумя през 2012 г., когато МВР проведе акция под кодовото наименование \"Универсалните\". Тя бе заподозряна за участие в група за ДДС измами заедно със сина на бившия земеделски министър Георги Танев – Иван Танев, по прякор Универсалния. Георгиева бе задържана, след като се завърна в България от чужбина.Синът на Мила Георгиева е известен с прякорите Мартин-Джито и Малкия Митьо Очите и е свързван с разпространение на наркотици.Твърди се, че той става бос на разпространението на марихуана в София след стрелбата по Златомир Иванов - Баретата, който му преотстъпва бизнеса с трева.", "date": "2018.06.10", "title": "Синът от бандата на Мила остава за постоянно в ареста"}
{"url": "https://offnews.bg/sviat/snimkata-koiato-kazva-vsichko-682371.html", "text": "В официалния си Instagram профил германският канцлер Ангела Меркел публикува снимка, която най-правдоподобно предава без думи скандала след срещата на Г-7 в Канада.Кадърът е запечатал както ината на американския президент Доналд Тръмп, така и реакцията на Меркел, френския президент Макрон и британския премиер Тереза Мей.Търговският спор между САЩ и техните партньори от Г-7 заплаши елитния клуб с разпадане, отбелязва агенция Ройтерс.Тръмп изненадващо оттегли подкрепата си за заключителното комюнике от срещата на Г-7 и заплаши, че САЩ вече обмислят вносни мита за автомобили.Реакцията на Тръмп дойде (разбира се) от Twitter акаунта му. Американският президент обвини канадския премиер Джъстин Трюдо, че е непочтен и нерешителен.В няколко публикации в Twitter от борда на \"Еър Форс 1\" - на път за Сингапур, точно когато Канада разпространи официалното комюнике на Г-7 - Тръмп нападна Трюдо: \"Въз основа на фалшивите твърдения на Джъстин на неговата пресконференция и фактът, че Канада налага масивни мита на нашите американски фермери, работници и компании, аз инструктирах нашите представители да не одобряват комюникето, тъй като ние обмисляме мита върху автомобилите, които наводняват американския пазар\"Последва нов туит, в който Тръмп обвини премиера на Канада, че се е държал с него \"толкова кротко и меко\" по време на срещата на Г-7, само за да даде пресконференция след заминаването му и да каже, че американските мита са \"доста оскърбителни\" и че \"няма да позволи да го тъпчат\".\"Много нечестно и слабо. Нашите мита са в отговор на неговите 270% върху млечните ни продукти\", заяви Тръмп.Последва ответен туит от кабинета на Трюдо, който заяви, че \"премиерът не е казал на пресконференцията нищо, което да не е казвал и преди - и публично, и в частни разговори с президента\".Решението на Тръмп да оттегли подкрепата си за заключителното комюнике на Г-7 със съобщение в Twitter разруши доверието и отговорът на Европа трябва да бъде още по-силно обединяване. За няколко секунди вие можете да унищожите доверието с 280 думи в Twitter, заяви днес германският външен министър Хайко Маас.От Елисейския дворец пък коментираха, че международното сътрудничество не може да зависи от нечии пристъпи на гняв.Два дни ние изработвахме текст и се стремяхме да постигнем ангажименти. Ние се придържаме към тях и който би се отказал от тях и обърне гръб, показва, че е непоследователен и действията му са необосновани, заяви Елисейският дворец в декларация.", "date": "2018.06.10", "title": "Снимката, която казва всичко"}
{"url": "https://offnews.bg/obshtestvo/200-patnitci-sa-blokirani-na%c2%a0letishte-sch%c3%b6nefeld-v-berlin-zaradi-otm-682372.html", "text": "200 пътници останаха на летище Schönefeld в Берлин, след като полетът им за София в 15:30 ч. в неделя е бил анулиран.Анулираният полет FR1148 е на авиокомпанията Ryanair.Първоначалната причина била буря. Всички пасажери са били свалени от самолета с обещанието, че след два часа полетът ще бъде осъществен, съобщава БНТ.След като са се върнали в чакалнята на летището пасажерите обаче установили, че полетът им е анулиран.Вече близо 8 часа пътниците от полет FR1148 са на летището в Берлин.", "date": "2018.06.10", "title": "200 пътници са блокирани на летище Schönefeld в Берлин заради отменен полет за София"}
{"url": "https://offnews.bg/112/9-godishno-momiche-zagina-pri-tezhka-katastrofa-na-patia-pirdop-klis-682362.html", "text": "9-годишно дете е загинало при тежка катастрофа на пътя Пирдоп – Клисура днес около 9.50 часа.На място е установен челен сблъсък между два леки автомобила.Починало е 9-годишно момиче, пътуващо в една от колите.Жена от същия автомобил е транспортирана за лечение.Точните причини за възникването на инцидента са в процес на установяване, съобщават от пресцентъра на МВР.", "date": "2018.06.10", "title": "9-годишно момиче загина при тежка катастрофа на пътя Пирдоп - Клисура"}
{"url": "https://offnews.bg/politika/ninova-borisov-obediniava-zapadnite-balkani-a-ne-mozhe-da-obedini-an-682353.html", "text": "Борисов се провали във всичките си мисии - на отмъстител, строител и обединител.Това заяви председателят на БСП Корнелия Нинова на днешното заседание на Националния съвет на партията, съобщиха от пресцентъра на БСП.\"През първия си мандат Борисов бе отмъстителят, който обещаваше да вкара в затвора всички престъпници и виновници за кражбите на прехода. Нищо такова не се случи. През втория си мандат бе строителят на магистрали и пътища. От доклада на Световния икономически форум за качеството на инфраструктурата става ясно, че пътищата в България са по-лоши, отколкото в Танзания, Алжир и Мали. Впроучването страната ни е поставена на 93 място по качество на пътищата. И тази мисия на Борисов не е изпълнена.Днес той е в ролята на обединител - обединява Западните Балкани, обединява Европа с Русия, а не може да си обедини министрите в собствения си кабинет - Валери Симеонов обвинява Ангелкова в корупция и сезира главния прокурор, а българският народ е по-разединен отвсякога, коментира Нинова.По думите й БСП е готова с алтернатива - \"Визия за България\", която да представи на 21 юли на национално съвещание. Тя уточни, че по проекта работят съветите към националния съвет на партията, както и експерти, които не са част от тези органи. Също така във визията ще бъдат включени и предложения на учените от БАН, които вече са представили на левицата свои предложения за политики и решения. Нинова коментира и друга актуална тема - измамите в българските митници. \"Времето показва истината. На вота на недоверие към управляващите проблемите със системата БАЦИС бяха един от акцентите ни. Тогава ни критикуваха, че не сме били достатъчно аргументирани. Сега, няколко месеца по-късно, доклад на ОЛАФ установява точно това - подправени данни и фиктивно преминаванена товари\", обясни Нинова. Тя се позова на европейската служба за борба с измамите, че \"в системата са били подавани данни за товари, които фиктивно преминават транзитно от Полша, Унгария, Германия, Франция, Литва и Словакия, за да достигнат Сърбия и Турция. Сръбската и турската страна са съобщили, че такива товари не са пристигнали на място. Разследването е обхванало 110 случая\".Нинова припомни, че тогава именно от БСП са сезирали институциите.", "date": "2018.06.10", "title": "Нинова: Борисов обединява Западните Балкани, а не може да обедини Ангелкова и Симеонов"}
{"url": "https://offnews.bg/futbol/kristiano-ronaldo-odobril-usloviata-v-rusia-682355.html", "text": "Мегазвездата на световния футбол и националния отбор на Португалия Кристиано Роналдо е доволен от условията на базата \"Сатурн\" в Кратово, близо до Москва. За това се похвали министърът на спорта на Русия Роман Терюшков.Делегацията на Португалия пристигна в събота вечерта в Русия, а в неделя проведе открита тренировка пред около 500 фенове. По време на целия си престой за Мондиала португалските национали ще тренират и живеят в базата в Кратово.\"Това е една от най-добрите бази в Русия, това е всеобщо признат факт. Отборът на Португалия вече се настани, а Роналдо е доволен от условията\", каза Терюшков. Португалия започва участието си на Мондиала с мач срещу Испания на 15 юни в Сочи, а след това ще играе с Мароко на 20 юни и с Иран на 25 юни.Португалците пристигнаха в Русия в събота вечерта, като на летището бяха посрещнати с традиционния ритуал с хляб и сол.Роналдо изглеждаше изненадан и леко развеселен от този ритуал, но все пак го уважи, като откъсна парче от питката и след това си похапна от него.", "date": "2018.06.10", "title": "Кристиано Роналдо одобрил условията в Русия"}
{"url": "https://offnews.bg/112/zadarzhaha-pian-i-drogiran-shofior-na-avtobus-predi-da-potegli-s-uche-682357.html", "text": "Пиян и дрогиран шофьор на автобус, който е трябвало да превозва деца на ученическа екскурзия, е задържан във Варна, съобщи МВР в областния град. Около 8.30 тази сутрин при извършване на задължителна полицейска проверка на автобус \"Еос\", собственост на частна фирма, потеглящ за ученическа екскурзия, е установено, че 41-годишният водач е употребил алкохол с концентрация 1.27 промила в издишания въздух.По-късно при направените допълнителни тестове, е констатирано, че мъжът е употребил и наркотични вещества.Шофьорът е задържан за 24 часа.Досега той има издадени 14 постановления за нарушения на Закона за движение по пътищата.Две от наказателните постановления – през 1999 година и 2006 година, касаят именно шофиране в нетрезво състояние.Учениците са прехвърлени в друг автобус с друг шофьор, който е потеглил към избраната от тях дестинация.", "date": "2018.06.10", "title": "Задържаха пиян и дрогиран шофьор на автобус, преди да потегли с ученици на екскурзия (обновена)"}
{"url": "https://offnews.bg/futbol/novata-fifa-19-niakolko-kliuchovi-promeni-ronaldo-ostava-litce-na-ig-682356.html", "text": "След като преди дни стана ясно, че суперзвездата на Реал Мадрид Кристиано Роналдо за втора година ще бъде лице на корицата на новото издание на популярния футболен симулатор FIFA 19, вече се знаят и ноякои нововъведения, които ще добавят от компанията ЕА в новото издание на играта.Производителите на най-играната футболна конзола са купили лиценза за Шампионската лига, като най-престижният футболен турнир ще предостави нови изживявания на футболните фенове. В допълнение към това в новото издание на играта ще има и Лига Европа и двубоят за Суперкупата на Европа.В симулатора ще има възможност всеки футболен фен да спечели турнира. Той ще има възможност да започне надпреварата от груповата фаза и да изиграе всички двубои до финала. От играта също ще променят атмосферата по стадионите, специалните екипи за Шампионска лига, както и целият дизайн на двубоите.Феновете на конзолата ще могат да се радват на нови коментатори в турнирите Шампионска лига и Лига Европа. Това ще бъдат Дерек Рей и Лий Диксън. Това ще ви помогне да почувствате двубоите от Шампионската лига по по-различен начин, от тези от първенството.Припомняме, че в края на ноември миналата година един от най-известните сайтове за FIFA - fifplay.com, организира гласуване за първенства, които могат да влязат в новия сезон на играта.  и родните фенове могат да гласуват за българската Първа лига. Официалната дата на пускането на пазара на FIFA 19 ще е 28-ми септември.", "date": "2018.06.10", "title": "Новата FIFA 19: Няколко ключови промени, Роналдо остава лице на играта (видео)"}
{"url": "https://offnews.bg/dw/bum-na-ruski-turisti-niama-da-ima-682360.html", "text": "Руските туристи са щедри и не много придирчиви, затова са желани гости, включително и в България. Повечето руснаци обаче това лято ще си останат у дома, даже и да твърдят друго. Причината обяснява Иван Преображенский.Броят на руските туристи в Турция е нараснал до близо 70 процента, а в Чехия делът на руските туристи достигна нивото отпреди кризата. При това летуване в чужбина могат да си позволят твърде малко хора. Желанието за почивка на Крим е по-скоро мечта, отколкото реална възможност.През 2017 година руснаците се завърнаха в първата десятка на най-щедрите туристи. По експертни оценки те се похарчили в чужбина над 31 млрд. долара, изпреварвайки по този показател южнокорейците и италианците. В чужбина се надяват, че през 2018 година руският туризъм ще се засили още повече. Това прогнозира например уважаваната консултантска организация ПрайсуотърхаусКупърс. Какви са преимуществата на руския турист пред неговия китайски или европейски събрат? И защо в чужбина толкова много обичат руските туристи?Руските туристи са щедри и спокойниРуснаците са спокойни по нрав и не бързат за никъде. В Прага, например, средностатистическият чужд турист се задържа по 2,5 денонощия, а руснакът остава там цели 4,5 дни. По броя на нощувките руснаците бият всички конкуренти и във Финландия. Чуждестранните хотелиери обичат руснаците, заради тяхната готовност да харчат пари и за заради дългите им престои в хотел.Политиката си е политика, но като туристи руснаците са добре дошли в Европа. Официалните статистики обаче показват, че не бива да се разчита на сериозен ръст на руските туристи в чужбина - не защото повечето руснаци нямат задгранични паспорти, а защото страдат от безпаричие. Около 20% от руснаците заявяват, че липсата на средства е главната причина да не пътуват в чужбина. Близо 80% от жителите на Руската Федерация заявяват, че през лятото ще си останат у дома или ще летуват на вилата си. Едва 4% от анкетираните признават, че искат да заминат в отпуск извън пределите на бившия Съветски съюз. В бившите съюзни републики този процент е още по-нисък (3 на сто).9% от анкетираните руснаци заявяват, че ще почиват в Крим. Това навярно трябва да се приема по-скоро като абстрактно желание. Две трети от тези 9% едва ли ще заминат за Крим. Полуостровът изобщо не е в състояние да поеме 13 млн. туристи, нито дори 10 милиона. През 2017 година там са почивали малко повече от 5 милиона руснаци. Възможно е обаче в тази цифра да са включени и командированите руснаци. Ситуацията не се промени и с откриването на Керченския мост.Наистина ще пътуват за Крим?Така че за мнозина отпуската в Крим е въпрос на престиж, ако не и на идеология. Как стоят обаче нещата с онези, които искат да пътуват зад граница? Колко и какви са тези руснаци? Предполага се, че става дума за малко повече от 7% - една част от тях навярно са заявили, че ще се запътят към Крим, за да отговорят „правилно“ на зададения от социолозите въпрос, но всъщност ще предпочатат да почиват в Турция например.А тези, които ще тръгнат за Европа, не са от известните милиардери, чиито брой в Русия нарасна от 2014 година насам. Това са предимно местни величия и държавни служители от средния ешелон, понатрупали корупционни пари.Има и трета група – към нея спадат онези жители на големите градове, които са свикнали да пътуват зад граница, за да поемат \"глътка свобода\". Тези хора се радват, че все още могат да си позволят да побродят из Париж, Рим или Прага. Техният брой обаче също намаля покрай всеобщото снижаване на доходите през последните години.С други думи, отпуската в чужбина престана да бъде общодостъпна, както изглеждаше в началото на 2010-те години. Сега, както и по времето на късния Съветски съюз, пътуването в чужбина все повече става въпрос на социален статус – дори и пътуването до Турция. Само дето всичко се решава не от някой съветски чиновник, а от достъпа до корупционни пари. В днешна Русия вече го има същото разделение, което характеризираше и СССР - в чужбина пътува номенклатурата, обслужващата я интелигенция, както и някои \"бизнесмени\".", "date": "2018.06.10", "title": "Бум на руски туристи няма да има"}
{"url": "https://offnews.bg/temida/sinat-ot-bandata-na-mila-se-predal-predi-dva-dni-varnal-se-v-aresta-s-682329.html", "text": "Издирваният с червена бюлетина от Интерпол Мартин Георгиев - Джито, който от три години се укрива в чужбина, се е върнал в страната и се е предал преди два дни. Очаква се днес специализираният наказателен съд да реши дали да го остави за постоянно в ареста, научи OFFNews от спецпрокуратурата. Делото по мярката за неотклонение е насрочено за 12.30 часа днес.Мартин е син на Мила Георгиева, подсъдима като шеф на организирана престъпна група за ДДС измами, занимавала се и с други престъпления, сред които разпространение на наркотици и убийства. През януари 2015 г. тя бе арестувана след зрелищна акция в Бояна, заедно с бившия си съпруг, доведения си брат, родния си брат и още няколко души, а Мартин успя да се укрие и да избяга. Името на Мила Георгиева, която е доведена дъщеря на бившия шеф на митниците Христо Кулишев, нашумя през 2012 г., когато МВР проведе акция под кодовото наименование \"Универсалните\". Тя бе заподозряна за участие в група за ДДС измами заедно със сина на бившия земеделски министър Георги Танев – Иван Танев, по прякор Универсалния. Георгиева бе задържана, след като се завърна в България от чужбина. Синът на Мила Георгиева е известен с прякорите Мартин-Джито и Малкия Митьо Очите и е свързван с разпространение на наркотици. Твърди се, че той става бос на разпространението на марихуана в София след стрелбата по Златомир Иванов - Баретата, който му преотстъпва бизнеса с трева. ", "date": "2018.06.10", "title": "Синът от Бандата на Мила се предал преди два дни, върнал се в ареста след 3 г. укриване в чужбина"}
{"url": "https://offnews.bg/politika/garelov-na-plenuma-na-bsp-kojto-obsazhda-partijnata-televizia-obnove-682359.html", "text": "ТВ журналистът Иван Грелов присъства на пленума на БСП, който се провежда на Позитано 20. Присъствието му най-вероятно е свързано с обсъждането на проекта за партийна телевизия, съобщиха за OFFNews присъстващи на закрития форум. Ветеранът в телевизията бе уволнен през септември миналата година като медиен съветник на служебното правителство, след като защити колежката си Елена Йончева - тогава кандидат депутат от БСП, в скандала с премиера Бойко Борисов след думите му, че държавата й е плащала милиони за интервюта в чужбина. Преди години Гарелов и Йончева правеха заедно предаването \"Оригиналът\" по ТВ 7. Целта на БСП е новата телевизия да стартира през октомври. Сумата, предвидена за това, е 2 млн. лева. Идеята е да се прави не чисто партийна, а политематична обществена телевизия, за да се привлекат зрители и извън партийното ядро.По неофициална все още информация най-обсъждането име е RED.tv - “червен” на английски и “ред” на български. Публицистика, репортажи и дискусии за проблеми и скандали по места, предавания за култура и история, предвижда концепцията за телевизията на БСП. След края на днешния пленум от пресцентъра на \"Позитано\" 20 съобщиха единствено, че \"БСП внася до 15 юли документите в СЕМ за лиценз на телевизия. Дотогава трябва да е ясно и името на бъдещата медия.\"", "date": "2018.06.10", "title": "Гарелов на пленума на БСП, който обсъжда партийната телевизия (обновена)"}
{"url": "https://offnews.bg/politika/pes-mozhe-da-zamrazi-chlenstvoto-na-bsp-zaradi-istanbulskata-konventci-682368.html", "text": "Партията на европейските социалисти продължава да оказва силен натиск над БСП с искане да подкрепи Истанбулската конвенция.Това е обявила Корнелия Нинова на днешния Национален съвет на БСП, съобщава  в броя си от понеделник, 11 юни.Нинова е уточнила, че \"имало и намеци за замразяване на членството на БСП в ПЕС, ако българските социалисти не преосмислят позициите срещу конвенцията\".\"Въпросът ми се задава все по-остро и непримиримо. Тревожното е, че той се поставя като идеологически, като тема, която е знаме на лявата идеология, на лявото движение, на социализма и социалдемокрацията в Европа, и че с нашия отказ не отговаряме на левия профил. Ще ви кажа в лично качество и по човешки, ако смятате, че това трябва да е знамето на лявата политика в България и в Европа, ми го кажете в очите. Ако смятате, че трябва да променим позицията, че аз съм пречка пред прогреса на БСП като лява партия, пак ми го кажете в очите. Ако се налага да направим този компромис, аз няма да мога\" - така \"Дума\" цитира изказването на Нинова пред Националния съвет на партията.Лидерът на БСП твърди, че от ПЕС са подготвили делегация, която да посети \"София прайд\", да се срещне с организаторите му и след това да разговаря с ръководството на БСП. Посещението обаче е отложено с десетина дни.От \"Позитано\" 20 очакват делегация на ПЕС начело с генералния секретар на европейските социалисти Ахим Пост \"да дойде в края на юни и отново да упражни натиск върху БСП да промени позицията.\"\"Изказването на Нинова беше посрещнато с аплодисменти в залата. То получи подкрепа и от евродепутата Георги Пирински, който призна, че ако преди е бил \"за\" Истанбулската конвенция, вече е убеден в правотата на партийната позиция. Той защити позицията си с мотива, че по-важният въпрос преди сексуалния избор е социалното неравенство. Пирински призова БСП да продължава да бъде активна в тази насока и успокои съпартийците се да не се притесняват, ако позицията им стигне до съда. Според колегата му в ЕП Петър Курумбашев ПЕС няма да изключи БСП, защото партията е една от малкото в Европа, които бележат ръст. Социалистите подкрепиха с гласуване категорично и единодушно Нинова, няма да променят позицията за Истанбулската конвенция независимо от спекулациите.\" - пише още партийният вестник.Информацията, че е изпращана делегация в София и е поставян ултиматум на БСП е фалшива новина, коментираха от Партията на европейските социалисти пред bTV.Информирали сме ПЕС за законодателните ни инициативи по темата за насилието над жени и вярвам, че няма да се стигне до замразяване на членството ни, заяви на пресконференцията на \"Позитано\" 20 зам.-председателят на ПГ на \"БСП за България\" Крум Зарков.Имало е напрежение между ПЕС и други леви партии по много въпроси. Намирал се е начин да се предотврати ескалирането на конфликта. Ние сме заявили нашата позиция по Истанбулската конвенция аргументирано, коментира Зарков.", "date": "2018.06.10", "title": "ПЕС може да замрази членството на БСП заради Истанбулската конвенция"}
{"url": "https://offnews.bg/izvan-terena/v-rusia-otkriha-naj-goliamata-statuia-na-kotka-v-evropa-v-chest-na-mon-682352.html", "text": "В Русия винаги са обичали да се хвалят с мегаломански проекти. Сега на дневен ред дойде и поставянето на най-голямата статуя на котка в Европа, като поводът е предстоящото световно първенство по футбол.В центъра на Санкт Петербург беше издигната шестметрова скулптура на котка, която претендира да е най-високата на Стария континент. Автор на произведението е скулпторът Вилгений Мелников. Котката все още си няма име, но се очаква жителите на северната столица да й дадат.Гигантската скулптура е част от експозицията, в която са поставени 32 фигури на писани в чест на всяка от страните, които участват на Мондиал 2018.Официален оракул на световното пък е котаракът Ахил, който е успял да намали теглото си с наближаването на турнира.", "date": "2018.06.10", "title": "В Русия откриха най-голямата статуя на котка в Европа в чест на Мондиал 2018"}
{"url": "https://offnews.bg/obshtestvo/pak-promeni-pri-priema-v-detskite-gradini-v-sofia-682310.html", "text": "Промени в наредбата за прием на деца в общинските детски градини и в подготвителните групи в общинските училища в София пусна за обсъждане Столична община. Те предвиждат да се увеличи отново квотата от 30 на 40% за прием на деца по социални критерии. Намаляването й бе прието тази година с цел да успеят да се запишат повече хлапета по общите критерии. При извършените до момента класирания обаче става ясно, че тази квота до известна степен не гарантира приема на братчетата и сестричетата. Поради тази причина, предлагаме да бъде върнато досегашното съотношение – 40% /за социални критерии/ и 60% /по общи критерии/, обясняват от Столична община.Промените въвеждат и правила за допълнителен надпланов прием, като това ще става не по решение на директора на градината, а от работна група, назначена със заповед на кмета на Столична община, в която ще участват експерти, представители на родителски, работодателски и синдикални организации. Промените, които ще се обсъждат до 5 юли, трябва и да намалят административната тежест за родителите, като по-голямата част от критериите за прием на деца в детските градини ще се удостоверяват по служебен път. Във връзка със задължителното предучилищно образование за децата на 5-годишна възраст, тези от тях, които посещават почасово  детските градини, автоматично ще бъдат приемани в целодневна организация, след навършване на необходимата възраст. Друга цел на промените е да синхронизират наредбата за прием с изискванията на Регламент (ЕС) 2016/679 за защита на личните данни, уточняват от Столична община. ", "date": "2018.06.10", "title": "Пак промени при приема в детските градини в София"}
{"url": "https://offnews.bg/obshtestvo/vegani-na-protest-iskat-zatvariane-na-zooparka-v-sofia-682332.html", "text": "Вегани ще протестират днес с искане да бъде затворена зоологическата градина в София. Те се събират в 12 часа пред входа на зоопарка от страната на \"Симеоновско шосе\", недоволството им ще продължи до 15 часа. Скандалите са много и са потресаващи! Преди години избягаха цяло стадо бизони от Софийския зоопарк, пише на страницата на събитието във фейсбук. От Българския вегански съюз твърдят още: През 2014 г. тигър от Софийския зоопарк неочаквано се разходи на свобода, заради небрежен служител, който не затворил добре клетката му.През 2010г. глутница озверели кучета се промъкнали в столичния зоопарк и разкъсали до смърт осем муфлона, четири елена и една сърна.Условията са ужасни. Животните са принудени да живеят в затвор, без каквато и да е вина в супер мизерни и окаяни условия. Всеки, който е ходил там, знае за проблема. Организираме този протест с искане зоопарка да бъде затворен. Разчитаме да ни подкрепят колкото се може повече хора за да покажем, че София не иска зоопарк, че пленените животни трябва да бъдат незабавно освободени и пуснати в защитени паркове (част от техните хабитати), където ще имат километри площ, а състоянието и адаптацията им ще се следи 24/7. Елате и ни подкрепете! 227 души са заявили във фейсбук, че ще присъстват на протеста. ", "date": "2018.06.10", "title": "Вегани на протест, искат затваряне на зоопарка в София"}
{"url": "https://offnews.bg/ikonomika/oshte-19-prechistvatelni-stantcii-i-1300-km-vik-trabi-s-pari-ot-es-682337.html", "text": "Близо 300 обекта от ВиК инфраструктурата ще се реконструират и изграждат в страната с европейско финансиране до 2023 г. Те са определени с изготвените от МРРБ Регионални прединвестиционни проучвания (РПИП) в 14 области. Това са 19 пречиствателни станции за питейни и отпадъчни води, близо 1300 км водопроводи и канализация, 146 помпени станции и други съоръжения в 51 населени места. В момента вървят съгласувателни процедури по екологичното законодателство. Очаква се строителството на някои от обектите да започне още в края на 2018 г., а за други - през 2019 г.Планираните инвестиции са в размер на 1,59 млрд. лв. от Оперативна програма „Околна среда 2014-2020 г.“ С реализацията на проекта от подобрени ВиК услуги ще се ползват над 2 млн. българи. Благоприятен ще бъде ефектът и върху околната среда, защото ще се ограничи замърсяването на почвите и реките с отпадъчни води. За първи път проектите ще се изпълняват от ВиК операторите. Друга новост е, че всеки един от тях ще се реализира с оглед на най-неотложните нужди на отделните области. Подобно приоритизиране на инвестициите не е правено досега в България. При реконструкциите ще се използват съвременни инженерни решения. Това ще гарантира, че ремонтите няма да се отразят негативно на онези участъци, които не са рехабилитирани.Инвестициите са ключови за сектора, в който са съсредоточени големи активи. Над 90 хил. км е ВиК мрежата в страната в момента. Наред с тях работят 5430 резервоара, 3370 помпени станции за питейни води, 67 пречиствателни станции за питейни води и още 97 за отпадъчни. ", "date": "2018.06.10", "title": "Още 19 пречиствателни станции и 1300 км ВиК тръби с пари от ЕС"}
{"url": "https://offnews.bg/kultura/kinofestival-vodi-dashteriata-na-tcvetan-todorov-v-balgaria-682309.html", "text": "6 документални, 12 игрални и 3 анимационни филма e кратката визитка на предстоящия пети фестивал „Срещи на младото европейско кино, който ще се проведе от 18 до 24 юни в столичното кино „Одеон“ и салона на Френския институт. Откриването е на 19 юни с филма „Революция в училище” на френската режисьорка от полски произход Йоанна Грудзинска. Специално за него в България идва дъщерята на световния философ от български произход Цветан Тодоров – Леа, която е съсценарист на филма, създаден от архивни кадри и изследващ алтернативните методи на образование, появили се в периода между двете световни войни. „Променете училището, за да промените света“, се казва във филма на Грудзинска. Този апел е валиден не само за онази епохата , но и днес, в епохата на духовна регресия. „Революция в училище” е историята на кадифената революция, тази на образованието. След края на Първата световна война, педагозите в Европа посочват виновника за бедствието: училището - фабрика за подчинение. Как да бъде образовано новото поколение без контрол и без наказания? Как да се проведе неговата еманципация? Само за няколко години, харизматични фигури като Мария Монтесори, Селестен Френе, Александър Нийл и др. ще се опитат да създадат едно ново утопично училище, училище на свободата.Йоана Грудзинска и Леа Тодоров ще проведат, заедно с Елица Георгиева (автор на филма „Всяка стена е врата“), дискусия на тема „Използването на архивни кадри във филмовото творчество. Те ще дискутират писането на сценарий, създаването на разказ, спецификата на режисурата и монтажа именно в случая, когато режисьорът използва заснети архивни кадри. Как чрез погледа и камерата на друг, създаваме своя собствен поглед, използвайки този вече съшествуващ материал от кадри и епизоди.Още една интересна открита лекция е включена в програмата - „Музика и съвременно кино“. По какъв начин се променят в годините отношенията между двете изкуства, как еволюират, за да въздействат на нашите емоции като зрители? Какви са изискванията на съвременното кино към музиката? Това са само част от въпросите, на които ще отговорят френските композитори Пиер Деспрат и Франк Уилямс, както и кинокритика Арно Е, модератор на срещата. Входът за лекциите и дискусиите е свободен. Селекцията от филми включва творби освен на френски, също на немски, испански, португалски, турски и български автори, отличени на редица престижни фестивали, както и четири реставрирани филма на белгийската режисьорка Шантал Акерман- феминистката, която експериментира с камерата, идеите и тялото си. В програмата „За деца и родители“ могат да се видят три анимационни филма, между които първият пълнометражен анимационен филм от 1926 г. „Приключенията на принц Ахмед“.За пета поредна година е предвидена и програма от безплатни прожекции и дискусии за ученици и техните учители. Тя е част от усилията на организаторите да въведат киното като предмет в училище, който да помогне за развиване въображението на децата, за въвеждането им в естетиката на европейското кино и изкуството въобще, в игровите модели и подходи на обучение. А че киното в училище е възможно, ще докаже и късометражният филм, заснет от ученици от ОУ „Неофит Рилски“ – с. Дерманци, ръководени от техния учител Даниел Симеонов и ментора Василена Баджарова. Ателието, в което участват, е инициатива на Френската филмотека в рамките на програмата „Киното , сто години младост. Фестивалът „Срещи на младото европейско кино“ се провежда с подкрепата на Столична програма „Култура“ и е част от Културния календар на София.", "date": "2018.06.10", "title": "Кинофестивал води дъщерята на Цветан Тодоров в България"}
{"url": "https://offnews.bg/futbol/naj-skapiat-igrach-na-mondial-2018-struva-180-miliona-evro-682351.html", "text": "Престижният сайт Трансфермаркет оцени футболистите, които ще гледаме на световното в Русия от 14 юни до 15 юли.Най-скъпи закономерно се оказаха аржентинецът Лионел Меси и бразилеца Неймар, които са оценени на 180 милиона евро.Най-евтиният футболист пък е руснакът Сергей Игнашевич, който \"струва\" едва 25 000 евро. В топ 10 по стойност влизат Кевин де Бройне, Хари Кейн, Мохамед Салах, Килиан Мбапе, Пауло Дибала, Еден Азар, Кристиано Роналдо и Филипе Коутиньо.С най-скъп отбор по терените в Русия пък ще излезе съставът на Франция. Възпитаниците на селекционера Дидие Дешан са оценени на 1,08 милиарда евро.", "date": "2018.06.10", "title": "Най-скъпият играч на Мондиал 2018 струва 180 милиона евро"}
{"url": "https://offnews.bg/bojni/tajsan-fiuri-se-zavarna-na-ringa-s-pobeda-video-682340.html", "text": "Бившият шампион в тежка категория Тайсън Фюри се завърна на ринга с победа над Сафер Сефери и постигна 26-и успех в кариерата си, отказвайки съперника си след четвъртия рунд.Британецът не бе излизал в официален мач от 2015 година насам, след като победи хегемона Владимир Кличко, а след това бе уличен в употреба на наркотици. За да се завърне в професионалния спорт, той свали доста килограми, но не загуби чувството си за хумор, което демонстрира срещу Сефери.Мачът срещу албанеца бе по-скоро шоу и по-високият с 16-сантиметра Фюри го възприемаше по този начин. Двамата боксьори се целунаха по устните преди официалния старт.През първия рунд британецът не подхождаше сериозно към мача и дори получи предупреждение от съдията да не се \"прави на клоун\". Във втората част фенове около ринга се сбиха, което разсея вниманието и на двамата боксьори. През повечето време Фюри стоеше срещу Сефери със свалени ръце, но и това не помогна на албанеца в мача.В третия рунд бившият шампион започна да се отнася към мача сериозно и това даде резултат. Той вкара няколко крошета в лицето на съперника, за да довърши работата си в четвъртата част. Сафери отказа да излезе срещу Фюри в петия рунд, което осигури на британеца нова победа в кариерата му.", "date": "2018.06.10", "title": "Тайсън Фюри се завърна на ринга с победа (видео)"}
{"url": "https://offnews.bg/112/otkriha-tialoto-na-izcheznaloto-v-reka-struma-momche-682336.html", "text": "Спасители откриха тялото на 11-годишния Светлин, изчезнал в река Струма вчера. Момчето е било намерено на мястото, където е влязло да се къпе заедно с други деца. Издирването продължи до късно и се включиха сили на противопожарна безопасност, екипи от Национален екип за действия при наводнения, БЧК, полиция, доброволци от община Кресна, обобщи Валентин Стоичков, зам.- кмет на община Кресна, по бТВ. Днес спасителите започнаха да обхождат двата бряга на реката от Кулата до Кресна рано сутринта и минути след старта на акцията откриха починалото дете.", "date": "2018.06.10", "title": "Откриха тялото на изчезналото в река Струма момче"}
{"url": "https://offnews.bg/volejbol/volejbolistite-ni-zagubiha-ot-polsha-682339.html", "text": "Мъжкият ни национален отбор по волейбол допусна втора загуба на турнира от Лигата на нациите в Япония, след като отстъпи с 1:3 (21:25, 26:24, 18:25, 19:25) пред Полша.Така балансът на българите от турнето в Страната на изгряващото слънце е отрицателен. Нашите победиха домакините от Япония с 3:0 в първия ден, но след това отстъпиха пред Италия с 1:3.Загубата е шеста за нашите от 9 мача, което им отрежда 11-о място във временното класиране, а лидер е Полша с 8 успеха. В мача с Полша момчетата на селекционера Пламен Константинов допуснаха голям брой непредизвикани грешки, което предреши изхода на мача срещу съперник с такова качество.Най-резултатен в срещата Давид Конарски, който завърши с 18 точки, а Бартош Кволек добави 17. В българския тим с 15 се отчете Розалин Пенчев, а Боян Йорданов, който се завърна след контузия завърши с 13. Най-стабилно представящият се наш волейболист Николай Пенчев добави 12.През следващата четвърта състезателна седмица в Лигата на нациите България е домакин на Франция, Канада и Бразилия в зала \"Конгресна\" във Варна.", "date": "2018.06.10", "title": "Волейболистите ни загубиха от Полша"}
{"url": "https://offnews.bg/112/arestuvanite-romi-ot-mrezhata-za-prosiatci-v-tuluza-iztezavali-zhertvi-682345.html", "text": "Групата от 11 българи, които бяха арестувани вчера в Тулуза за организиране на мрежа от просяци, са изтезавали жестоко жертвите си. Това става ясно от публикации във френски медии, които отразяват подробностите около разследването, съобщи Нова тв. Арестуваните са членове на пет ромски фамилии. Те принуждавали хора – предимно с физически или психически проблеми, да просят по кръстовищата в Тулуза. Определяли им работно време – от 9 до 21 ч. И поставяли долна граница за сумите, които просяците трябвало да събират. За „работещите” на по-малките кръстовища тя била 30 евро, а тези на по-големите – 400 евро.За онези, които не успявали да изпросят достатъчно пари, следвали жестоки наказания. Някои били връзвани за дървета, други – прегазвани с коли и зверски пребивани. Жертвите, сред които има и 7-годишно дете, били принуждавани и да пият големи количества алкохол с цел по-лесното им манипулиране.В схемата, която френските власти определят като „модерно робство”, всеки просяк имал собствен „господар”. А „господарите” в групата често търгували с жертвите си и си ги препродавали срещу 500 евро.Четирима от замесените в престъпленията вече са с повдигнати обвинения и остават в ареста.Всички жертви са настанени в социални домове във Франция. Всички те, с изключение на една обаче, са поискали да се върнат в родината при първа възможност.", "date": "2018.06.10", "title": "Арестуваните роми от мрежата за просяци в Тулуза изтезавали жертвите си"}
{"url": "https://offnews.bg/politika/zakrit-plenum-na-bsp-dnes-682331.html", "text": " Националният съвет на БСП ще проведе редовно заседание днес от 11.00 ч. в централата на партията на ул. „Позитано“ 20, съобщиха от партията. Пленумът е закрит за медии.  Първа точка от дневния ред е докладът на лидера Корнелия Нинова за актуалната политическа обстановка в страната и задачите пред БСП. Пред Пленума ще бъдат представени и докладите за модернизацията и развитието на Българската армия и въоръжените сили на страната и за концепцията за телевизия на БСП.Националният съвет на БСП ще се занимае и с Правилника за провеждане на общопартийни референдуми и допитвания, както и с Правилника за избор на партийни органи и на участници в различни форми на работа в БСП и с други организационни въпроси.", "date": "2018.06.10", "title": "Закрит пленум на БСП днес"}
{"url": "https://offnews.bg/sviat/putin-ot-kitaj-za-sreshtata-na-g-7-tvorchesko-brashtolevene-682347.html", "text": "Президентът на Русия Владимир Путин определи критиките на лидерите на Г-7 като \"творческо бръщолевене“. Той заяви още,  че отново е настъпил моментът за сътрудничество пред репортери в Китай, където участва в среща на върха на Шанхайската организация за сътрудничество, съобщи АФП, цитирана от Фокус. Срещата на Г-7 в Канада приключи с Обща декларация, от която американският президент Доналд Тръмп се оттегли.  Лидерите на водещите икономики все пак подписаха общ документ, въпреки сериозните различия в позициите между останалите шест и Вашингтон.Всички те се обединиха около идеята за \"свободна, честна и взаимноизгодна търговия\" и подчертаха значението на борбата с протекционизма. Русия да прекрати \"дестабилизиращото си поведение\" и да спре с опити да подценява демокрацията. Документът обаче не урежда конфликта с митата между САЩ и останалите шест страни. Френският президент Еманюел Макрон потвърди, че ответните мерки, решени от Европейския съюз, ще бъдат приложени от 1 юли. Канадският премиер Джъстин Трюдо обяви, че въвежда еквивалентно облагане на стоманата и алуминия от същата дата. Американският президент Донал Тръмп, в серия от туитове оттегли одобрението си от декларацията заради \"фалшивите твърдения\" на Трюдо в края на срещата, като го нарече \"нечестен и слаб\". Написа, че започва да се търси вариант за облагане на автомобили и, че САЩ са търпели достатъчно дълго време нечестната търговска политика. ", "date": "2018.06.10", "title": "Путин от Китай за срещата на Г-7: Творческо бръщолевене"}
{"url": "https://offnews.bg/futbol/anglijski-skauti-slediat-iziavite-na-zvezda-na-levski-682342.html", "text": "Защитникът на Левски Холмар Ейолфсон е наблюдаван от английски скаути от Премиър лийг и Чемпиъншип, пише \"Тема Спорт\". Те са гледали на живо последната контрола на Исландия преди участието на тима на световното първенство в Русия.На 7 юни \"Викингите\" играха с Гана в Рейкявик, като проверката завърши при резултат 2:2. В нея Исландия поведе с 2:0, но през втората част допусна изравняване.Селекционерът Хеймир Халгримсон пусна Ейолфсон като десен бек, въпреки че 27-годишният футболист е типичен централен бранител. Макар че игра на непривична позиция, защитникът на Левски получи добри отзиви за изявите си - както от треньора, така и от местната преса. В Исландия твърдят, че Холмар е хванал окото на няколко английски съгледвачи.Ейолфсон вече има престой на Острова. От 2008 до 2011 година той е собственост на Уест Хам, въпреки че така и не изиграва шампионатен мач. Той е последователно преотстъван в Челтънъм и Рьозеларе, преди да премине в германсикя Бохум.Холмар Ейолфсон пристигна на “Герена” в края на месец август миналата година. Той бе взет под наем от израелския Макаби (Хайфа). Договорката между двата тима бе за 4 години. Исландецът веднага се утвърди в стартовата единайсеторка на Левски. Той изигра общо 30 мача във всички турнири, в които отбеляза 1 гол.Трима съотборници на Ейолфсон от селекцията на Иландия се подвизават в Чемпиъншип, а други трима през следващата кампания ще играят в Премиър лийг. Дади Бодварсон рита за Рединг, Биркир Бярнасон за Астън Вила, а Хордур Магнусон е в Бристол Сити. Елитните състезатиле са Йохан Берг Гудмундсон (Бърнли), Гилфи Сигурдсон (Евертън) и капитанът Арон Гунарсон (Кардиф).", "date": "2018.06.10", "title": "Английски скаути следят изявите на звезда на Левски"}
{"url": "https://offnews.bg/112/rumen-petkov-ubietcat-na-vladimir-pelov-e-agent-na-mvr-682341.html", "text": "Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР.Това обяви лидерът на АБВ и бивш вътрешен министър Румен Петков по бТВ. Според него в момента ведомството е в катастрофално положение и министър Валентин Радев трябва да бъде сменен.„Анализът трябва да го прави друг министър. Да кажеш „Малшанс, ние тамън да го хванем и нашият агент го гръмна ..., възмути се Петков. Според него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод.Петков посочи, че е работа на премиера Бойко Борисов и на парламентарното мнозинство да изберат наследник на Валентин Радев, но на шега предложи прима балерината Маша Илиева.", "date": "2018.06.10", "title": "Румен Петков: Убиецът на Владимир Пелов е агент на МВР"}
{"url": "https://offnews.bg/kultura/preporachvame-vi-nito-valk-nito-kuche-v-dom-na-kinoto-682262.html", "text": "Днес от 19:00 часа в Дом на киното ще се прожектира английският филм \"Нито вълк - нито куче\".Лентата е по едноименния роман на Кент Нърбърн и проследява пътешествието на писател, отведен в сърцето на съвременния индиански живот по земите на Северна и Южна Дакота.Писателят Кент получава странно обаждане от внучката на 95-годишен старейшина от племето Лакота на име Дан и решава да пропътува хиляди мили през северните равини на Америка до индианския резерват, за да се срещне с него.Дан живее в схлупена барака на един хълм, придружаван единствено от своите верни спътници – кучето му, близък приятел на име Гроувър и неговьата внучка Уинона , която е изключително подозрителна по отношение намеренията на белия мъж, дошъл на техни земи. Потопен в индианската култура и думи на Дан, Кент е на път да разкаже велика история или да се откаже от най-важната книга, която някога е писал.От 19:30 в Народен театър ще се играе постановката \"Две\", посветена на 120 годишнината от рождението на Елисавета Багряна и 125 годишнината от рождението на Дора .Повече информация за събитието можете да намерите .", "date": "2018.06.10", "title": "Препоръчваме ви: 'Нито вълк - нито куче' в Дом на киното"}
{"url": "https://offnews.bg/sviat/kim-chen-un-pristigna-v-singapur-tramp-leti-kam-sreshtata-682344.html", "text": "Севернокорейският лидер Ким Чен-ун пристигна в Сингапур, където на 12 юни ще се срещне с президента на САЩ Доналд Тръмп, предаде ДПА, позовавайки се на сингапурски медии.Ким е кацнал на летище \"Чанги\" в 14,38 часа местно време (6,38 по Гринуич) с полет на авиокомпания \"Еър Чайна\" и е бил откаран в хотел \"Сейнт Реджис\", съобщи телевизия Чанъл нюз Ейша, цитирана от БТА. Тръмп се очаква да пристигне след няколко часа. Той потегли за Сингапур от Квебек, Канада, където участва в среща на върха на Г-7. Дългоочакваната среща на двамата лидери ще се състои в хотел \"Капела\" във вторник сутринта местно време (в нощта на понеделник срещу вторник българско време).За първи път севернокорейски лидер ще се срещне с действащ американски президент. Разговорите ще са насочени към постигане на споразумение за премахване на ядрените оръжие на Северна Корея срещу облекчаване на икономическите и дипломатически санкции срещу Пхенян.", "date": "2018.06.10", "title": "Ким Чен ун пристигна в Сингапур, Тръмп лети към срещата"}
{"url": "https://offnews.bg/obshtestvo/izpiti-po-anglijski-i-biologia-v-sofijskia-universitet-682229.html", "text": "Приемни изпити по английски език и по биология провежда днес Софийският университет.Първият - по английски - започва в 9 ч., биологията е от 14 ч.Изпитът по английски език е писмен и включва диктовка, тест с 4 компонента и кратко съчинение. Продължава общо 4 часа.Диктовката проверява доколко кандидатът възприема и разбира английската реч и владее основите на правописа на езика. С теста се проверяват знанията по лексика и граматика и уменията им да разбират езика при четене. Със съчинението се проверява способността на кандидата да се изразява писмено на английски език. То е по зададена тема с възможност за избор между два варианта.Изпитът по биология е писмен, в две части с обща продължителност от 4 астрономически часа.Първата част е от 30 тестови задачи, включващи материал от VIII, IX и X клас. Задачите са със структуриран отговор - множествен избор с четири дистрактора (неправилни, но правдоподобни отговори) и единствен верен отговор. Задачите показват фактически знания по биология и основни логически и аналитични умения.Втората част е развиване на тема от учебния материал от IX и X клас. Тематичната част трябва да бъде разработена в рамките на училищния курс по биология. При оценяване на писмените работи ще се имат предвид следните критерии: вярно, точно, логично и изчерпателно представяне на биологичния материал; начин на интерпретиране на учебното съдържание и възможности за анализиране и съпоставяне на съществени факти; изчерпателно излагане и аргументиране на знанията; владеене и правилна употреба на биологичните термини; обща биологична и езикова култура на кандидата.", "date": "2018.06.10", "title": "Изпити по английски и биология в Софийския университет"}
{"url": "https://offnews.bg/obshtestvo/sv-timotej-lekuval-bolesti-i-maki-682087.html", "text": "Църквата почита днес Св. свещеномъченик Тимотей, епископ Пруски. Св. Тимотей бил епископ в Пруса (днес Бурса, в Турция). Освен голяма душевна чистота, Бог му дал дар на чудотворство, с което лекувал людските болести и мъки. Във времето на император Юлиян Отстъпник (361-363 г.) св. Тимотей за ревностно разпространение на християнството бил хвърлен в тъмница. Християните и тук го посещавали, за да чуят мъдра поука от своя архипастир. Като узнал това, Юлиян заповядал да му отсекат главата.Душата му отлетяла при Бога, а останали чудотворните му мощи, за да помагат на човеците и да явяват Божията сила.", "date": "2018.06.10", "title": "Св. Тимотей лекувал болести и мъки"}
{"url": "https://offnews.bg/izvan-terena/v-meksiko-ritat-naj-seksapilnata-sinoptichka-za-kasmet-682348.html", "text": "Мексиканката Янет Гарсия отново влезе в радара на световните медии.Атрактивната брюнетка представя прогнозата за времето в една от местните телевизии и носи гордо титлата \"Най-сексапилна синоптичка в света\". С наближаването на Мондиал 2018 тя се настрои на футболна вълна и предложи на шега на двама свои колеги от спортната редакция да я \"ритнат\" по дупето за късмет на \"ацтеките\" в Русия.Спортния експерт Енрике Бермудес и друг от нейните колеги в телевизията - Хорхе Ван Ранкин, не се нуждаеха от дълго убеждаване и изпълниха странния ритуал.Мондиал 2018 в Русия ще се проведе от 14 юни до 15 юли, а Мексико започва участието си на 17 юни срещу световния шампион Германия. Останалите съперници на \"ацтеките\" в групата са Швеция и Южна Корея.", "date": "2018.06.10", "title": "В Мексико ритат най-сексапилната синоптичка за късмет"}
{"url": "https://offnews.bg/futbol/asove-na-tcska-prevzeha-mediite-v-evropa-682346.html", "text": "Днес европоейските медии обърнаха немалко внимание на две от звездите на ЦСКА. Капитанът на \"червените\" Божидар Чорбаджийски получи доста сериозно признание от \"Footmercato.net\". Сайтът постави българския национал в идеалната единайсеторка на талантите от Източна Европа, които могат да разтърсят трансферния пазар.\"Представи се солидно в мачовете на националния си отбор от квалификациите за Мондиал 2018, където България беше в група с Франция. Чорбаджийски е сред обещаващите играчи на родината си.Незаменим за клубния си отбор ЦСКА през последните две години, 195-сантиметровият защитник е истинска скала в единоборствата. Вече има пет мача за България и е едно обещание за бъдещето на националния си тим.Качествата му не са тайна за скаутите в Европа и вече се говори за интерес от Аякс и Трабзонспор\", пише френското издание.В същото време стана ясно, че нападателят Фернандо Каранга може да направи огромен скок в кариерата си, ако бъде продаден на финалиста за Лига Европа Олимпик Марсилия. За тази възможност споделя френският локален вестник \"Ла Прованс\", който е вътре в кухнята на гранда от Южна франция.Основна цел на французите за таран през новия сезон е звездата на Ница Марио Балотели. Ръководството на клуба е предприело сериозна атака в желанието си да си осигури подписа на 27-годишния италианец. Преговорите обаче се очертават като много тежки със самия Балотели и известния му агент Мино Райола.От Ница не са съгласни да се разделят с тарана. Очаква се скоро отбора да бъде поет от Патрик Виейра, който е играл заедно с Балотели в Интер и Манчестър Сити и може да го убеди да остане още година на Лазурния бряг.Резервният вариант на Марсилия се казва Фернандо Каранга. Бразилецът все още се възстановява от контузия, но категорично отказва да се върне в София и да започне подготовка с \"червените\".Каранга очаква със затаен дъх развитие по казуса \"Марсилия\", но дори и да не му се отвори парашутът, той предпочита да се върне в Бразилия, където интерес към него има грандът Коринтианс.", "date": "2018.06.10", "title": "Асове на ЦСКА превзеха медиите в Европа"}
{"url": "https://offnews.bg/obshtestvo/tri-bala-valni-v-moreto-temperaturite-padat-malko-682330.html", "text": "До обяд над по-голямата част от страната днес ще е слънчево, повече облаци ще има в Западна България, където по-късно ще вали и гърми. Възможни са и градушки. Температурите слабо ще се понижат, максималните няма да надхвърлят 30 градуса, според прогнозата на НИМХ.Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26 градуса, а сред вълните от 3 бала термометрите ще се качат до 25 градуса. Краткотрайни бури ще има в планините в Западна и Централна България, слънчево ще е в масивите в източната част от страната. Максималната температура на 1200 метра ще е около 20, а на 2000 метра – около 13 градуса. В началото на новата седмица предстои затопляне, но времето остава непостоянно. ", "date": "2018.06.10", "title": "Три бала вълни в морето, температурите падат малко"}
{"url": "https://offnews.bg/obshtestvo/sv-sinod-ohridskata-arhiepiskopia-e-uchredena-kato-balgarska-682349.html", "text": "Преди 1000 година Охридската архиепископия е била учредена като Българска, заявява в свое послание Св. Синод на Българската православна църква по повод 1000-годишнината от учредяването на Охридската архиепископия. То бе прочетено днес след тържествената св. Литургия в храм \"Св. Александър Невски\" в София. Патриаршеското и синодално послание посочва отправените към БПЦ „незаслужени упреци, достигащи до обвинения в предателство“, заради отказа ѝ да участва в тържествата, проведени в края на май в Охрид. Този отказ предизвика и протест пред синодалната палата в София, по време на който прозвуча дори искането специалните служби да проверят дали БПЦ не действа като държава в държавата под влиянието на чужди държави и под чужд диктат. Протестиращите призоваха патриарх Неофит да свика извънредна сесия на синода, която да ревизира решението. В посланието днес се казва: През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви. Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия да приеме ролята на нейна майка-Църква, и така най-сетне да бъде уреден каноничният статут на Църквата в днешна Македония. Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос.Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос.Същевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква. Във връзка с всичко това, с архипастирска загриженост по повод създалата се ситуация и с чувство за отговорност към богозаповяданото единство на цялата света Православна църква, но и с църковна и народностна памет и вярност към историческата истина за древния Охридски престол, се обръщаме към всички вас с настоящето си послание, в което отговорно заявяваме и припомняме:1. Историята на Архиепископската катедра на древния и прославен в църковното минало Охрид е органична, безусловна част от историческата приемственост на родната ни Българска Православна Църква – Българска Патриаршия, както е записано и в приетия и утвърден от Шестия църковно-народен събор (2008 г.) неин Устав, където четем:„Самоуправляващата се Българска православна църква – Българска Патриаршия е правоприемник на Плисковската архиепископия, Преславската патриаршия, Охридската архиепископия, Търновската патриаршия и Българската екзархия. Тя е единна и неделима”.2. Такава е била – по Божия воля – историческата съдба на родната ни Православна църква, такива са фактите от хилядолетната, но и превратна българска история, и те не могат да бъдат променени и изопачени, независимо от конюнктурата на деня. Историческите извори и църковната ни памет ясно свидетелстват, че при основаването си през 1018 г. – в тъжната година на изгубването на българската държавна самостоятелност, покорилият България ромейски император Василий II учредява в Охрид не друга, а тъкмо Българска архиепископия, каквато тя остава до самото си закриване през 1767 г. – седем столетия и половина след своето учредяване. Този е бил начинът, по който императорът, останал в историята ни с прозвището „българоубиец”, е желаел да съхрани сред нашите предци паметта за тяхното славно и героично минало като Църква и като държава, както е ясно засвидетелствано и в грамотите, с които той учредява Охридската юрисдикция:„Постановяваме, – четем във втората от тези грамоти – щото сегашният светейши архиепископ да притежава и управлява всичките български епископства, както и всички други градове, които под властта на цар Петър и на Самуил се притежаваха и се владееха от тогавашните архиепископи… Защото, дори и да станахме владетел на тази страна (т. е. на България), ние запазихме непокътнати нейните права, като ги потвърдихме с наши хрисовули и сигилии”.3. С това държавническо решение на императора Охрид – градът на българския и славянски просветител и Чудотворец Климент, където в дните на равноапостолния наш покръстител св. Борис I Михаил е процъфтявала дивна епископия и е работила една от първите български и славянски книжовни школи, е утвърден тогава като нова българска столица на духа, определена да пази, макар и частично, българската църковна и народностна памет. Затова и всички предстоятели на Охридската църква в дългите години на нейното съществуване изрично са добавяли в титлите си и титлата „Български” – защото такава е историята на тази църква и с това съзнание тя е живяла до самия край на насилствено прекъснатия си през 1767 г. живот. Затова и по-късно – в годините на възкресяването на българския дух – началото на организираното движение за завръщане на църковната ни самостоятелност е поставено тъкмо в Охрид, а дейците на църковната ни независимост настояват за възстановяване на Православната ни църква като приемник едновременно на Търновската патриаршия и на Охридската архиепископия. Защото тази памет е памет българска и тя ще остане такава както в Българската екзархия, така и във възстановената Българска патриаршия, която и до днес остава вярната духовна майка и кърмилница на поверения ѝ от Бога народ.Братя и сестри,Историческите съдбини на земите, в които по Божия воля всички ние живеем, и на християните, обитавали и обитаващи и днес този регион, са сложни и превратни. Днес на Балканите съществуват съвсем различни в сравнение с далечното минало държавни и църковни реалности. Вследствие от различни обществено-политически процеси в този регион през годините са утвърдени нови държави и нови поместни Православни църкви – приемници на една или друга, съществувала в миналото църковна юрисдикция. Онова обаче, което продължава и днес да обединява всички нас – без изключение – е нашата от Христа Иисуса поверена ни спасителна православна християнска вяра. Онова, което и днес продължава да ни сплотява в едно, е единството ни в богочовешкото Тяло на светата и мъченическа Православна църква.Това беше и причината и главната наша подбуда Светият Синод на Православната ни църква да приеме предложената му от македонска страна роля на посредник, който да предприеме необходимите и възможни стъпки и действия пред останалите братски Православни църкви за уреждането на каноническия църковен статут на Православната църква в Република Македония, която повече от половин столетие страда от наложената ѝ църковна изолация. С този мотив и с това намерение възприехме в края на ноември 2017 г. и пристигналото от Република Македония желание и предложението да поемем върху си бремето на посредничеството за уреждане статута на Православната църква в тази страна. Което намерение обаче по никакъв начин не може да предполага каквото и да било нарушаване на вековните правила в Църквата.Като поставени от Господа епископи в Неговата Църква ние сме готови и днес да сторим всичко, което е по силите ни и което е в съгласие със свещените канони на светата Църква, за да подпомогнем нашите православни братя в днешна Македония – в съгласие с изричната и ясно изразена воля и на останалите братски Православни църкви. При все това обаче имаме и задължението да пазим вярно не само истините и свещените канони на светото Православие, но също и паметта на тази света Църква, за която Господ Бог ни е поверил да се грижим духовно днес – за нейната история, за нейната приемственост и за нейното настояще и бъдеще. Защото това изисква от нас паметта ни за всички наши, родили ни в Господа, приснопаметни, славни и достохвални предци – предстоятели на Българската православна църква и благоверни наши владетели от миналото, духовници и книжовници, и на всички онези, които през вековете са отдали живота си, за да я има България – заедно с нейната държава и с нейната автокефална Православна църква.Затова в този ден, когато Църквата ни чества паметта на всички от века просияли светци от българския род, се обръщаме към всички наши верни чеда – в Родината ни и далеч от нейните предели, с архипастирско послание за мир и радост в Светия Дух, като призоваваме всички към вярност на светото Православие и на светата Христова Църква – на нейните божествени догмати и нейните, изковани със съизволението на Светия Дух свещени канони, но вярност още и към изкованата с толкова много труд и кръв Църква и държава, които нашите предци ни завещаха и с чиято историческа памет ни повелиха да не правим никакви компромиси, но да я пазим за поколенията – за да го има народът ни и занапред, за да пребъде България.Бог на мира и любовта, общението в Светия Дух и молитвите на всички светци от българския род да бъдат неизменно с нас: с нашия православен народ, с неговата вековна държава и с неговата от Бога дарувана му света Православна църква!", "date": "2018.06.10", "title": "Св. синод: Охридската архиепископия е учредена като Българска"}
