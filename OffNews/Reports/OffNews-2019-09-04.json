{"url": "https://offnews.bg/zdrave/za-kogo-e-opasna-niskovaglehidratnata-dieta-710617.html", "text": "Нисковъглехидратната (кето) диета може да предизвика неалкохолна мастна чернодробна болест (НМЧБ), при която се натрупва мастна тъкан в черния дроб. Това има сериозни последствия като цироза и рак на черния дроб, се твърди в статия публикувана в сайта на медицинското училище към Университета на Южна Калифорния (USC) САЩ, цитирана от \"Аргументи и факти\".По последни данни от НМЧБ страда една четвърт от населението по света и до 35% от жителите на промишлено развитите страни.„По-рано повечето ми пациенти бяха диагностицирани с хепатит С, сега по-голямата част от тях страдат от мастна болест на черния дроб“, казва Уго Росен, специалист по болестите на черния дроб, декан на медицинския факултет на USC. По думите му основна причина за това е наднорменото тегло, което се превръща в бич за здравето на хората.По правило повечето от хората, които имат наднормено тегло, се опитват да го нормализират с популярната напоследък кето диета. При нея има рязко ограничаване на въглехидратите, храните, съдържащи протеини се консумират умерено, а потреблението на мазнини се увеличава.Това принуждава организма да използва като основен източник на енергия мазнините, а не въглехидратите, които се преработват в глюкоза, твърди ученият.„Ако човек с НМЧБ премине на кето диета, може да получи сериозни усложнения“, казва Росен – \"Пациентите с тази диагноза са двойно по-застрашени от смърт от инфаркт или инсулт. Освен това има повишен риск от развитие на рак на черния дроб, дори при отсъствие на цироза.“Авторите на изследването препоръчват балансирана диета, която включва продукти с високо съдържане на фибри, плодове, зеленчуци, риба, постно (немазно) месо, орехи, яйца, семена и нерафинирани масла. Рафинираните продукти се изключват, тъй като може да предизвикат повишаване на холестерола и възпаление на черния дроб.Особено опасен за пациентите с това заболяване, по думите на д-р Росен е алкохолът. Дори ограничена консумация (10-20 г за жените и от 10 до 30 г при мъжете) може да създаде проблем, твърди ученият, като се позовава на скорошно изследване на свои корейски колеги, в което са участвали 60 000 души с неалкохолна мастна чернодробна болест.", "date": "2019.09.04", "title": "За кого е опасна нисковъглехидратната диета?"}
{"url": "https://offnews.bg/kultura/kasometrazhnite-filmi-ot-7-se-sastezavat-za-zlatna-roza-710620.html", "text": "Всеки един от седемте късометражни филма, създадени като вдъхновение от града на тепетата Пловдив и обединени в един пълнометражен филм-омнибус „7“, е селектиран в състезателната програма за най-добър късометражен филм на предстоящия 37-ми Фестивал на българския игрален филм „Златна Роза“.Филмите, създадени от седем режисьорски екипа от младото поколение в българското кино, изследват какво се случва в душите на седем персонажа в красивия и старинен град Пловдив.Режисьорите Ралица Петрова (“Better nature”), Христо Симеонов („Нина”), Димитър Кутманов („Дом”), Любомир Младенов („Съвсем като мен”), Павел Г. Веснаков („Химера“), Николай Тодоров („Изчезващ вид”) и Петър Вълчанов и Кристина Грозева („Дует”) разказват във филмите си истории за порастването, за втория шанс, за мечтата за по-добър живот, разкази за намирането на себе си в другия и за намирането на пътя, по който да живееш.Късометражните филми бяха заснети в Пловдив през 2018 година като част от артистичната програма на Пловдив - Европейска столица на културата 2019 на емблематични места като ЖП гарата, Централната поща, стара сграда в „Тютюневия град“, островът Адата, паметника Альоша, улички из стария град, старинни ателиета и антикварни магазини и са реализирани с подкрепата на общинска фондация „Пловдив 2019“ и със съдействието на различни организации, множество доброволци и спомоществуватели от града.Като пълнометражен филм проектът „7“ имаше своята специална премиера в Пловдив през април 2019 г., когато изпълни с публика и двете зали на кино Лъки Дом на Киното.37-мият Фестивал на българския игрален филм „Златна Роза“ ще се проведе от 27 септември до 4 октомври 2019 г. във Варна.", "date": "2019.09.04", "title": "Късометражните филми от „7“ се състезават за Златна Роза"}
{"url": "https://offnews.bg/112/25-poveche-pozhari-tazi-godina-zaradi-zhegata-710624.html", "text": "Покрив на жилищна сграда е горял в Бухово, хората са евакуирани и няма пострадали. От началото на тази година до момента са възникнали 27 813 пожара. Службите са реагирали на 10 хил. аварийно-спасителни операции. Пострадали са 194 души, а са загинали 89. Спасените човешки животи са 447. Това заяви директорът на „Пожарна безопасност и защита на населението” (ГДПБЗН) главен комисар Николай Николов, цитиран от БНР. По думите му пожарите у нас са се увеличи с 25% спрямо същия период от миналата година, а причината за това са главно климатичните условия – високи температури и ниска влажност. Огънят е унищожил около 24 хил. дка декара горски масиви, а от вътрешното министерство отчитат и повишение на финансовите средства, изразходвани за справяне с пожарите. ", "date": "2019.09.04", "title": "25% повече пожари тази година заради жегата"}
{"url": "https://offnews.bg/ikonomika/cheshkiat-premier-babish-potvardi-folksvagen-otiva-v-turtcia-710616.html", "text": "Фолксваген планира голяма инвестиция в Турция, заяви чешкият министър-председател Андрей Бабиш, пише \"Дойче веле\".Той направи това изявление на вчерашната пресконференция след срещата си с турския президент Ердоган в Истанбул и с него даде да се разбере, че България - друг основен претендент - няма шансове. „Чешката република е важен производител на авточасти. В това отношение ние имаме лидерска позиция и със сигурност бихме искали да си сътрудничим\", каза Бабиш.В същото време, преди дни агенция Ройтерс съобщи, че Турция има добри шансове за новия завод на германския автомобилен гигант, като се позова на вътрешни неназовани източници от \"Фолксваген\". Същите източници твърдят, че автомобилният концерн от Волфсбург вече е почти готов да инвестира 1 милиард евро в тази страна. Разговорите понастоящем били свързани с един специален данък за автомобилите, който е валиден в Турция. Етапът на избор на държава вече бил отминал.Фолксваген месеци търсеше площадка за новия си завод, а България дълго време беше смятана за една от дестинациите с най-големи шансове за успех.Решението да се строи в Турция е политически оспорвано, напомня \"Дойче веле\". ЕС обвинява Ердоган, че орязва свободата на словото и правото на демонстрации. Фолксваген знае за тези недостатъци, но възразява с аргумента, че Турция вече от години е кандидат за членство в ЕС.", "date": "2019.09.04", "title": "Чешкият премиер Бабиш потвърди: Фолксваген отива в Турция"}
{"url": "https://offnews.bg/politika/sds-se-registrira-v-tcik-podkrepia-fandakova-v-sofia-gerb-vrashta-zh-710623.html", "text": "СДС внесе в ЦИК документите си за регистрация на местния вот, председателят на партията Румен Христов даде списъци със 7558 подписа. От партията подписаха споразумение с ГЕРБ за подкрепа по места. Карлово е важен град за нас. Господин Кабаиванов е заместник-председател на партията, той беше и председател на СДС, държим и той ще получи подкрепа. Там сме в коалиция с политическа партия ГЕРБ като нашият кандидат ще бъде единствен от тази коалиция, каза ХристовНие категорично ще подкрепим госпожа Фандъкова. Няма да имаме наш кандидат, добави Румен Христов.Където не постигнат съгласие за обща кандидатура, ГЕРБ и СДС ще водят толерантна кампания помежду си, а при втори тур ще подкрепят достигналия балотаж. ", "date": "2019.09.04", "title": "СДС се регистрира в ЦИК, подкрепя Фандъкова в София, ГЕРБ връща жеста в Карлово"}
{"url": "https://offnews.bg/temida/zhandarmeria-pred-tetc-bobov-dol-mosv-zapochna-proverki-na-tcentralit-710622.html", "text": "Пред сградата на ТЕЦ \"Бобов дол\" има жандармерия, започнаха проверките на Министерството на околната среда и водите по разпореждане на главния прокурор Сотир Цацаров, съобщи Дарик. Поводът е постъпилият сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества.По-рано днес от прокуратурата съобщиха, че  да започне внезапни проверки в „Топлофикация – Перник“ АД, ТЕЦ „Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД.Указано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците. ", "date": "2019.09.04", "title": "Жандармерия пред ТЕЦ Бобов дол, МОСВ започна проверки на централите на Ковачки"}
{"url": "https://offnews.bg/tenis/federer-grigor-beshe-mnogo-soliden-sazdade-mi-seriozni-problemi-s-ri-710629.html", "text": "Швейцарската легенда в мъжкия тенис Роджър Федерер не спести похвалите си по адрес на Григор Димитров след 1/4-финалната среща помежду им в турнира от Големия шлем US Open.Българинът победи Маестрото с 3:6, 6:4, 3:6, 6:4, 6:2. На пресконференцията след двубоя Федерер направи анализ на срещата и обясни ситуацията, заради която беше принуден да поиска медицинско прекъсване.\"Нуждаех се от интервенция в гърба и врата. Просто трябваше да опитам да го разтрия, да го освободя и да видим дали ще е по-добре. Но това е моментът на Григор, не моментът на моето тяло.Григор беше много солиден от основната линия. Миксираше играта добре, което ми създаде много проблеми с ритъма. Така и не успях да се почувствам комфортно от основната линия. Това е елемент, в който съм доминирал в предишните ни мачове. Днес случаят не беше такъв, той свърши добра работа там.Разочарован съм, че турнирът за мен свърши, защото чувствах, че играя добре след малко по-трудния старт. Това е пропусната възможност, до известна степен, защото водех в резултата, щях да имам и два дни почивка. Нещата изглеждаха добре.\"Планирам да играя на \"Лейвър Къп\", след това Шанхай, Базел и може би Париж и Лондон. Нямам кристална топка, вие имате ли? Няма как да знам дали ще спечеля още трофеи от Големия шлем. Надявам се, разбира се. Все още мисля, че сезонът е позитивен. Сега съм разачораван, но ще се оправя. Всичко ще бъде наред\", каза Федерер.", "date": "2019.09.04", "title": "Федерер: Григор беше много солиден, създаде ми сериозни проблеми с ритъма"}
{"url": "https://offnews.bg/drugi/natcionalite-ni-po-basketbol-na-kolichki-i-vdahnovenieto-koeto-te-ost-710603.html", "text": "Преди месец група момчета, заедно с техния екип, накараха феновете на баскетбола и всички българи да почувстват гордост, като показаха как трудът и най-вече волята за живот и победа винаги се възнаграждават.Националният отбор на България по баскетбол на колички спечели първия официален мач в историята си. В зала \"Триадица\", която буквално се пръскаше по шевовете, момчетата ни, водени от Владимир Искров и Маргарита Маринкова, се наложиха над Унгария с 50:33 в откриващия ден на европейското първенство - дивизия С.След успеха последва много равностоен мач, по време на който малко не достигна на момчетата ни да направят обрат срещу силния отбор на Чехия. Те имаха шанс да се върнат в мача след 21 точки разлика на почивката, но загубиха с 37:46.Българите завършиха своето дебютно участие в Европа на шеста позиция в групата, като отстъпиха пред отбора на Ирландия с 38:61 точки.Със своята изява обаче те спечелиха много повече – сърцата на публиката, уважението на международната общност и най-вече станаха пример за подражание, показвайки на други хора с двигателни проблеми колко важно е да продължаваш да се бориш, за да чуеш българския химн, който звучи в твоя чест.Именно тяхната история ме накара да поискам да разбера повече и дори за един час да бъда част от техния изключително сплотен отбор, в което се убедих сама още преди да вляза в баскетболната зала.Все още не се бяхме срещнали, когато забелязах как половин час преди тренировката им, момчетата се събират, прегръщат се с треньора, усмихват се и задружно поемат към залата. Духът бе много приповдигнат, а половината от момчетата вече бяха на терена още преди загрявката. След няколкоседмична почивка, сякаш най-накрая бе дошъл моментът, в който отново да бъдат заедно. Това ги прави щастливи и си личи. Тренировката започна, всички застанаха в кръг и задружно се поздравиха – една от традициите им, които винаги правят.Докато загряваха, успях да открадна малко време, в което да поговоря с треньора на отбора Владимир Искров и капитана Николай Ваклинов, за да разбера повече както за подготовката, така и емоциите от изминалите дни.\"Дебютът ни на Европейското първенство беше много голям успех. Не очаквахме, че ще има толкова много хора и такъв голям интерес от случващото се с отбора\", говори за изминалите месеци Искров.\"Началото на този спорт беше дадено през 2009 година в България, когато създадохме и първия клуб \"София-Балкан\". Националният отбор се сформира преди 2 години, като тазгодишното домакинство на Европейското първенство е голям успех и голяма радост за спорта на колички в Европа, защото присъединяването на всяка една държава към тази дейност е изключително постижение. Към момента в 27 държави в Европа имат официално национални отбори, но почти във всяка една европейска държава има такъв отбор\", разказва той за баскетбола на колички като добавя, че отбори като нашия са добър пример за други държави, които тепърва прохождат в този спорт.В своята кариера на треньор Владимир преминава през обучението на всяка една възраст, като добавя, че да бъде треньор на отбора ни по баскетбол на колички е най-вече негова кауза. \"Важно е да развиваме този вид баскетбол, защото разликата между конвенционалния баскетбол и този не е голяма. Техниката, тактиката, отношенията в отбора и всичко, което се касае до един отбор, е същото. Единствената разлика е, че тук хората са на колички\", разказва той, но добавя, че има нещо, което ги отличава.\"Може би сме по-сплотени като дух и отношение. Единни сме. Няма негативни мисли и емоции, въпреки, че всеки има своите проблеми. Момчетата са позитивни помежду си и винаги се опитват да си помагат един на друг\".По думите му по време на Европейското първенство, отборът ни е показал много добра игра, въпреки факта, че няма опит. Говорим си за подготовката преди големия форум, която безспорно е била по-интензивна от обикновено.\"Направихме около 2 седмици подготовка преди Европейското. Бяхме на лагери в Габрово, където изиграхме четири контролни срещи. Може би ни трябваше още една седмица и две контролни срещи, за да можем да победим още един отбор, тъй като бяхме много близо до победата над Чехия. Не ни достигна малко, но не смятам, че това е най-важното\", споделя Искров, като изтъква, че плюсовете от изява като тази са най-вече, че спортът започва да се развива и други клубове от страната проявяват интерес към него.Да бъдеш треньор изисква много – да си психолог, приятел, учител и да помагаш на останалите. Може би най-трудният момент е този, в който искаш да бъдеш на терена с момчетата, но си отстрани и знаеш, че не всичко зависи от теб.По време на мачовете от Европейското Искров има и такива моменти.\"Много е трудно за един треньор. Трябва да започнем от факта, че много малко от момчетата са играли баскетбол преди да претърпят инцидент. Дори тези, които са играли, не са го правили на толкова високо ниво. Изискват се много нерви, усилия и спокойствие. Случва ми се и да изпусна нервите си, особено в ситуации, които сме тренирали многократно, а отново грешим\", разказва Владимир.Пример дава с мача с Чехия, по време на който отборът ни 7 пъти изпуска под коша от ситуации, които са тренирани многократно.\"Знаехме, че тези ситуации ни носят резултат, но под коша пропускахме. Отдавам това на недостатъчния ни опит, липсата на достатъчно тренировки и наши грешки, които вече анализирахме\", казва Искров и допълва, че през цялата подготовка са получили огромна подкрепа от момичета от Националната спортна академия, които са помагали за възстановяването на момчетата.Владимир споделя, че работата му с този отбор го изгражда като човек. \"Започнах да работя с тях през 2011 година. Това, което ми е дал този спорт, е много повече от това, което аз съм му дал. Тук всички имаме специални отношения помежду си\".Преди мачовете за момчетата е най-важно да се фокусират върху целите за отделния мач и противник. \"Ако искаме да имаме резултати, не можем да даваме много голяма воля на емоциите. Разбира се, в даден момент това е неизбежно, именно поради малкия ни опит\", споделя треньорът.Той определя класирането и самото участие като \"голям успех\". Успех за тях е, че имат записана победа и фактът, че международната федерация е впечатлена от атмосферата в залата и от дебюта на момчетата ни с победа, което е рядко срещано при дебютантите. Владимир си обяснява случилото се с огромното желание.\"Ние не гонихме медали. Въпреки това, човек трябва да използва всяка ситуация, в която има шанс за победа. Не можем да се сърдим на никого, а да се учим от грешките си\", допълни Искров.За Европейското първенство и повече за отбора разказва и капитанът на отбора Николай Ваклинов.Николай попада в отбора след като дълго време негов приятел и съотборник го убеждава, че трябва да започне. В детските си години и преди инцидента му, той тренира волейбол. Около една година той обмисля дали да не влезе в баскетболната зала. Спира го новото и непознатото, както и фактът, че не е минало много време от инцидента му. \"Беше ми притеснено, не ми се занимаваше и нямах желание\", споделя той.С първата тренировка обаче всички тези мисли изчезват и се появяват нови. За него вече е важно как да научи повече, как да стане по-добър, за да побеждава. Основен опит тогава трупа по-време на тренировки, тъй като състезанията са прекалено малко.Казва, че създаването на националния отбор е естествена стъпка за развитието на спорта. Самият той е избран за капитан, след като старият капитан се отказва. Тогава всяко от момчетата гласува анонимно, като избират Николай.\"Опитвам се да се грижа за момчетата. Владо има много работа и е нужен някой, който да му помага. Старая се да бъда този човек, като организирам момчетата, събирам ги, спазваме дисциплината. Надявам се да ми имат доверие\", споделя капитанът.По думите на Ваклинов тренировките преди Европейското са били доста натоварващи. Не ги определя обаче като \"труден момент\", защото преди всичко момчетата се забавляват в залата. \"Може да не сме най-силният отбор, но със сигурност сме най-забавният и сплотеният.Различно е, когато играеш за националния отбор. Няма да крия, че при откриването на Европейското се разплаках от вълнение, от гордост, от факта, че споделяме заедно този момент и сме в България, а не в друга държава“, разказва той за емоциите около изминалото първенство.Въпреки нервния старт, препълнената зала и подкрепата на всички много помагат на момчетата. \"В първия мач тръгнахме доста нервно, но се успокоихме на полувремето. Тогава всичко се нареди. Вълнувахме се много от победата. Обсъждахме го както в съблекалнята, така и в хотела. Говорихме кой какви емоции е изпитал, анализирахме мача\", разказва Николай.За мача с Чехия, Ваклинов казва, че отново са можели да победят. След няколко техни грешки и може би липса на малко късмет това не се случва. По думите му обаче чехите са ни подценили, което е можело да им коства доста.\"Нямахме какво да губим, отпуснахме се и играта потръгна. Много ни помогна публиката, която се радваше на всеки вкаран кош\".\"Ние излязохме без очаквания. Главната цел на този форум беше да се популяризира спорта и смятам, че успяхме да го направим. Бих казах на хората с увреждания, които все още мислят дали да влязат в залата, да го направят. Аз се опитвам да убедя всеки, който срещна. Ако съм успял да мотивирам някого, то това би бил по-голям успех от победата на Европейското\", споделя Ваклинов.Капитанът определя като голям плюс сплотеността на отбора. \"Опитвам се да говоря на момчетата по време на игра, да помагам на треньора, когато той не може. Отношението между играчите е много важно. Както и това с треньора. Мисля, че имаме всичко това. Ние сме много близки, шегуваме се помежду си и много си помагаме, което ни прави различни от останалите\".\"Занапред е важно за нас да се учим и да играем все по-добре, за да вдигнем нивото и да видим до къде можем да стигнем\", казва капитанът за бъдещите цели.Националния ни отбор по колички вече е извървял дълъг път. Може би най-важното нещо, което оставят след себе си, е вдъхновението. Нов отбор предстои да се открие и в Русе. След две седмици момчетата ни ще се състезават във Варна на международно състезание, което е на клубно ниво, а уикенд след това националният отбор ще играе на турнир в Гърция сред много силни конкуренти.", "date": "2019.09.04", "title": "Националите ни по баскетбол на колички и вдъхновението, което те оставиха"}
{"url": "https://offnews.bg/futbol/levski-shte-meri-sili-s-otbor-ot-oae-na-lagera-v-dobrinishte-710618.html", "text": "Левски намери интересен противник за контролна среща, която е планирана по време на почивката за националните отбори. \"Сините\" ще направят лагер в Добринище, а спаринг на 26-кратните шампиони ще бъде ФК Емирейтс от Обединени арабски емирства.Мачът ще e на 8 септември, неделя от 17.30 часа и ще се играе в комплекс \"Евима Спорт Център\" в Банско, съобщиха от клуба. Отборът на Левски пътува за Добрнище на 5 септември, четвъртък след сутрешната тренировка на тима на стадион \"Виваком Арена – Георги Аспарухов\". \"Сините\" ще останат в планинския курорт до 9 септември, понеделник.", "date": "2019.09.04", "title": "Левски ще мери сили с отбор от ОАЕ на лагера в Добринище"}
{"url": "https://offnews.bg/obshtestvo/politciata-shte-globiava-vseki-kojto-kara-elektricheska-trotinetka-na-710627.html", "text": "По закон електрическите тротинетки не могат да се движат по пътищата, заяви днес началникът на „Пътна полиция“ в София Любомир Костадинов.Водачите им ще бъдат санкционирани.Тези, които ги управляват, съответно се водят, че управляват нерегистрирано моторно превозно средство, каза пред БНР Костадинов.Новоизлезлите електромоторчета, моторетки, тротинетки вече са причина за редица инциденти, твърят от столичната пътна полиция.Все още не е уточнено дали ползвателите им имат право да ги карат по тротоарите.Костадинов призова тези, които карат тротинетки в София, да бъдат много внимателни.", "date": "2019.09.04", "title": "Полицията ще глобява всеки, който кара електрическа тротинетка на пътя"}
{"url": "https://offnews.bg/politika/ivancheva-shte-se-kandidatira-za-gradonachalnik-na-sofia-a-petrova-710632.html", "text": "Десислава Иванчева ще се кандидатира за кмет на София, а Биляна Петрова - за кмет на район Младост.Мандатоносител ще бъде Християндемократическата партия на България.Имаме само няколко дни да съберем 2 500 подписа, за да се регистрираме в ЦИК. Още от днес отваряме първите два събирателни пункта: на пазара в Младост 1 - до метростанцията и на метростанция „Сердика” - в подлеза, съобщи във Facebook страницата си Иванчева.Тя отправи молба към поддръжниците си за подкрепа: \"Без вас ние нямаше да съхраним силите, духа и желанието си да продължим битката за отвоюването на София и България от продажната олигархическа върхушка, която тотално се самозабравя, с всеки изминал ден и ни принуждава да търсим гражданска промяна отвътре – от общините, от парламента.\"\"Ние, двете „НЕпослушни”, въпреки че все още сме под домашен арест, бяхме помолени от будни граждани да продължим битката си за София и България, като се кандидатираме за управлението на София, за да завършим започнатото в Младост.“ – аргументира се Иванчева.", "date": "2019.09.04", "title": "Иванчева ще се кандидатира за градоначалник на София, а Петрова - за кмет на Младост"}
{"url": "https://offnews.bg/politika/fandakova-hvarli-rakavitca-kam-manolova-az-ne-se-otkazvam-kato-sresh-710619.html", "text": "Мога да покажа на Мая Манолова една по една новите 100 детски градини. Чух, че г-жа Манолова е питала къде са училищата и детските градини в кварталите. Тук са – в кварталите, заяви столичният кмет Йорданка Фандъкова, след като по-рано днес ИК издигна официално кандидатурата на бившия вече омбудсман за пост № 1 в столицата. До края на годината очаквам още 5 да бъдат завършени, строим общо 8 в момента и започваме още 9. Това е работа“, коментира Фандъкова, след проверка на дейности по енергийна ефективност в 79 училище „Индира Ганди“ в ж.к. „Люлин 7“.И аз съм срещала много трудности по пътя си, но не съм се отказвала, защото съм поела ясен ангажимент, каза още Йорданка Фандъкова.Тя допълни, че тази година ще бъдат открити нова спортна зала и кабинети в Първа английска езикова гимназия и още 5 други училищни сгради ще бъдат готови до края на годината. ", "date": "2019.09.04", "title": "Фандъкова хвърли ръкавица към Манолова: Аз не се отказвам, като срещна трудности"}
{"url": "https://offnews.bg/temida/prokuror-ot-vkp-se-e-samoubil-s-pistoleta-si-vkashti-710631.html", "text": "Прокурорът от Върховната касационна прокуратура Васил Миков се е самоубил в жилището си в София.Той се е прострелял със законно притежавания си пистолет.Днес в 15.35 ч. на тел. 112 е постъпил сигнал от член на семейството, че Васил Миков е намерен починал в жилището си, обявиха от пресцентъра на държавното обвинение.В жилището тече оглед, на място са изпратени прокурор и дежурен прокурор.През 1998 и през 1999 г. Васил Миков два пъти беше кандидат за главен прокурор.В медиите той е известен като един от най-големите критици на Никола Филчев, заради което тогавашният главен обвинител го изпрати в Кърджали.", "date": "2019.09.04", "title": "Прокурор от ВКП се е самоубил с пистолета си вкъщи"}
{"url": "https://offnews.bg/kultura/pochina-modniat-fotograf-pitar-lindberg-710635.html", "text": "Модният фотограф Питър Линдберг, чиято запазена марка бе драматичият черно-бял портрет, почина на 74-годишна възраст.Немският фотограф е починал във вторник, съобщи Би Би Си.През кариерата си Линдберг работи със списанията Vogue, Vanity Fair, Harper's Bazaar, The New Yorker.За септемврийското издание на Vogue той подготви с херцогинята на Съсекс Меган Маркъл съвместен проект под надслов „Сили за промяна“ - моделите в него са жени активистки, политици и актриси.Линберг предпочиташе да снима естествената красота на моделите. Пред Vogue той сподели: ", "date": "2019.09.04", "title": "Почина модният фотограф Питър Линдберг"}
{"url": "https://offnews.bg/zdrave/dietichnite-gazirani-napitki-sa-vredni-tvardiat-ot-szo-710626.html", "text": "Диетичните газирани напитки са вредни, твърдят експертите на СЗО, цитирани от MedikForum. Заключението е следствие от мащабно проучване с участието на 450 хиляди възрастни от 10 страни. Установено било, че ежедневната консумация на почти всички видове безалкохолни напитки повишава риска от преждевременна смърт. Особено застрашени се оказват хората, които консумират напитки с изкуствени подсладители.Тези безалкохолни традиционно се смятат за диетични, защото не съдържат калории. Експертите от Международната агенция по изследвания в областта на рака към СЗО в Лион твърдят, че изборът на чиста питейна вода е далеч по-мъдър.Според представители на агенцията увеличаването на данъците за производителите на този вид напитки, би довело до редуциране продажбите им, което от своя страна ще има добър ефект върху здравния статус на населението. Експертите припомнят, че диетичните напитки са точно толкова разпространени, колкото и безалкохолните с натурална захар.Наблюдението е продължило 16 години, авторите му са взели предвид всички възможни фактори, които влияят на риска от преждевременна смърт. Все пак експертите подчертават, че изследването е било с цел наблюдение и причинно-следствените връзки все още не са доказани.Не е категорично изяснено защо изкуствените подсладители имат негативно въздействие върху здравето. Напълно възможно е след консумацията им организмът да се чувства излъган и да се нуждае от порция истински калории, които си набавя във вид на нездравословни храни. Това води до постоянен ръст на нивото на кръвната захар, което създава условия за поява на метаболитен синдром.", "date": "2019.09.04", "title": "Диетичните газирани напитки са вредни, твърдят от СЗО"}
{"url": "https://offnews.bg/112/zadarzhaha-40-godishna-v-dvora-%d1%9d-kanabis-nad-3-m-710596.html", "text": "Канабис, отглеждан в частни дворове, откриха видински полицаи. Разследващите са иззели 132 растения; задържана е 40-годишна жена от село Връв, съобщи МВР. В хода на проведена специализирана полицейска операция, насочена срещу предотвратяване и разкриване на наркопрестъпления, служители на РУ-Видин извършили претърсване в два частни имота в село Връв, община Брегово. В дворното място на единия имот установили засадени 117 растения с височина от 60 до 330 см. При тестване на място с полеви наркотест листната маса индикирала на канабис. Процесуално-следствените действия продължили на друг адрес, там полицаите открили още 15 стръка с височина от 120 до 240 см.Обитателката на имотите – 40-годишна местна жителка, е задържана с полицейска мярка за срок до 24 часа. Случаят е докладван в Районна прокуратура-Видин.", "date": "2019.09.04", "title": "Задържаха 40-годишна, в двора ѝ - канабис над 3 м"}
{"url": "https://offnews.bg/volejbol/sarbia-spria-volejbolistkite-ni-na-evropejskoto-710634.html", "text": "Волейболистките от националния отбор на България приключиха на 1/4-финалите участието си на европейското първенство.Момичетата на селекционера Иван Петков бяха спряни от настоящия европейски и световен шампион Сърбия с 0:3 (19:25, 18:25, 26:28) в първия мач от 1/4-финалите на Евроволей 2019, игран зала \"Ататюрк\" в турската столица Анкара.Това а е най-доброто класиране за \"лъвиците\" от 2009 година насам. Сърбия пък продължава защитата на титлата си.Шампионките очакват на полуфиналите победителя от 1/4-финалния сблъсък между Италия и Русия, които играят по-късно тази вечер в Лодз (Полша).Над всички за българския тим бе капитанката Елица Василева с 18 точки (3 блока, 41% ефективност в атака и 55% позитивно посрещане), но и нейните усилия не бяха достатъчни.За сръбкините Тияна Бошкович заби страхотните 22 точки (2 блока, 3 аса и 50% ефективност в атака) за победата.", "date": "2019.09.04", "title": "Сърбия спря волейболистките ни на европейското"}
{"url": "https://offnews.bg/zdrave/nadnormenoto-teglo-na-18-g-povishava-riska-ot-infarkt-do-65-g-710593.html", "text": "Европейското дружество на кардиолозите констатира, че наднорменото тегло при младите мъже (18 г.) повишава риска от сърдечен пристъп до 65 години.В изследване, публикувано в Medicalxpress, д-р Мария Аберг от Университета в Гьотеборг (Швеция) твърди, че високият ИТМ (индекс на телесната маса) при младите хора е важен маркер за развитие на инфаркт в бъдеще, при голяма вероятност това да се случи до 65-годишна възраст.Връзката между наднорменото тегло при младите мъже и риска от инфаркт се запазва през целия живот.Изследването е проведено с участието на почти 1,7 милиона мъже. Наблюдението е извършвано в продължение на 46 години. За това време са били регистрирани над 22 хиляди сърдечни пристъпа. Средната възраст на пострадалите е 50 години.Вследствие на дългогодишното проучване учените установили, че при мъжете всички случаи на инфаркт са свързани с високия ИТМ на 18 години.Изводът на специалистите е, че по наднорменото тегло в млада възраст може достатъчно точно да се прогнозира бъдещ инфаркт.", "date": "2019.09.04", "title": "Наднорменото тегло на 18 г. повишава риска от инфаркт до 65 г."}
{"url": "https://offnews.bg/zimni/goliam-shampion-v-biatlona-e-otkrit-martav-710598.html", "text": "Трикратният олимпийски и петкратен световен шампион в биатлона от Норвегия Халвард Ханеволд е починал във вторник, съобщи норвежката ТВ2. Тялото на 49-годишния Ханеволд е бил намерено вчера сутринта в дома му Аскер, но причините за смъртта му не се съобщават. Ханеволд оставя вдовица с две деца.В кариерата си Ханеволд спечели олимпийската титла в индивидуалния старт на 20 километра в Нагано през 1998 година, както и златни медали със щафетата на Норвегия на 4 х 7,5 километра на игрите в Солт Лейк Сити през 2002 година и във Ванкувър през 2010 година.Той е един от най-успешните състезатели в този спорт в родината си, като започва активната си кариера едва 15-годишен. Спира със спорта през 2010 година и оттогава работи като коментатор за телевизия NRK.Новината за смъртта на Ханеволд потопи в скръб света на биатлона.\"Това е шок. Скоро се виждахме, той караше ски и изглеждаше съвсем здрав\", сподели шведът Бьорн Фери, който често е общувал с Ханеволд след прекратяването на активната му кариера.", "date": "2019.09.04", "title": "Голям шампион в биатлона е открит мъртъв"}
{"url": "https://offnews.bg/politika/parlamentat-prie-ostavkata-na-manolova-ombudsman-stava-diana-kovachev-710600.html", "text": "Обявявам оставката на г-жа Мая Божидарова Манолова като обмусман, обяви председателят Народното събрание Цвета Караянчева на днешното първо за есенната сесия пленарно заседание.Мястото на Манолова заема заместник-омбудсманът Диана Ковачева, която е бивш правосъден министър в правителство на Бойко Борисов.Ковачева ще изпълнява длъжността до избирането на нов национален омбудсман.Мая Манолова депозира оставката си като омбудсман в деловодството на Народното събрание на 3 септември 2019 г., за да се кандидатира за кмет на София.", "date": "2019.09.04", "title": "Парламентът прие оставката на Манолова, омбудсман става Диана Ковачева"}
{"url": "https://offnews.bg/leka-atletika/kitaj-garantira-che-samo-zheni-biagat-v-zhenskata-shtafeta-710602.html", "text": "Голям шум се вдигна около външния вид на две от участничките в една от женските щафети на 4 по 400 метра на националния шампионат на Китай. Лиао Менксю и Тон Женхуан изглеждат и звучат повече като мъже, отколкото като жени.В самия Китай се усъмниха в пола им и местните фенове са раздвоени за какво става въпрос - резултат от приема на хормонални препарати ли е това и генетична интерсексуалност.От местната федерация яростно отрекоха, че има пропуск и гарантираха, че двете спортистки са жени. Резултати от направените им изследвания и методи за установяване на пола обаче не бяха публикувани, което остави съмненията да витаят.Не за първи път в атлетиката възникват съмнения кой кой е. Най-известният случай е с южноафриканската звезда Кастер Семеня, която има забрана да участва наравно с жените.Неотдавна пък стана ясно, че кенийска бегачка е бегач, като това се установило след попадането й в затвора, където всички задържани минават през тест за пола.", "date": "2019.09.04", "title": "Китай гарантира, че само жени бягат в женската щафета"}
{"url": "https://offnews.bg/zdrave/svetoven-kongres-sabira-vodeshti-kardiolozi-v-sofia-710604.html", "text": "Двадесет и деветият Конгрес на Световното дружество на кардиохирурзите и гръдните хирурзи ще се проведе у нас от 5 до 8 септември, в НДК. Очаква се за форума да пристигнат близо 1500 специалисти по гръдна, съдова и кардиохирургия от цял свят.Председател на Организационния комитет на конгреса е проф. д-р Генчо Начев, директор на УМБАЛ „Св. Екатерина\". Регистрираните участници са от над 40 страни от целия свят. Сред лекторите са и 25 от най-изтъкнатите световни хирурзи от трите специалности.Сред обсъжданите теми ще бъдат новите технологии и иновациите в областта на кардиохирургията, спешната коронарна хирургия, гръдната и торакоскопската хирургии, неонаталната кардиохирургия, съдовата хирургия, предизвикателствата пред гръдната и сърдечната трансплантации 50 години след началото и др.Предвидена е съвместна сесия на съсловните дружества за ефективното взаимодействие в областта на новите медицински открития и практики.", "date": "2019.09.04", "title": "Световен конгрес събира водещи кардиолози в София"}
{"url": "https://offnews.bg/zdrave-i-krasota/koi-sa-liubimite-maski-za-litce-na-influensarite-710577.html", "text": "Маските за лице са чудесен начин за бързо и видимо подобряване на състоянието на кожата. Те могат да имат почистващи, хидратиращи и успокояващи свойства. Изборът на такъв тип продукти е толкова голям, че лесно може да се загубите. Ние ще се фокусираме върху два конкретни вида - отлепваща и такава с балончета. Какво характеризира всяка от тях?За какво служат маските?Като за начало, нека да изброим ползите, които носи тази козметика. Поставяме ги на лицето, за да осигурим на кожата голяма доза хранителни вещества за кратко време (обикновено 10-15 минути), благодарение на което тя е хидратирана, гладка и мека. Нито кремът, нито серумът могат да осигурят толкова интензивно действие при нужда. Много жени посягат към памучните, напоени с активни вещества, точно преди важно събитие, например за сватба, за незабавно прикриване на признаци на умора, придаване на сияние и енергия на тена. Има и такива, които предпазват от оксидативен стрес, вредни външни фактори, както и от бръчки. Можете да намерите богат избор от висококачествен асортимент на . Маски с балончета (кислородни)Истински хит през последната година са маските с балончета, известни и като кислородни. Те идват от Азия и придобиват огромна популярност сред инфлуенсърите, след което се превръщат в желани и от жените по целия свят. На първо място, продуктът изглежда доста нестандартен. След изваждане от опаковката (може да е под формата на крем или на памучен плат) се нанася по цялото лице и започва да се пени, наподобявайки нежни облаци. Това е така, защото при контакт с въздуха, съставките проникват в порите и действат като гъба, абсорбирайки натрупаните примеси, себум и остатъци от грим. Усеща се приятно гъделичкане. След отстраняване на пяната кожата остава чиста, подхранена, еластична и сияйна.Пилинг маска (отлепващи)Черните маски с активен въглен спечелиха одобрението на корейците и бързо станаха хит в целия свят. Те са безценни за премахване на черни точки и почистване на порите. Не забравяйте обаче, че тези лепкави и коригиращи козметични средства могат сериозно да увредят кожата ви, ако се използват неправилно. На първо място, преди прилагането на peel-off маската направете парна баня на лицето, като така ще се разширят мастните жлези. След това разнесете с четка, като избягвате зоната около очите и устата.Препоръчително е черното вещество да се прилага само върху Т зоната, т.е. мястото, където се срещат най-много черни точки. Дръжте продукта не повече от 10-15 минути, в противен случай ще се пресуши прекалено много, което ще затрудни отстраняването. Накрая забършете лицето си с хидратиращ тоник и намажете лек нежен крем (например с алое вера), който ще успокои всяко дразнене.Забележка: дерматолозите предупреждават да не се прилагат маски с въглен твърде често поради високия риск от раздразнение на лицето. Еластичната субстанция силно прилепва не само към черните точки, но и към кожата. Това впоследствие може да доведе до нарушаване на липидния слой, отслабване на защитните функции, както и алергии.И двата вида маски за лице перфектно подобряват състоянието на епидермиса при условие, че се използват правилно. Не забравяйте да ги нанасяте върху чиста кожа след премахване на грима. Не дръжте по-дълго от препоръчаното от производителя. Завършвайте процедурата с внимателно отстраняване на остатъците от продукта и прилагайте добър хидратиращ крем.", "date": "2019.09.04", "title": "Кои са любимите маски за лице на инфлуенсърите?"}
{"url": "https://offnews.bg/politika/maia-manolova-v-momenta-sofia-niama-kmet-a-izpalnitelen-direktor-ob-710599.html", "text": "\"София в момента няма кмет, а изпълнителен директор, който изпълнява решенията на един солиден приятелски кръг\", каза Мая Манолова на церемонията, на която .\"Кандидатирам се, защото можем да се преборим с това\", заяви тя.Довчерашният омбудсман подчерта, че може да се изправи срещу този режим и добави, че основната вина за състоянието на столицата е на ПП ГЕРБ, която в схеми управлява града вече 14 години. \"В София само акулите се чувстват в свои води. Затова виждаме перките им в града ни\", добави Манолова. Тя отново спомена, че е преследвана от сутрин до вечер. \"Така поръчителят показва истинското си лице\", каза тя.Манолова обяви, че може да защити София от кражбите, мръсния въздух и презастрояването. \"После София ще защити цяла България\", каза още тя.„Няма как да се откажа от битката с организираната алчност и няма да се откажа да отстоявам правата на българските граждани. Затова смятам да разрушим тази стена на властта, тухла по тухла. И ще започнем оттам, откъдето започна всичко – от столицата”, каза още Манолова.„От повече от една година каузите ни боксуват – институцията е „наказана“ заради високото доверие на гражданите и заради зависимостите на властта от икономически и финансови интереси”, категорична бе Манолова. Не мога да бъда посредник между две страни, от които едната отсъства – властта, каза още тя.„Моите възможности като омбудсман се изчерпват дотук. Ако остана на поста, институцията на обществен защитник би се превърнала в обикновено бюро „жалби“, което я няма как да допусна, каза Манолова.„Аз се кандидатирам за кмет, защото имам сили и не ме е страх от това, което ще се излее срещу мен. А то вече започна. Паниката е факт”, каза тя и посочи, че откакто се е заговорило, че може да се кандидатира, „този режим отвори широко вратите на фабриката за манипулациите и оттам изпълзяха всякакви креатури, някои които приличат на карикатури. Те ме преследват от сутрин до вечер. Нека! Така поръчителят показва истинското си лице”, каза още тя.Относно приоритетите си, Манолова посочи: „София не е нито лява, нито дясна. София е изтерзана от корупция. И смятам на това да сложа край. Обръщам се към всеки един жител на столицата да гласува. Вотът е най-силното оръжие на демокрацията и единственото, пред което режимът на ГЕРБ изпада в паника. Само чрез вота можем да отвоюваме София обратно.\"Тя обяви, че ще представи скоро програмата за управление.„Важно е да ви кажа още сега каква София си представям. Светла! Схемите не обичат светлината. Софиянци ще имат достъп до всякаква информация. Общината ще стане изцяло електронна и ще обслужва гражданите на едно гише, което всеки ще носи в джоба си. София ще се управлява прозрачно и при все по-пряка демокрация. Столичани могат и трябва да участват в управлението на града си – обществени съвети, истински обществени обсъждания и електронни референдуми за всичко по-важно, за всеки спорен казус”, посочи Манолова.Тя пое ангажимент за „осветляване на общинските разходи” чрез въвеждането на електронни търгове и обществени поръчки.„Представям си София зелена. Зелена не само в пиар акции, а град - градина, каквато е била замислена преди един век. С незастроени и ремонтирани междублокови пространства, с детски и спортни площадки. С чист въздух не само лятото, но и зимните месеци. София без горене на отпадъци. С лесен достъп до Витоша и със запазени зелени клинове от планината, които да осигуряват въздух за града ни. Нито едно здраво дърво не бива лекомислено да бъде премахвано”, каза още тя.Като свои цели тя изброи: „Урегулиране и изграждане на нова паркове. Умно придвижване в София с приоритет за градския транспорт и незамърсяващи превозни средства. Къде са спортните комплекси, къде са игрищата, къде са детските площадки и детските градини, поопита още тя и посочи, че ще работи за „София на общностите и София без периферия”, за да се спре практиката инвестициите да отиват в центъра, а кварталите”да тънат в дупки”.Тя постави специален акцент и върху справедливото обезщетяване на хората с отчуждени имоти.", "date": "2019.09.04", "title": "Мая Манолова: В момента София няма кмет, а изпълнителен директор (обновена)"}
{"url": "https://offnews.bg/politika/nikola-vaptcarov-ot-ik-lozenetc-e-predsedatel-na-komiteta-izdigasht-710595.html", "text": "Никола Вапцаров от Инициативен комитет \"Лозенец\", който протестираше срещу строителството на небостъргача \"Златен век\" в София\", е председател на инициативния комитет, издигащ кандидатурата на Мая Манолова за кмет на столицата. Той бе зам.-кмет на \"Младост\" по времето на Десислава Иванчева, Това стана ясно на представянето на кандидатурата ѝ, което събра нейни поддръжници в НДК тази сутрин.\"Следващият кмет трябва да може да чува хората\", каза Вапцаров и цитира мисъл на импетатор Константин \"Serdica mea Roma est\" - Сердика е новият Рим. \"Да направим София нашият Рим\", призова председателят.В Инициативния комитет влизат 65 души, като списъкът е отворен и за още членове.След Никола Вапцаров се изказа Десислава Филипова, която е адвокат и председател на фондация за защита правата на чвеока. С Манолова е работила по правозащитни каузи. \"В нейно лице срещнах съмишленик\", посочи Филипова и каза, че заедно са разработили законопроекта за частния фалит и са работили са спиране на злоупотребите на ЧСИ-та и банки.В комитета е и медицинската сестра Мая Илиева, която оглави протеста на своите колеги.\"Идваме да подкрепим единствения човек, който ни подкрепи. Благодарение на Мая Манолова бе повдигната темата табу за проблемите в здравеопазването\", каза Илиева. По думите ѝ Манолова е човек, който, когато застане зад дадена кауза, я следва докрай.Последва изказване на Павел Миланов от асоциацията за регулиране на отношенията в етажната собственост.\"Градът се задъхва. Имаме нужда от нови квартали, а не да си подаваме солницата през прозореца\", каза той.\"Ние сме различни, но не трябва да се делим, а да се обединим за добри решения\", допълни Миланов.Кандидатура се подкрепя и от Йордан Ибришимов от еко организацията \"Бетономорие\". Той обясни, че се е срещнал с Манолова във връзка с \"безумните забрани за къмпингуването\". Ибришимов подчерта, че благодарение на Мая Манолова на \"Златна рибка\" е спряно строителство.\"София в момента няма кмет, а изпълнителен директор, който изпълнява решенията на един солиден приятелски кръг, каза самата Манолова на церемонията. - Кандидатирам се, защото можем да се преборим с това.\" Тя подчерта, че може да се изправи срещу този режим и добави, че основната вина за състоянието на столицата е на ПП ГЕРБ, която в схеми управлява града вече 14 години. \"В София само акулите се чувстват в свои води. Затова виждаме перките им в града ни\", каза Манолова. Тя отново спомена, че е преследвана от сутрин до вечер. \"Така поръчителят показва истинското си лице\", каза тя.Манолова обяви, че може да защити София от кражбите, мръсния въздух и презастрояването. \"После София ще защити цяла България\", каза още тя.В инициативния комитет са още финансистът Бисер Манолов, д-р Атанас Щерев - бивш депутат от НДСВ, адв. Веска Велева, рапърът Криско, певицата Мариана Попова, Деница Димитрова - бивш депутат от НДСВ, певицата кристина Димитрова, фолкпевицата Анелия, адв. Златина Хаджипанайотова и др.1. Никола Вапцаров – юристк, ИК „Лозенец“2. Армен Азарян – олимпийски шампион и треньор по борба3. Ади Цанова - преподавател в сферата на професионалния и събитиен мениджмънт4. Анелия – фолкпевица5. Александър Александров – фелдшер6. Антоанета Стоянчова – рехабилитатор7. Асен Асенов - Асоциацията за регулиране на отношенията в етажната собственост8. Д-р Атанас Щерев – основател на Медицински комплекс „Д-р Щерев” и бивш депутат от НДСВ9. Бисер Манолов – финансист10. Борис Панкин – режисьор11. Бригаден генерал Валентин Цанков12. Велина Андонова – учител13. Велислав Василев - Инициативен комитет „Обединени Овча купел“14. Велислав Николов – фотограф15. Вера Иванова - председател на НГИ \"Системата ни убива\"16. Веселин Плачков – актьор17. Адв. Веска Волева - работи активно срещу монополите и свръхправомощията на банките18. Веселина иванова - основател на инициативния комитет срещу фалиралата „Селект Трейд“ ЕООД19. Веселин Пасков - управител транспортна фирма20. Войслав Тодоров - общински съветник от 2015 г. в Столичния общински съвет21. Деница Димитрова - член на УС на Фондация „Карин дом“, бивш депутат от НДСВ22. Десислава Крумова - председател на гражданско сдружение СДМС \"Д-р Петър Дертлиев“23. Десислава Малинова – част от притестиращите в район „Красна поляна“24. Адв. Десислава Филипова - председател на фондация „Център за европейска интеграция на България и за защита правата на човека“25. Адв. Димитър Деков – от УС на Сдружение за правна помощ на потребителите26. Димитър Димитров - шофьор на тролейбус в столичния градски транспорт27. Димитър Костов - финансов експерт28. Адв. Златина Хаджипанайотова, издействала пенсии за по-широк кръг от деца с починал родител29. Златимир Николов – търговец30. Златомир Стоянов – развива частен бизнес31. Здравко Младенов - Национално сдружение за защита на собствениците на имоти32. Ирена Пейкова – педагог и музикант33. Йоана Иванова - участник в ИК „Зелена Обеля“34. Йордан Ибришимов – „Бетономорие“; основател на „Българско кемпер общество“35. Красен Стойчев – бивш конституционен съдия36. Кристина Димитрова – певица37. Кристиан Талев-Криско – рапър38. Лидия Баталска – фелдшер39. Проф. Любомир Гаврилов – математик40. Любомир Халачев – режисьор, оператор и продуцент41. Мариана Попова – певица42. Мартин Захариев – издател и заместник-председател на Националния борд по туризъм43. Мартина янкова – икономист44. Максим Генчев – актьор и режисьор45. Мая Илиева – медицинска сестра46. Мая Стоицева – активист и майка на дете с увреждане47. Адв. Минчо Спасов – бивш депутат48. Д-р Мирослав Ангелов – кардиолог49. Невена Андонова – журналист и продуцент50. Николай Георгиев – журналист, председател на Обществения съвет на \"Дружба\" 251. Павел Миланов - председател на „Асоциация за регулиране на отношенията в етажната собственост АРОЕС-Справедливост“52. Павлина Герина – акушерка53. Павлина Джиева - УС на Асоциация на месопреработвателите в България и Асоциацията на птицевъдите в България54. Пенка Георгиева - председател на Пациентски организации „Заедно с теб”55. Пламен Сталев – летец56. Ралица Томова – икономист57. Адв. Росен Рашков - диспашор към ДБ при БТТП58. Румен Чолаков - бивш председател на Милениум клуб България59. Таню Киряков – олимпийски медалист в стрелбата60. Доц. Д-р Теофил Седлоев, д.м. - работи в Медицинския университет – София като хирург и преподавател по хирургия61. Христо Чешмеджиев – актьор62. Цветанка Илиева – икономист63. Цветелина Хаджибонева-Ценова – маркетолог64. Яни Стоев – студент по право65.", "date": "2019.09.04", "title": "Никола Вапцаров от ИК 'Лозенец' е председател на комитета, издигащ Манолова за кмет (пълен списък)"}
{"url": "https://offnews.bg/obshtestvo/inspektciata-po-okolna-sreda-izdade%c2%a0akt-za-spirane-na-dva-ot-generato-710633.html", "text": "Регионалната инспекция по околната среда и водите - Перник днес издаде акт за спиране на дейността на парогенератори 4 и 5 на „Топлофикация - Перник“.Мярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително, обявиха от МОСВ.След разпореждане на главния прокурор на Сотир Цацаров министерството на околната среда и водите започна проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД.Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества.\"Всички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби\" - обявиха от МОСВ.", "date": "2019.09.04", "title": "Инспекцията по околна среда издаде акт за спиране на два от генераторите на Топлофикация - Перник"}
{"url": "https://offnews.bg/obshtestvo/chast-ot-stolichnia-kvartal-slavia-bez-voda-za-12-chasa-dnes-710528.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Диагностика на уличен водопровод на ул. „Отец Паисий“ в с. Житен, община Нови Искър, налага спиране на водоподаването от 10:00 до 14:30 часа на селото. Превключване на уличен водопровод на ул. „Житница“ в жк. „Славия“ налага спиране на водоподаването от 10:00 до 22:00 часа на ул. „Житница“ №124, бул. „Цар Борис III“- бл. 1 , ул. „Житница“- бл. 1, бл. 3, бл. 5. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!", "date": "2019.09.04", "title": "Част от столичния квартал Славия без вода за 12 часа днес"}
{"url": "https://offnews.bg/obshtestvo/poveche-oblatci-dnes-malko-dazhd-v-planinite-710551.html", "text": "Северен вятър гони жегата днес, ще има повече облаци в цялата страна. Максималните температури ще са между 25 и 30 градуса, на места в низините на Южна България до 33°.Над планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра – около 21°, на 2000 метра – около 13°.Край морето също ще превали и прегърми на места, а североизточен вятър ще вдигне вълни до 4 бала по южното крайбрежие. Максималните температури ще са до 29 градуса на брега и до 26° във водата. ", "date": "2019.09.04", "title": "Повече облаци днес, малко дъжд в планините"}
{"url": "https://offnews.bg/tenis/senzatciata-e-fakt-grigor-dimitrov-pobedi-rodzhar-federer-i-e-na-1-2-710579.html", "text": "Най-добрият ни тенисист Григор Димитров се класира сензационно за полуфиналите на US Open след изключителна победа над Роджър Федерер в пет сета - 3:6, 6:4, 3:6, 6:4, 6:2.В спора за място на финала той ще се изправи срещу руснака Даниил Медведев, елиминирал друг швейцарец - Стан Вавринка.Това беше първи успех на българина над 38-годишния швейцарец и дойде от осми опит, като в седемте мача до този момент Григор имаше само два спечелени сета.Достигането до полуфинал на US Open е трето за Григор в турнирите от Големия шлем след Уимбълдън през 2014 и Откритото на Австралия през 2017 година.Григор Димитров на два пъти изоставаше в сетовете, но показа непоколебим характер и обърна мача в своя полза, въпреки лошото начало, когато игра доста сковано. Българинът показа солидна игра от основната линия и на сервис, което определено повлия на Федерер, който до този момент беше загубил само девет гейма в Ню Йорк.Преломният момент в мача беше в четвъртия сет, когато Григор отрази пет точки за връщане на пробива и вкара мача в пети сет. Преди него Федерер поиска медицински таймаут заради проблеми в кръста.След връщането си на корта Маестрото изглеждаше обезверен, а Григор, който може би за първи път в срещите помежду им не излезе като фен, а като истински опонент на Федерер, не му даде никакви шансове и затвори мача след 3 часа и 10 минути игра.\"Отдавна не бях играл на този корт и първият сет бях нервен. Той сервираше много добре, но си казах, че трябва да остана в мача. Знаех, че се чувствам много добре физически и съм в добра форма. Успях да удрям добре трудните топки. Може би след втория сет започнах да намирам ритъма си и усетих, че ако има дълги разигравания, ще имам шанс. Опитвах се да остана в разиграванията, да го накарам да стои колкото се може повече на корта. Накрая той със сигурност не беше 100%, но това е форматът 3 от 5 сета, всичко може да се случи.Едно от най-трудните решения беше да решим да съм сам тук, а не с Агаси и Щепанек. Андре и Радек не са тук, но ние постоянно говорим и със сигурност ще бъдем заедно, засега всичко се развива добре. Беше трудно решение, но трябва да взимаш такива решения на корта и извън него. Играл съм два пъти с Медведев, той направи великолепно лято, знам играта му, утре ще е дълъг ден и ще трябва да се възстановя и да анализирам следващия опонент. Ето, че отново съм тук\", коментира на корта Григор Димитров.", "date": "2019.09.04", "title": "Сензацията е факт! Григор Димитров победи Роджър Федерер и е на 1/2-финал на US Open"}
{"url": "https://offnews.bg/politika/manolova-pokazva-ekipa-si-v-kojto-ima-goliama-iznenada-710583.html", "text": "Известни личности от обществения живот и културата, предимно с десен политически профил, както и граждански активисти се очаква да застанат до Мая Манолова в предизборната й кампания за кмет на столицата.Днес точно в 10 часа в зала 10 на НДК инициативен комитет ще издигне кандидатурата й за градоначалник. Името на председателя му се пази в тайна и се смята, че то ще е първата голяма изненада в предстоящото политическо състезание.За да се включи в кампанията, вчера Манолова депозира оставката си като омбудсман. Подписи за включването ѝ в изборната надпревара ще се събират от петък.Бившият омбудсман вероятно ще получи разнопосочна политическа подкрепа. Няколко от по-малките десни партии са готови да я припознаят за своя, а същото важи и за БСП. Столетницата вече обяви, че ще обяви решението си на 11 септември. Мая Манолова се определи като „граждански кандидат“ за кмет на столицата. Тя обясни, че търпението ѝ се е изчерпало, след като години наред е била „пощенска кутия“ за мъките и недоволството на хората, а работата ѝ е била бойкотирана, включително от Народното събрание.", "date": "2019.09.04", "title": "Манолова показва екипа си, в който има голяма изненада"}
{"url": "https://offnews.bg/politika/prezidentat-v-parlamenta-deputatite-se-vrashtat-na-rabota-sled-vakant-710580.html", "text": "Депутатите се връщат на работа днес след лятната си ваканция. На откриването на парламентарния сезон ще присъства президентът Румен Радев. Той ще произнесе обръщение към народа и народните представители.  Новата сесия ще бъде открита от председателя на Цвета Караянчева. По традиция парламентарно представените сили ще излязат с декларации за новия политически сезон. В проектопрограмата на депутатите е и ветото на държавния глава върху закона за военното разузнаване.  В пленарна зала ще се гласува и оставката на народния представител от ПГ на „БСП за България“ Иван Генов. ", "date": "2019.09.04", "title": "Президентът в парламента, депутатите се връщат на работа след ваканцията"}
{"url": "https://offnews.bg/obshtestvo/mojsej-donesal-desette-bozhi-zapovedi-na-horata-710553.html", "text": "Църквата почита днес Св. пророк и боговидец Моисей - една от най-важните старозаветни личности, автор на първите 5 книги от Библията.Той е основна фигура за спасяването на израилтяните от египетски плен и преселението им в Ханаан. Нему се приписва и обявяването на десетте Божи заповеди, които, според преданието, получил лично от Бог в планината Синай. Мойсей бил третото дете на съпрузите Аврам и Йохаведа, принадлежащи към Левиевото коляно. По-големият брат се казвал Аарон, а сестрата – Мариам.Родил се около 1550 г. преди Рождество Христово, когато угнетяването на евреите в Египет стигнало връхната си точка. Фараонът Тутмос І (1557-1501 г. пр. Р. Хр.), като виждал, че съществуващите до това време притеснителни мерки не спрели увеличението на евреите, издал заповед да бъдат убивани при раждането или да бъдат хвърлени в раката Нил новородените мъжки еврейски деца. Три месеца Йохаведа криела своето дете. Като видяла, че не може повече да го пази в тайна, сложила го в едно кошче, намазано с асфалт и смола, и го пуснала в тръстиката до брега на реката Нил. А Мариам застанала отдалече да наблюдава какво ще стане с братчето й. По някое време дошла на това място фараоновата дъщеря да се къпе в реката. Тя съгледала кошчето и пратила случинята си да го донесе. Отворила го и видяла вътре хубаво детенце, което плачело. Смилила се над него и по Мариам го пратила на майка му да й го откърми. След като отбила детето си, радостната Йохаведа го предала на царската дъщеря. Тя го осиновила и му дала името Мойсей, което значи “от вода изваден\".Макар и възпитан в царския дворец, Мойсей не изгубил съзнанието, че е евреин. Не изгубил и любовта си към своя народ. Когато станал на 40 години, той установил по-тесни връзки със своите сънародници. Виждал ги като жалки роби и страдал по тях. Веднъж в пристъп на гняв убил един египтянин, който жестоко биел евреин. Престъплението му станало известно на фараона. Затова избягал в Мадиамската страна. Там свещеник Йотор го приел в своя дом и му дал по-късно за жена дъщеря си Сепфора, от която му се родили двама сина – Гирсам и Елиезер.През следващите 40 години Мойсей се занимавал със скотовъдството на тъста си. Бил пастир. Дошъл денят, когато Бог го призовал да стане водач на еврейския народ. Както пасял стадото при планината Хорив, той видял една горяща и неизгаряща къпина. Смутен и развълнуван, чул гласа на Бога изсред къпината: Видях страданията на Моя народ в Египет и чух вика му от жестоките разпоредници. И тъй върви! Ще те пратя при фараона, за да изведеш Моя народ из Египет! Господ отхвърлил всички колебания и възражения на Мойсей. Аарон му бил придаден като говорител, понеже сам той говорел тежко, заеквал.Послушен на Божията воля, Мойсей се разделил с тъста и семейството си и тръгнал към Египет. По Божие внушение Аарон го посрещнал радостно. Около двамата братя се насъбрали много евреи. Те спечелили доверието им. Настъпило въодушевление сред робския народ. Но скоро то се заменило с униние и малодушие. Новият фараон Аменофис ІІ отхвърлил искането на Мойсей да бъде разрешено на евреите да излязат от Египет. Умишлено били влошени условията за работа на евреите. Народът изгубил тлеещата до това време надежда, че ще бъде избавен от робската неволя в Египет. Мойсей също изпаднал в колебание. Почнал да губи вяра, че мисията му ще успее. Но тъкмо в най-критичния момент по Божия повеля се заредили в Египет десет природни бедствия. Едва след последното, десетото бедствие – умъртвяването на всичко първородно в Египет – било позволено но двамата братя да изведат еврейския народ из Египет.Като всепризнат вожд Мойсей наредил на евреите да празнуват първата Пасха в чест на освобождението си – да заколят пасхално агне, което да ядат с неквасен хляб и горчиви треви в пълна готовност за път, дори с пътнически тояги в ръцете.Мойсей искал да поведе народа си по най-късия път за Ханаан. Но получил заповед от Бога да завие на юг към Пихахирот, отдето да преведе народа през Червено море.Египтяните се разкаяли, че освободили евреите, впуснали се с войската си да ги гонят и върнат. Червеното море по чудесен начин се раздвоило и дало възможност на Божия народ да премине по дъното му като по сухо. Когато египтяните се устремили по същия път, водите на морето се съединили и погълнали цялата фараонова войска.По пътя за Синай с Божия помощ Мойсей направил горчивата вода при Мерра сладка за пиене. В пустинята изпросил от Бога чудесна храна за народа – пъдпъдъци и манна. При Рафидим извел вода от една скала. По съвета на тъста си Йотор, който го посетил при Синай, поставил свои помощници при управлението на народа. Тук именно той станал посредник между Бога и своя народ.Господ често му се явявал на планината Синай, дал му подир четиридесетдневен пост Десетте заповеди и много други наредби и закони.При своето второ четиридесетдневно престояване на Синай Мойсей получил нови скрижали с Десетте заповеди, тъй като първите той счупил в пристъп на свещен гняв поради идолопоклонството на евреите. Когато се връщал от планината, лицето му изпущало зари, понеже говорил с Бога. Като го гледали цял в светлина, евреите се бояли да се доближат до него. Те не можели да гледат светещото му лице. Затова той трябвало да си сложи покривало. И по-после той покривал лицето си, когато идвал от светилището, където беседвал с Бога.През време на едногодишното пребиваване край планината Синай Мойсей наредил, по небесно указание, да построят скинията (подвижен храм), където бил поставен ковчегът на завета с двете каменни плочи на Десетте заповеди. Тия славни десет Божии заповеди имали силата да запазят еврейския народ в почит към истинския Бог, да го държат отделен от езическите народи и тъй да го приготвят да приеме идещия Спасител.Като стигнали в Миавската равнина, Мойсей произнесъл своите прощални речи пред еврейския народ, в които изобразил бъдещата му съдба. После поставил за своя заместник Исус Навин, изкачил се на планината Нево, отдето видял обетованата земя, и починал там на 120 години.Гробът му останал неизвестен за евреите.", "date": "2019.09.04", "title": "Мойсей донесъл десетте Божи заповеди на хората"}
{"url": "https://offnews.bg/sviat/tezhko-porazhenie-za-boris-dzhonsan-blokirat-brekzit-bez-sdelka-710584.html", "text": "Тежко поражение претърпя Борис Джонсън в британския парламент. Тази нощ Камарата на общините предприе първа стъпка за блокиране на Брекзит без сделка. Британските депутати одобриха текст, чрез който се противопоставят на излизането на Великобритания от ЕС без споразумение. В подкрепа на законопроекта гласуваха както представители на опозицията, така и от управляващата партия. Законопроектът беше приет с 328 гласа, а 301 депутати гласуваха против.Борис Джонсън загуби вчера парламентарното си мнозинство, след като депутатът от Консервативната партия Филип Лий се присъедини към лейбъристите.Междувременно правителствени източници съобщават, че всичките 21 депутати консерватори, които гласуваха против Борис Джонсън, са изключени от партията, информира БНТ. В тази група са бившият финансов министър Филип Хамънд и Никълъс Соумс, който е внук на бившия премиер Уинстън Чърчил. Премиерът обяви, че още днес ще поиска свикване на предсрочни избори, вероятно на 14 октомври, предаде Ройтерс. Не е ясно обаче дали опозиционните партии ще подкрепят предсрочен вот. Британският министър на финансите Саджид Джавид съобщи, че ще бъдат отпуснати допълнителни два милиарда лири за периода 2020-2021 г. за финансиране на подготовката за Брекзит. Така общата сума за Брекзит след референдума от 2016 г. ще възлезе на 8,3 милиарда лири. Допълнителните пари ще бъдат предназначени за полицията, граничните служби и пристанищата, посочва Франс прес, цитирана от БТА. ", "date": "2019.09.04", "title": "Тежко поражение за Борис Джонсън, блокират Брекзит без сделка"}
{"url": "https://offnews.bg/futbol/shefovete-na-levski-otkazali-dve-pokani-za-sreshta-s-nkp-710578.html", "text": "Ръководството на Левски е отказало две предложения на Националния клуб на привържениците за среща помежду им. Това става ясно от разпространена декларация на организираните фенове, публикувана в сайта nkp.bg.Те са адресирали писмата до Васил Божков, Георги Попов и Павел Колев, но не са получили отговор.Запалянковците искат да бъде създадена позиция на отговорник за връзка с тях, клубът да проведе кампания за това какво е забранено на трибуните, как да бъдат продавани артикули във фен магазина на организацията.Ето какво написаха от НКП:“Уважаеми Левскари,„Националният клуб на привържениците на Левски“ разработи и прие, съгласувано с организираните структури в страната и чужбина, стратегия, която цели да регламентира отношенията на привържениците с ПФК Левски.За тази цел Управителният съвет на НКП „Левски“ отправи две официални покани за среща до ръководството на акционерното дружество, включително и до това на Нове Холдинг, на която нашите предложения да бъдат обсъдени и доразвити.След повече от месец чакане така и не получихме официален отговор на предложенията за дискусия.Поради тази причина намираме за уместно да запознаем левскарската общност с предложенията, които сме разработили и нашата визия за бъдещето.В случай, че ръководството на ПФК „Левски“ прецени участието на НКП „Левски“ за нежелателно и контрапродуктивно, то ние настояваме това да бъде оповестено ясно и публично.  При такова развитие, нашата организация заявява, че няма да пречи на успешното изпълняване на заложните в стратегията цели. Напротив, ние ще бъдем поне толкова деен коректив на действията по имплементирането им, колкото е била взискателна критиката към действията на НКП до момента”, пишат феновете. ", "date": "2019.09.04", "title": "Шефовете на Левски отказали две покани за среща с НКП"}
{"url": "https://offnews.bg/temida/tcatcarov-naredi-na-ministar-neno-dimov-da-proveri-tetc-ovete-na-kovac-710582.html", "text": "Главният прокурор Сотир Цацаров разпореди на министъра на околната среда и водите извършване на незабавна проверка в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Поводът е постъпил сигнал от ДАНС за застрашаване на екологичната сигурност на страната при изгаряне на отпадъци от топлофикационни дружества, съобщиха от прокуратурата. Указано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците.Главният прокурор Сотир Цацаров е разпоредил на МОСВ установяване на:издадени разрешителни за съхранение и горене и всички други необходими документи за осъществяване на производствената дейност на топлофикационните дружества; вида и количеството съхранявани и използване за горене отпадъци от всякакъв вид и съответствието им с документацията на дружествата и замърсяване на околната среда включително и чрез измервания и проби на място, както и наличие в резултат на това на опасност за здравето на хората.Главният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка.за установяване на източника на замърсяване на въздуха в града, обяви министърът на околната среда и водите Нено Димов на съвместен брифинг с кмета на община Перник Вяра Церовска вчера. ", "date": "2019.09.04", "title": "Цацаров нареди на министър Нено Димов да провери ТЕЦ-овете на Ковачки"}
{"url": "https://offnews.bg/sviat/zhivotat-na-bahamite-spria-kilometar-sled-kilometar-razrusheni-kashti-710601.html", "text": "Бахамските острови са опустошени. По пътя си ураганът Дориан е заличил живота - къщите, пътищата, дърветата вече ги няма. След стихията спасители обикалят и търсят живи или мъртви хора. Казват, че сегашният брой на жертвите - 7 - ще се увеличи, защото има \"много повече мъртви\". Така смята и министър-председателят Хюбърт Минис, за когото стихията е причинила \"една от най-големите национални кризи в историята на страната\". Ураганните ветрове, които пометоха остров Голям Абако, бяха най-мощните, достигали някога до сушата. Те оставиха след себе си пълно разрушение и наводнения. Ураганът продължи на север, но все още застрашава източното американско крайбрежие. По пътя си той отслабна от пета до втора степен с постоянна скорост на ветровете 175 км/ч и обхваща все по-голяма територия.\"Това е тотално унищожение. Това е опустошение. Апокалиптично\" - казва ръководителката на спасителите на терен пред АП.Откъснати покриви на къщи и лодки, преобърнати автомобил, отломки навсякаде. И всичко плува във вода заради наводненията след падналия на места 89 см дъжд - само това се вижда километър след километър през погледа на спасителите с хеликоптери.Все още картината на пораженията на Бахамите не е пълна. Дотук прогнозата на Червения кръст е: 45% от къщите - унищожени; 60 хил. души - в нужда от храна и чиста вода.Главната болница на остров Гранд Бахама вече е неизползваема.Вицепремиерът на Бахамите Питър Търнкис каза, че щетите от урагана са за \"стотици милиони, ако не и милиард долара\".Бахамските власти ще отправят апел за финансова помощ към целия свят.Работата на екипите продължава.", "date": "2019.09.04", "title": "Животът на Бахамите спря: километър след километър разрушени къщи, изтръгнати дървета, преобърнати коли и лодки. Всичко плува във вода (видео)"}
{"url": "https://offnews.bg/zdrave-i-krasota/10-velikolepni-produkta-za-zhenite-nad-40-710597.html", "text": "АвокадоТози плод съдържа големи количества витамин Е и антиоксиданти, които подобряват състоянието на кожата и косата. Авокадото е богато и на фолиева киселина, която стимулира регенерацията на кожните клетки.БроколиВеликолепен източник на антиоксиданти (витамин С, бета-каротин), които осигуряват добрия вид на кожата, ноктите и косата.КанелаДобавена я в закуската с мюсли сутрин или в топлата напитка – поддържа енергията през деня.Черен шоколадШоколадът, който съдържа над 70% какао, подобрява храносмилането, придава добър цвят на кожата и блясък на косата.Червено грозде и цветно зелеПлодовете с виолетов цвят насищат организма с полифеноли. Един от ефектите им е предотвратяването на бръчките.ФасулСъдържа големи количества протеини, които са незаменими като „храна за младост“. Освен това бобовите култури нормализират хормоналния фон и увеличават съдържанието на желязо в кръвта.ЧесънБлагодарение на чесъна се подобрява циркулацията на кръвта, което помага на организма по-бързо да извежда токсините и предотвратява образуването на целулит.АспержиОще един продукт за борба с целулита. Аспержите стимулират кръвообращението и ускоряват процеса на извеждане на токсините, които причиняват целулита, от организма.МлякоКолкото по-близо сме до 50-те, толкова по-осезателно намалява мускулната ни маса. Редовната консумация на мляко забавя неприятния процес, който се асоциира със стареенето.", "date": "2019.09.04", "title": "10 великолепни продукта за жените над 40"}
{"url": "https://offnews.bg/politika/ninova-na-borisov-niama-da-mu-e-lesno-ako-dvete-s-maia-atakuvame-sof-710587.html", "text": "Градската организация на БСП ще реши дали да подкрепи Мая Манолова за кмет на София 11 септември. Имаме няколко номинации. Мая Манолова е с най-много, издигнати са и Калоян Паргов, Борислав Борисов, Христо Проданов и Георги Свиленски. Това заяви лидерът на БСП Корнелия Нинова по бТВ. Националният съвет ще утвърди на 15 септември предложения от градската организация кандидат за кмет, добави тя. На Бойко Борисов няма да му е лесно ако двете с Манолова атакуваме София. Основната ни цел епромяна на модела на управление на общините, подчерта Нинова. Тя отрече да има конфликт между нея и Мая Манолова. Преувеличено е. Един път сме разменяли реплики публично  само по темата за Истанбулската конвенция. По-често сме говорили по законодателни инициативи, а напоследък за политическата ситуация, местни избори\", каза още Нинова. ", "date": "2019.09.04", "title": "Нинова: На Борисов няма да му е лесно, ако двете с Мая атакуваме София"}
{"url": "https://offnews.bg/nashite-avtori/kalin-terzijski-osvoboditeli-porobiteli-710589.html", "text": "Много ми се ще да видя времена, в които историята ще се възприема не като евтино пропагандно оръжие, а като източник на мъдрост и основа за подобрение; но засега не храня особено големи надежди!Досега, в половинвековния си живот, съм видял само това: историята да се ползва така, както изнася на управляващите, по най-евтин, жалък и лъжлив пропаганден начин; но и замаяно, олигавено-пристрастно, с олигофренска безкритичност и самоувереност. Въобще – луда работа!Помня, че бяхме сума ти време тюрки, за да не сме славяни. После станахме изцяло един весел славянски народ (кой знае защо такъв носат и чернокос, нямащ нищо общо с чипите руси славяни, но какво пък?!), помня как после станахме иранци и най-стария европейски народ, за да нямаме нищо общо със славяните, защото това значи да имаме общо с руснаците, а това не е добре, когато господари са ни други. И така нататък.Сега министерството на външните работи предупреждава руското посолство да не се ангажира особено сърдечно и усилено с разни мероприятия в България, в които се говори за ролята на Червената армия като „освободителка” от нацизма и дала нов живот на демокрациите в Източна Европа.И аз съм напълно съгласен, естествено: Та каква „освободителка”, да го вземат дяволите?! Руските щикове (както съвсем справедливо твърдят и в обръщението нашите хора от МВнР) е донесла на Източна Европа не освобождение, а петдесет години диктатура, репресии, цензура, културна и икономическа изолация от развитите страни в Света!Но стигам до едно място в писмената позиция на МВнР, където се казва, че външнополитическите факти са ясни: България е била една неутрална спрямо Съветския съюз държава, в която Червената армия е нахлула, въпреки че България не е била във война с нея. Действия на нагли окупатори, така си е!Но ако повторим сто пъти историята така, дали тя няма да се запомни именно така? И да се получи същото като в думите на Гьобелс – една лъжа, повторена сто (или още по-добре - хиляда пъти) – се превръща в истина?!Защото България е била неутрална спрямо Съветския съюз само в последните дни преди 9 септември 1944, и е станала набързо така удобно неутрална, именно и само защото съветските войски – освободителни или окупаторски – са били на границата! И е нямало сила в света, която да ги спре.Но преди това България е била активен съюзник на нацистка Германия, действително не е изпратила войски на Източния фронт, но е изпращала големи количества провизии, а в същото време е участвала редом с нацистките войски в окупирането на Югославия и Гърция – две независими държави, борещи се срещу нацизма!Нека побързам с все сили да кажа какво имам предвид. Защото изпитвам съвсем искрен ужас от възможността някой да си помисли, че имам някакво положително отношение към съветската армия или към окупаторската политика на Съветския съюз, или на Русия, или на която и да било друга голяма и кръвожадна империя!Не, приятели! Отношението ми към всяка държава, която ВЪОБЩЕ има армия и на всичкото отгоре се ГОРДЕЕ с нея - е отношение на най-дълбоко презрение и отвращение!Руската армия, германската армия, американската армия, българската армия и патагонската армия ме отвращават като идея, като напомняне за безнадеждната, чудовищна и отвратителна кръвожадна СЪЩНОСТ на Човека!И народи, които говорят и мислят именно за армиите си дори и с капка упование, гордост или въобще – с добро чувство – ме ужасяват! Защото всяко положително отношение към механизма за организирано убиване не е нищо друго, освен Спомен от канибалското време на Човечеството!Но искам да кажа така: Все пак, ако ние градим историята си непрекъснато с конюнктурни (нагаждачески) съображения – ние наистина ще се разболеем!Болестта, която напада фурнаджийските лопати – смъртоносен световъртеж!Комсомолците отреди трийсет-четиресет години говореха за „безстрашните щикове на армията освободителка.Дори на дете, стига да е почело история, е ясно, че България е била прегазена от Съветската армия, защото е била част от сста Рим-Берлин-Токио и е била мачкана много повече от американско и английско оръжие - именно защото е играла една опортюнистична, присламчваща се към силните на деня (нацистите) роля.Много повече българи са убити от американски бомби, отколкото от руски щикове.И е ясно, че Русия е нямало как да бъде спряна само защото часове преди да нахлуе, е извършен акт на припряно предателство спрямо старите нацистки съюзници.България е била в позицията на страхливеца, който предава губещите си съюзници, веднага щом се зададе опасност – и това нито е отменяло пронацисткото ѝ минало, нито е означавало, че не трябва да бъде наказана заради склонността си към предателства! Защото дори и тия, които се възползват от предателите не ги обичат!Какво постигам с тия думи? Та те са изпълнени с национален нихилизъм и дълбоко негодувание към собствената ми страна!Ето какво постигам: Аз съм убеден, че единственият ни шанс като народ, е да стъпим на твърда почва!Да изгребем възможно най-радикално, най-решително и до основи цялата наслоена тиня от исторически лъжи!И ще кажа така на всички, които твърдят, че пряват същото – и уж правейки го - изпадат в краен и повърхностен патриотизъм: Запомнете! Историческата истина винаги, абсолютно винаги, е унизителна!Така че – нека не си пестим унижението, нека си кажем унизителните и грозни истини, нека се разкрием и по този начин – очистим! Защото само прикритите грехове са непростими грехове – един исторически грях разкрие ли се, той изсъхна на слънцето на истината и се превръща просто в опит!Германците правят нещо наистина чудесно, извинявайки се на поляците и аз аплодирам това!Редно е и руснаците да се извинят на нас и на всички европейци - за петдесетте години безчестие и свинщини, които трябваше да преживеем!Но това, струва ми се, трябва да стане успоредно и с нашето покаяние. България не може да се измъкне от едно разкритие и от едно покаяние – не може да представя вечно себе си за свята и невинна жертва; защото България е била жертва, но е била и насилник, окупатор, пронацистка държава с ужасна и на всичкото отгоре – безчестна политика.И изводът е един: че в международните отношения единственото разумно (според мен) поведение е поведението на извинение: Няма държава, която да не е била несправедлива към съседите си!Така че, вместо да се окайваме вечно като жертви, да застанем гордо и честно и да се извиним, като разкаяли се насилници, на гърци, сърби, македонци, турци и румънци! Както прави всеки възпитан и цивилизован човек. Разбирай – народ!", "date": "2019.09.04", "title": "Калин Терзийски: Освободители-поробители"}
{"url": "https://offnews.bg/ikonomika/fibank-startira-osmoto-izdanie-na-konkursa-naj-dobra-balgarska-fir-710591.html", "text": "За осма поредна година авторитетният  отново ще отличи най-успешните български компании.Инициативата се провежда благодарение на Първа инвестиционна банка (Fibank). Мисията на проекта е да докаже, че в България има компании на световно ниво, популяризирайки успешните бизнес модели в страната. Надпреварата цели да стимулира развитието на българското предприемачество и да мотивира фирмите в тяхната конкурентоспособност и иновативност.Компетентно жури ще отличи компаниите, които имат стабилен растеж, показват възможности за справяне в конкурентна среда, имат потенциал за навлизане на нови пазари и прогресивни бизнес идеи. Част от критериите са прилагането на успешни стратегии за развитие на фирмите и налагането на търговската марка. Задължително условие за участие е компаниите да имат български капитал, български мениджмънт и да представляват български бранд.Членове на журито са водещи имена от бизнеса и медийните среди у нас като: г-н Чавдар Златев – Изпълнителен директор и член на УС на Fibank; социологът Кънчо Стойчев – Председател на „Произведено в България – съюз на малкия и среден бизнес“; финансистът Емил Хърсев; г-жа Венелина Гочева – собственик и управител на Медийна група България; г-н Йордан Матеев – издател на Forbes България и г-жа Ваня Манова - Регионален мениджър на Mastercard за България, Северна Македония, Албания и Косово.Интересът към конкурса е трайно висок – в миналогодишното издание се включиха близо 300 фирми. Категориите, в които компаниите се състезават, са: „Микро и малка фирма“, „Средна и голяма фирма“ и „Най-успешна българка в бизнеса - награда за женско предприемачество“. Всяка година се присъжда и специална награда за „Фирма на публиката“, която се избира от хората чрез онлайн гласуване.Фирмите, желаещи да участват в надпреварата, е необходимо да попълнят кратък електронен въпросник. Той може да бъде намерен на сайта на конкурса - . Заявки за участие ще се приемат до 28 октомври 2019 г.", "date": "2019.09.04", "title": "Fibank стартира осмото издание на конкурса  „Най-добра българска фирма на годината“"}
{"url": "https://offnews.bg/politika/stoianka-mutafova-s-podkrepa-za-fandakova-vav-fejsbuk-710586.html", "text": "Легендата в театъра и киното Стоянка Мутафова подкрепи с пост във фейсбук столичния кмет Йорданка Фандъкова за местния вот. Изказвам своето уважение към Йорданка Фандъкова - Yordanka Fandakova и от сърце й желая успех и победа на предстоящите избори! София не бива да спира своето възходящо развитие!, написа в социалната мрежа Мутафова, която тази година навърши 97 г. Мутафова е публикувала и своя снимка с Фандъкова от предишна тяхна среща. ", "date": "2019.09.04", "title": "Стоянка Мутафова с подкрепа за Фандъкова във фейсбук"}
{"url": "https://offnews.bg/futbol/ruben-pinto-se-zavrashta-v-sastava-na-tcska-710581.html", "text": "Португалският халф Рубен Пинто се завръща в състава на ЦСКА. Полузащитникът е реабилитиран и ще играе в следващия мач на \"червените\".\"Върнах Рубен Пинто в състава, разговаряхме и се разбрахме да подобри формата си. Ще го пусна в игра в контролата с Поморие. За Бодуров обаче още не съм решил\", заяви треньорът на тима Люпко Петрович пред \"Тема спорт\".Защитникът няма как да играе срещу Поморие, тъй като е на лагер с националния отбор на България.Преди седмица Петрович заяви, че двамата нямат място в отбора.\"Ако зависи от мен, не бих ги върнал\", обяви сърбинът след равенството 1:1 с Дунав.Люпко коментира и глобата си от 4000 лева, след като получи червен картон от Георги Кабаков в мача с Левски, а след това даде и интервю на пистата.“Глобата е твърде голяма. Ядосах се, защото съдията имаше слаби отсъждания и допусна грешки”, коментира Петрович.Той говори и за извършените на почивката смени на Петър Занев и Тиаго Родригес.“Тиаго значи много за отбора и има право на слаб мач. Занев също не показа най-доброто от себе си, но той имаше грип преди дербито. Направих грешка, че го пуснах, но всеки футболист има желание да играе. За щастие реакцията на почивката даде резултат и не загубихме мача”, заявява още сърбинът.", "date": "2019.09.04", "title": "Рубен Пинто се завръща в състава на ЦСКА"}
{"url": "https://offnews.bg/politika/deputatite-ot-ataka-napusnaha-grupata-na-obedineni-patrioti-710608.html", "text": "Останалите четирима депутати от \"Атака\" напускат парламентарната група на \"Обединени патриоти\". Те обявиха решението си днес при откриването на новата парламентарна сесия. Групата напускат Явор Нотев, настоящ заместник-председател на Народното събрание, и колегите му Николай Александров, Станислав Станилов и Маргарита Николова. Напускаме след поредица от действия и решения, които станаха възможни след завръщането на Валери Симеонов в българския парламент,“ посочи Нотев. Той подчерта, че Симеонов е бил \"прогонен от изпълнителната власт\" след протести. \"Той намери своето място в българския парламент, като че ли тази свещена сграда е приют за провалени политици\", коментира Нотев. Лидерът на НФСБ Валери Симеонов пък коментира, че Обединени патриоти приемат решението на “Атака“, но им е неприятно, че групата им е станала четвърта по големина след ДПС. През юли ВМРО и НФСБ отлъчиха \"Атака\" от \"Обединени патриоти\", а лидерът на партията Волен Сидеров с двама от най-верните му депутати – Десислав Чуколов и Павел Шопов - и от парламентарната група. ", "date": "2019.09.04", "title": "Депутатите от Атака напуснаха групата на Обединени патриоти"}
{"url": "https://offnews.bg/ot-vas/istoria-za-pincher-pitbul-i-batka-710588.html", "text": "Действието се развива в столичния квартал Изгрев, познат в последно време като квартала на \"Артекс\". Но темата не е за строителство или евтини апартаменти. Става дума за една обикновена битова история, касаеща пинчер, питбул и неговите стопани (млад „батка“ и откаченият му баща). За жалост първият участник в разказа вече не е сред нас – пинчерчето Роби си замина, разкъсано от обучен да убива, озлобен питбул. Питбул, който вместо да бъде възпиран от собственика си, е окуражаван да пролива кръв.Ще се върна назад във времето, защото докато си мислех за Роби, изплуваха някои епизодични спомени. Помня когато младежът с питбула, днес професионален или мераклия ММА боец, беше още дете. Един ден на междублоковата площадка го заварих да налага с огромна злоба друго дете, което на практика отдавна бе безпомощно. Аз също не съм светец, бил съм се безброй пъти с приятели, съученици и други. Но особеното в онзи случай бе, че до двете деца стоеше бащата на К., който яростно окуражаваше сина си. Бащината гордост личеше по лицето му. Тръгнах да разтървавам децата. Не се наложи, тъй като бащата (И. П.), вероятно засрамен или по-скоро притеснен от появата ми, издаде команда боят да бъде прекратен.Оттогава минаха около 20 години. В този интервал от време нямам други спомени от К. Но баща му виждам почти ежедневно по улиците на квартала, в гората, в центъра и къде ли още не. Говори се, че бил доносник. Може би са квартални слухове, а и да е вярно, няма пряко отношение към случая с Роби. Но когато го видях за пръв път с куче, си казах именно това – сега вече ще имаш добро оправдание за постоянното ти мотаене, зяпане и слухтене из квартала. Поотклоних се от темата, извинете за което. Но ми се стори удачно да поставя случката в контекст. Сякаш имам някакво подсъзнателно желание да намеря оправдание както за К. (младежа, обучил питбула да убива), така и за самия питбул – и двамата резултат от един определен възпитателен модел. Защото в началото на тази верига стои бащата – човекът, разхождал кучето в трагичния ден.Впрочем, като че ли няма нужда да разказвам самата история...всеки отдавна се е сетил каква е тя. Малък пинчер ходи по тротоара, изскача питбул (разбира се без повод и намордник), захапва го, отнася го в гората. Опитите да бъде спасен са напразни... Е, ето все пак и един детайл, който ми изглежда показателен. Докато стопанина на пинчера се опитва да извади от устата на питбула малкото животно, г-н И. П. казва: „Не ми удряй кучето, ей!“. Самият той не прави каквото и да е усилие да спре машината си за убиване. Точно обратното…Ето и един друг спомен. Веднъж имах кратък разговор със стопанина на Роби. Може би беше преди година. Пинчерите са общо два. Извинете, пинчерите бяха общо два. Томи вече ще се разхожда сам. Та, попитах го защо единия води на повод, а другия е пуснал свободно, визирайки заплахата от автомобили. Отговори ми, че Роби е послушен и е научен да се пази. Загледах се и действително видях как се спря с наближаването на кръстовището, изчака своя стопанин и пресякоха заедно. Уви, заплахата от колите беше предвидена, но тази от питбула Мастер - не.Целият квартал познава „родителите“ на Роби. Вероятно защото работят в същия този квартал, вероятно защото мнозина разхождат кучетата си с тях, вероятно и поради тяхната специфична порода - хора добряци, позитивни, вечно усмихнати. Хора, които намираха малките удоволствия на живота в разходката в края на работния ден с техните „пиленца“, както съм чувал да ги наричат.От „инцидента“ (събота вечер) насам минаха няколко дни. И когато снощи видях стопанина на жертвата, не успях да обеля дори дума. Защото се сблъсках с празния поглед на изгубения смисъл. Познавам този поглед и пред него оставам ням. Роби няма да се върне. Мога само да се надявам тези хора да си върнат смисъла.Вероятно за мнозина е просто едно кученце. Но в действителност е много повече от това. Колко жалко, че в едно и също общество се налага да съжителстват тези две реалности – едната на добряците, усмихнатите стопани на Роби, а другата – реалността на К. – възпитателят на кучета убийци, неговият ментално болен баща и питбула Мастер.", "date": "2019.09.04", "title": "История за пинчер, питбул и батка"}
{"url": "https://offnews.bg/politika/radev-kam-deputatite-dano-bdenieto-pred-ekranite-zaradi-grisho-da-vi-710592.html", "text": "Надявам се, че след нощното бдение на екраните, победата на Григор Димитров да повлияе на работоспособността ви положително. Очертава се тежка парламентарна сесия, предстои приемането на редица закони, най-важният от които е държавният бюджет, и местни избори. С това напомняне към политическите сили в НС започна словото си държавният глава Румен Радев, който използва конституционните си правомощия, за да се обърне към депутатите и народа.\"Няма да влизам в детайли за ситуацията в страната. Моята позиция е известна, но наред с обсъждането на редица показатели, не трябва да пропускаме и факта, че България продължава да губи своето най-ценно богатство - хората. Голяма част от българските граждани се отчуждават от собствената си държава. Чезнат основните фактори за ефективно управление, прозрачност, отчетност и отговорност\", подчерта президентът Радев.Всеизвестно е, че когато постепенно властта се отнема от народа и се концентрира в тесен кръг хора те я трансформират в икономически облаги и ги инвестират в още повече власт. Така този тесен кръг бетонира своята безконтролна власт, каза още той.   ", "date": "2019.09.04", "title": "Радев към депутатите: Дано бдението пред екраните заради Гришо да ви повлияе положително"}
{"url": "https://offnews.bg/obshtestvo/naj-skapiat-pat-v-darzhavata-shte-ni-struva-oshte-po-skapo-po-23-8-m-710610.html", "text": "Строителството на най-скъпия път в държавата - продължението на Околовръстното шосе на София от „Младост“ до изхода за АМ „Тракия“, ще струва още по-скъпо на българските данъкоплатци, отколкото се смяташе досега. Днес правителството гласува да се отпуснат пари за проекта в размер на 144 598 366 лева. Преди време обаче от Агенция Пътна инфраструктура бяха обявили индикативна стойност на проекта от 123 млн. лева.С новия щедър бюджет и без друго рекордно скъпият пътен участък от 6,08 километра направо става златен- Километър от него ще ни струва по 23,8 милиона лева. За сравнение - строителството на цялата автомагистрала \"Марица\", която е с дължина 117 километра, сруваше почти същите пари - около 150 милиона лева. Последния 49-километров участък от аутобана \"Тракия\" пък струваше по 4,3 милиона лева на километър или пет пъти и половина по-евтино от околовръстното край Младост и Горубляне.От пресслужбата на МС уточняват, че необходимата сума до 144 598 366 лева ще се отпуска в продължение на 4 години и ще се усвоява на база фактически извършени разходи. Първите реално отпуснати пари за дейности, свързани с изпълнението на проекта, са в размер до 13 919 367 лева.Те се предоставят по бюджета на Министерството на регионалното развитие и благоустройството за 2019 г.В резултат на инвестицията отсечката между п.в. „Младост“ и изхода за АМ „Тракия“ ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите пътни артерии ще става чрез пътните възли „Стар Лозенски път“, „Патриарх Герман“, „Самоковско шосе“ и „Младост“ („ул. 406“).Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др.Чрез изграждането на участъка транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор № V. Участъкът е от голямо значение, тъй като осъществява връзка между АМ „Струма“ и АМ „Тракия“ и провежда транзитния трафик от АМ „Калотина – София“ към морските райони и границите с Турция и Гърция. Чрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването, уверяват от правителството. ", "date": "2019.09.04", "title": "Най-скъпият път в държавата ще ни струва още по-скъпо - по 23,8 млн. лв. на километър"}
{"url": "https://offnews.bg/tenis/grigor-dimitrov-kontrolirah-nervite-si-dosta-dobre-tozi-pat-710607.html", "text": "Най-добрият ни тенисист Григор Димитров остана много развълнуван след триумфа си над швейцарската легенда Роджър Федерер в 1/4-финалите на турнира от Големия шлем US Open.Българинът успя да запази енергия и концентрация, като се възползва от физически проблеми на Маестрото и го сломи в пет сета, въпреки че на два пъти изоставаше със сет пасив - 3:6, 6:4, 3:6, 6:4, 6:2.\"\", каза Димитров.Страхотното представяне на Гришо в САЩ му осигури и мечтаното завръщане сред елита на световния тенис. Той стартира на турнира в Ню Йорк под №78 в света, като нов спад щеше да го изхвърли от основната схема на по-големите надпревари до края на годината като тези от сериите Мастърс 1000.  Но с достигането си до полуфинала на US Open, българинът вече си гарантира минимум завръщане в Топ 25 на света. Той добави 710 точки към актива си и от новата седмица ще има 1432 в актива си, с което си гарантира огромния скок в ранглистата.", "date": "2019.09.04", "title": "Григор Димитров: Контролирах нервите си доста добре този път"}
{"url": "https://offnews.bg/politika/manolova-niama-da-pravi-partia-i-niama-da-podkrepia-lista-za-sos-710609.html", "text": "Фейк новина от официозите на властта е, че ще правя партия. Нямам намерение да се занимавам с политическо строителство, обяви Мая Манолова на първата си пресконференция след като бе издигната за независим кандидат-кмет на София.Тя уточни, че ангажиментът и е към столицата.Според нея проблемите на столицата нямат цвят и само чрез обединение може да бъде разграден сегашният модел.Манолова обясни, че кампанията ѝ ще се финансира съвсем открито и прозрачно. Бившият омбудсман обясни и че няма да се приемат дарения от фирми и корпорации, а само от хората.Манолова обяви и че няма да подкрепя независими кандидат-кметове на други населени места, както бяха поискали някои от нейните поддръжници.Според нея кметската кампания, която предстои, ще е \"нечестна, агресивна и подла\".", "date": "2019.09.04", "title": "Манолова няма да прави партия и няма да подкрепя листа за СОС"}
{"url": "https://offnews.bg/zdrave/zdravnoto-ministerstvo-s-parva-tcentralizirana-porachka-na-lekarstva-710590.html", "text": "Министерството на здравеопазването пусна първата централизирана обществена поръчка на лекарства за закупуване на противотуморни препарати за нуждите на лечебните заведения. Тя е на стойност 1 080 909 890,52 лева без ДДС, съобщават от ведомството.Поръчката включва заявените от болниците лекарства, включени в Списъка на противотуморните лекарствени продукти за лечение при злокачествени солидни тумори и хематологични заболявания амбулаторно наблюдение/диспансеризация при злокачествени заболявания и при вродени хематологични заболявания, както и по клинични пътеки \"касаещи необходимите еритро- и гранулоцитните колонистимулиращи фактори и бифосфонати\".За да има ритмичност в провеждането на процедурите, министерството ще стартира 6 отделни обществени поръчки. До момента са подадени 203 индивидуални заявки от лечебните заведения, регистрирани в системата.Обобщената заявка съдържа 775 лекарствени продукта, включени в Приложение 2 на Позитивния лекарствен списък.От здравното ведомство уверяват, че е осигурена сигурна защита срещу хакерски атаки. Финализирани са всички необходими настройки и е стартирано предоставянето на услугата защита от Distributed Denial of Service /DDoS/ атаки.Останалите обществени поръчки ще бъдат осъществявани поетапно.", "date": "2019.09.04", "title": "Здравното министерство с първа централизирана поръчка на лекарства"}
{"url": "https://offnews.bg/obshtestvo/kabinetat-otpusna-300-000-lv-za-remont-na-voenni-pametnitci-710611.html", "text": "Правителството отпуска 300 000 лева към бюджетите на общините за 2019 г. за ремонт, възстановяване, изграждане и довършване на военни паметници.Съгласно Закона за военните паметници (ЗВП) военните паметници са публична общинска собственост с изключение на паметниците, определени от министъра на отбраната, съгласувано с министъра на културата за публична държавна собственост. Задължение на държавата и общините е да полагат грижи за военните паметници на територията на страната и в чужбина, а съгласно чл. 11 от ЗВП органите на изпълнителната власт и органите на местното самоуправление са длъжни да опазват предоставените им военни паметници.В изпълнение на разпоредбите на закона ежегодно десетки общини изпращат до Областните комисии „Военни паметници“ или до Министерството на отбраната своите предложения за ремонт и възстановяване на военни паметници в лошо състояние, както и за изграждане на нови. След разглеждане на многобройните предложения от компетентната дирекция в Министерството на отбраната, беше изготвен списък по общини с военни паметници, които се нуждаят от спешен ремонт и възстановяване или предстои да бъдат изградени или завършени.Средствата в размер на 300 000 лв. ще бъдат разпределени между общините Благоевград, Хаджидимово, Айтос, Поморие, Аксаково, Ветрино, Провадия, Суворово, Горна Оряховица, Павликени, Свищов, Белоградчик, Видин, Чупрене, Бяла Слатина, Враца, Козлодуй, Хайредин, Габрово, Дряново, Севлиево и др.", "date": "2019.09.04", "title": "Кабинетът отпусна 300 000 лв. за ремонт на военни паметници"}
{"url": "https://offnews.bg/politika/izprashtame-razuznavachi-v-kosovo-710612.html", "text": "Правителството одобри изпращането на до трима военнослужещи за развръщане на Национална разузнавателна клетка в състава на военния ни контингент, участващ в операцията на KFOR в Косово, съобщи правителствената пресслужба.Развръщането на Национална разузнавателна клетка в региона ще подобри ситуационната осведоменост и превантивното разузнаване и ще повиши възможностите за ефективна идентификация на съвременните заплахи, се посочва още в съобщението.", "date": "2019.09.04", "title": "Изпращаме разузнавачи в Косово"}
{"url": "https://offnews.bg/politika/borisov-za-kritikite-na-radev-niakoi-se-napochivaha-a-dnes-izliazoha-710636.html", "text": "\"Напочиваха се август месец, ние докато работехме. И сега, за да ги забележат, трябва да излязат и да изговорят маса глупости.\"С този лаконичен коментар премиерът Бойко Борисов отговори по време на правителственото заседание на Румен Радев в Народното събрание.Но няма да си хабим енергията да им отговаряме. Да продължават, каза още Борисов.\"Времето за промяна неумолимо изтича, така както изтичат навън младите и трудоспособни българи, така както гаснат едно след друго българските села и оставените на произвола български пенсионери. Затова и моят призив е още сега, в тази парламентарна сесия, наред с всичко друго, да се концентрират и усилията върху важни за бъдещето на страната решения. Ако това не се случи, или апатията ще продължи да опразва България, или улицата ще помете статукво\" - заяви в обръщението си към народа и Народното събрание президентът Румен Радев.", "date": "2019.09.04", "title": "Борисов за критиките на Радев: Някои се напочиваха. А днес излязоха и изговориха маса глупости"}
{"url": "https://offnews.bg/politika/d-r-delian-georgiev-triabva-da-vazstanovim-vrazkite-na-rajon-izgrev-s-710615.html", "text": "Общинската администрация в район \"Изгрев\" трябва да възстанови тесните връзки с посолството на Виетнам.Това каза кандидатът на БСП за кмет на района д-р Делян Георгиев, който беше сред гостите по време на тържественото отбелязване на националния празник на Виетнам в посолството на социалистическата република в София. Той беше поканен лично от посланика Н. Пр. Доан Туан Лин и от председателя на Българското дружество за приятелство с Виетнам Симеон Димчев.\"Ако се обърнем назад във времето, България е имала доста по-тесни връзки с Виетнам, в това число и районната администраница на \"Изгрев\", коментира д-р Георгиев. - Правени са много културни събития и обмени. При разговора ми с посланика на Виетнам и с културното аташе те изразиха загриженост от състоянието на отношенията между посолството и общината в \"Изгрев\". Разбира се, добавиха, че искрено се надяват добрите практики от недалечното минало да бъдат възстановени. А аз не виждам причина това да не се случи и то съвсем скоро\".Д-р Георгиев добави, че на територията на район \"Изгрев\" има много посолства, което е добра предпоставка за различни взаимодействия с общината, особено за организиране на културни прояви. \"С моя екип разработихме цялостен стратегически пакет за работа с посолствата и дипломатическите мисии, намиращи се на територията на общината, каза кандидатът на БСП за кмет на \"Изгрев\". - Смятам, че районната администрация трябва да положи усилия за изграждане отново на онези контакти, които дълги години бяха пример за адекватна и целенасочена политика на общината в полето на международните отношения. Сериозен ресурс в помощ на споменатото намирам в Българското дружество за приятелство с Виетнам с председател Симеон Димчев, който е и бивш кмет от БСП на района. Той е една от личностите, приети с уважение и признателност за стореното през мандата му от страна на виетнамските ни приятели\".Според д-р Георгиев, българите, а и голяма част от света, имаме стереотипна представа за Виетнам. \"Когато стане дума за тази азиатска държава, в съзнанието на повечето хора изникват картини от ужасите на войната, глад, мизерия и много болка и страдание, коментира той. - Това вече далеч не е така. Виетнам е една от най-бързо развиващите се икономики не само в югоизточна Азия, но и в целия свят. Удивително е как за толкова кратко време тази страна успя да заличи материалните следи на войната, как от една гладуваща държава се превърна в трети по големина износител на ориз и т.н. Чуждестранните инвестиции във Виетнам надхвърлят 35 милиарда долара, усилено се развиват индустрията, електрониката и много други отрасли... Не виждам причина ние да не почерпим от добрия опит на тази държава и да не работим успешно в бъдеще\". ", "date": "2019.09.04", "title": "Д-р Делян Георгиев: Трябва да възстановим връзките на район Изгрев с посолството на Виетнам"}
{"url": "https://offnews.bg/ikonomika/vavezhdat-videonabliudenie-v-danachnite-skladove-s-goriva-i-alkohol-710614.html", "text": "Министерският съвет одобри изменения в Закона за акцизите и данъчните складове, с който се въвежда задължително видеонаблюдение в данъчните складове за горива, както и в тези за производство и съхранение на алкохол.Законопроектът ще бъде внесен в Народното събрание.Според предложенията видеокамерите следва да бъдат монтирани на всички места, през които в обектите влизат или ги напускат транспортни средства, както и да имат възможност за разпознаване на номера за идентификация на транспортните средства.Целта е да се осигури дистанционно наблюдение от контролните органи на процесите по въвеждане и извеждане на тази група акцизни стоки от данъчните складове, като се сведе до минимум възможността за неправомерно извеждане на акцизни стоки, посочват от правителствената пресслужба.Освободените от акциз крайни потребители (ОАКП) се задължават да използват автоматизирана система за отчетност. Когато в обектите на ОАКП се използват енергийни продукти с код по КН 2710 12 до 2710 20 за цели, различни от моторно гориво и гориво за отопление, се въвежда задължение за ОАКП да използват средства за измерване и контрол и автоматизираните им системи за отчетност да позволяват извършването в реално време на контрол на количествата енергийни продукти, които ще се получават или използват в обекта, както и суровините, материалите, произведените или складираните стоки.В преходните и заключителни разпоредби на законопроекта се предлагат промени и в Закона за данък върху добавената стойност (ЗДДС), с които се разширява обхватът на услуги, при които фискалният бон, регистриращ продажбата, може да се визуализира само на дисплей, без да се издава хартиен документ, и услугите се регистрират и отчитат чрез фискални устройства, вградени в автоматите на самообслужване. Предложението обхваща всички услуги, които се предоставят от автомати на самообслужване с електрическо захранване, като изрично се изключва предоставянето на услуги по обмяна на валута чрез автомат за обмяна на валута.", "date": "2019.09.04", "title": "Въвеждат видеонаблюдение в данъчните складове с горива и алкохол"}
{"url": "https://offnews.bg/sviat/ruski-deputat-prizova-rumen-radev-da-vrazumi-vanshnoto-ni-ministerstvo-710638.html", "text": "\"Надявам се, че българският президент ще каже, че това е недопустимо.... А да се обвинява Русия, че е донесла - както казват - окупационен режим, е неморално.\"Това заяви пред прокремълската телевизия Russia Today Владимир Джабаров - първи заместник-председател на комитета по външни отношения на Съвета на федерацията, горната камара на руския парламент.Изказването на Джабаров е провокирано от острата позиция на българското министерство на външните работи по повод насрочената за 9 септември изложба на руското посолство в София под заглавие \"75 години от освобождението на Източна Европа от нацизма\".\"Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави. МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни.\" - заявиха Именно СССР донесе мира в Европа, настоява руският депутат Владимир Джабаров от партията на Путин \"Единна Русия\".", "date": "2019.09.04", "title": "Руски депутат призова Румен Радев да вразуми външното ни министерство за Съветската армия"}
{"url": "https://offnews.bg/futbol/mesi-sashto-nedovolstva-ot-provalenia-transfer-na-nejmar-710605.html", "text": "След като вчера стана ясно, че суперзвездата на Пари Сен Жермен Неймар беснее от проваления трансфер в Барселона, днес \"Кадена СЕР\" съобщи, че отношенията между Лионел Меси и президентът на каталунците Хосеп Мария Бартомеу са доста влошени, заради въпросния неуспех в преговорите.По време на галавечерта на УЕФА в Монако двамата почти не се погледнали, като босът на испанските шампиони ясно отбягвал суперзвездата, за да не дава обяснения за провалената сделка.Твърди се, че и доста от останалите тартори в отбора не са доволни от цялостната селекция през лятото, въпреки идването на Антоан Гризман и Френки де Йонг.4 точки от първите 3 мача определено не са началото, което феновете на Барса очакваха, така че още на старта на сезона напрежението се покачва, а това според специалистите няма как да доведе до нещо добро.", "date": "2019.09.04", "title": "Меси също недоволства от проваления трансфер на Неймар"}
{"url": "https://offnews.bg/sviat/britanskiat-parlament-zadalzhi%c2%a0boris-dzhonsan%c2%a0da-poiska-ot-es-otlaga-710637.html", "text": "Британският парламент прие законопроект, с който задължава правителството да поиска от ЕС отлагане на датата на Брекзит, която в момента е 31 октомври.Целта на законопроекта е да отложи Брекзит с три месеца - до 31 януари 2020 г.Тази вечер Камарата на общините одобри текста и на трето четене.Преди да влезе в сила, законопроектът трябва да бъде одобрен и от Камарата на лордовете, което може да стане утре вечер.Веднага след приемането на текста в долната камара на парламента премиерът Борис Джонсън внесе искане за предсрочни избори в страната на 15 октомври. Гласовете на опонентите на Джонсън обаче надделяха при гласуването в Камарата на общините и искането му е отхвърлено.", "date": "2019.09.04", "title": "Британският парламент задължи Борис Джонсън да поиска от ЕС отлагане на Брекзит"}
{"url": "https://offnews.bg/politika/initciativniat-komitet-sofia-e-zhertva-na-koruptciata-i-oligarsite-m-710606.html", "text": "Инициативният комитет, издигнал Мая Манолова за кмет на столицата, излезе с декларация защо я подкрепя и какво трябва да се промени в столицата. Инициаторите на кандидатурата ѝ са категорични, че моделът на управление на ГЕРБ в София трябва да бъде изкоренен, тъй като обслужва близките до властта и е враждебен към обикновените хора.Според участниците в инициативния комитет столицата на България се нуждае от силен кмет, който да управлява града в интерес на гражданите и именно такъв градоначалник би била Мая Манолова.Ето и пълния текст на декларацията:Ние, подписалите това обръщение, се обединяваме около възгледа си, че управлението на столицата през последните 10 години се отдалечи от очакванията на столичани за личен просперитет, достоен живот, нормални доходи и участие на хората наравно с политиците във вземането на решенията.Обединяваме се срещу модела на ГЕРБ, който превърна София в добра за богатите и близките до властта и враждебна към обикновените хора – тези без връзки и привилегии, разчитащи само на закона, справедливостта и на своя труд.Обединяваме се срещу политиката на противопоставяне и разделение на гражданите.София се сдоби с център и провинция, с квартали, откъснати от стандарта на живот в Европейския съюз.София спря да е на гражданите и стана София на партийните върхушки. На шепа хора от партиите и техните олигарси с хищни лични интереси, доминиращи над публичните.София е жертва на корупцията, жертва на „Апартаментгейт“, жертва на обръчите от фирми, „жертва на ремонт на ремонта“, жертва на разхищението на пари и на непрозрачното управление на десетките общински предприятия. Столичани страдат от мръсния въздух, от презастрояването, от нефункционалната инфраструктура, от проблема с паркирането, от корупцията в обществените поръчки. Все проблеми, за решаването на които плащаме над 1,7 млрд. лв. годишен бюджет. От парите на гражданите. И които вече десетилетие остават нерешени.Срещу тези пари 10 години очаквахме умно, компетентно и прозрачно управление, спиране на корупцията, модернизация, високи доходи, качествено образование и здравеопазване, стимули за бизнеса, стартъпите и предприемчивите, грижа за възрастните и за по-слабите.Но нито лицето на София се смени, нито управлението стана с лице към гражданите.Повече така не може!Наша е отговорността да се вгледаме отвъд подставените лица – да преценим личността на кмета, морала му, неговата решимост да не се изкушава от корупция и привилегии, волята му да чуе гласа на хората и да решава проблемите, приноса му във форсирането на институциите да се занимават с проблемите на хората, а не да обслужват ексклузивно корпоративни интереси. В избора на кмета на София всичко трябва да е лично! Защото той лично ще отговаря пред нас и гражданите за действията си всеки ден през следващия 4-годишен мандат.Време е да сме по-взискателни именно към личността на кмета: да преценим, когато го избираме, неговия личностен потенциал да каже „не” на тяснопартийната политика и „да” на политиката с лице към гражданите.Ето защо се обръщаме към цялата столична общественост, без значение на политически възгледи и партийни пристрастия:1. Да изберем кмет, за когото проблемите не са леви или десни, а решими. Искаме кмет, който държи София да стане модерен град, вслушан в гласа на гражданите си. София да е градът на икономиката, на растежа, на честната пазарна конкуренция, а не нагласените обществени поръчки. Градът на високите доходи, иновациите, шанса за младите предприемачи, стартъпите и хората от бизнеса. Град, свободен от корупция. Град с развито гражданско общество и ефективни инструменти за пряка демокрация. Град, който пита гражданите си, вместо да налага чиновнически решения, взети по партийни централи. Град на модерните училища и оборудваните болници. Град на свободата и достойния живот на обикновения гражданин. Град, в който дишаш свободно и ходиш под дървета, а не по криви и разбити тротоари. Градът на децата и грижата за тях. Градът на защитените от насилие жени и овладяната битова престъпност. Град, който осигурява бъдеще на младите, достоен живот за хората в неравностойно положение, сигурност за възрастните и възможност неговите граждани да работят и да създават семейства.Искаме кмет, който да изгради модерна платформа за обществено обсъждане и реформи, където партии и граждани да са равнопоставени политически субекти.2. Да изберем кмет, който може да установи баланса между частния и публичния интерес и да се бори за постигане на справедливи решения, като отстоява принципите за свобода, конкуренция, права, гражданско участие, борба с корупцията, икономически просперитет, сигурност и социална справедливост. Искаме кмет, който да се разбира и с десни, и с леви, и с либерали, и с патриоти, с хората от всички вероизповедания, от цялата социална палитра на градската общност, но като защитава и интересите на онези, които не са намерили своето партийно представителство. Те са хиляди.3. Да изберем кмет, който да не бъде изпълнителен директор на една партийна централа, а изпълнител на волята на гражданите. Кмет, който не се страхува от референдуми и от участието на гражданите в процеса на вземане на решения. София има нужда от обединение, от потенциала на цялата нация, от хората на София, но и на цялата страна, без да бъдат делени от кмета на „наши” и „ваши”, на леви и десни, на добри и лоши, без да бъдат наричани нито „материал”, нито убеждавани, че „демокрацията ни отне много”. София има нужда от характер, от въздух, от достойнство.4. Да изберем кмет, който има лидерска цел и собствен европейски възглед за бъдещето на София. Трябва ни кмет с мечта за София. Трябва ни кмет с характер, който няма скрити началници, а признава за началници единствено гражданите. Който притежава солиден личностен потенциал. Който се вози като гражданите – във влака, в трамвая, в метрото, и няма шофьор. Който не се плаши лесно; който не се съгласява сервилно с партийни централи и олигарсите им; който може да казва „не” на премиера, ако премиерът не е получил „да” от гражданите. Кмет, който има дързост, визия, характер, ядосва се, грижа го е за достойнството на столичанина, милее, пука му и няма да изостави София. Кмет, който е доказал, че може да работи в името на надпартийни каузи и за решаване на проблемите на гражданите.Искаме силен кмет!Мая Манолова е нашият избор за кмет на София!Кметът на всички, които вярваме, че София има нужда от глътка въздух, от нов модел на управление, от повече дързост, от сила, от характер и от промяна след 10-годишното управление. Кмет, който да надгради доброто и да спре непочтените практики. Тя е надежда за образованите, способните, взискателните, разчитащите на себе си предприемчиви хора, защото самата тя е такава. И заедно с това е надежда за слабите, за възрастните, за работещите бедни и за хората, изтласкани в периферията, защото визията й за солидарността съвпада с възгледа ни за модерното европейско солидарно общество. И тя го доказа с работата си.Мая Манолова е нашият избор за кмет на София!Защото е доказала, че не само говори за проблемите, а ги решава, че разбира от управление и от закони, че се ръководи от интересите на гражданите, че не страхува да се бори за промяна. Доказала е, че може да се ядосва и да казва „не” и на премиера, и на партийните централи, но когато е нужно, може равнопоставено и компетентно да седне до тях от името на гражданите. Тя носи каузата на участието на гражданите в политиката, а не клишето на архаичната партийна политика, в която хората са само инструмент за легитимиране на кабинетни решения. Доказала е, че може да постига значими за хората цели, да защитава гражданските интереси и да работи за решаването на проблемите на обикновения човек.Мая Манолова е нашият избор за кмет на София! Подкрепете я!", "date": "2019.09.04", "title": "Инициативният комитет: София е жертва на корупцията и олигарсите, Манолова ще ги изкорени"}
