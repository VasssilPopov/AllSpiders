{"url": "https://offnews.bg/sviat/makedonia-ofitcialno-se-preimenuva-na-severna-makedonia-697465.html", "text": "Македония официално се преименува на Северна Македония, съобщи правителството на страната, цитирано от БТА. Промяната на името стана по силата на споразумението с Гърция, което ѝ дава и възможност за присъединяване към НАТО и ЕС. „Съобщаваме, че условията за влизане в сила на изменения XXIIII, XXXIV, XXXV и XXXVI на Конституцията на Република Северна Македония и конституционния закон за прилагане на измененията от XXIII до XXXVI на Конституцията на Република Северна Македония, които парламента на Република Северна Македония прие на 11 януари 2019 г. влизат в сила днес - 12 февруари 2019 г., със съответното изявление на правителството в Държавен вестник”, се казва в съобщението, цитирано от БГНЕС.„Първоначалните решения относно необходимите дейности за изпълнение на горепосочените задължения ще бъдат предоставени в съобщение за пресата, което ще бъде публикувано от междуведомствената работна група за изпълнение на задълженията по Договора от Преспа”, допълват оттам.От утре новото име ще бъде изписано на пътните знаци, първо на пътния знак на границата с Гърция.", "date": "2019.02.12", "title": "Македония официално се преименува на Северна Македония"}
{"url": "https://offnews.bg/sviat/mej-viarvam-che-moga-da-postigna-sdelka-za-brekzit-koiato-parlament-697452.html", "text": "Вярвам, че мога да постигне сделка за Брекзит, която Парламентът да подкрепи, за да може Великобритания да напусне ЕС на 29 март. Това заяви британският премиер Тереза Мей.В Камарата на общините, където информира депутатите за дискусиите с ЕС, Мей отново каза, че не смята, че митнически съюз, какъвто е предложен от опозиционната Лейбъристка партия, е път към гарантиране на споразумение, предаде Ройтерс, цитирана от БТА.\"Преговорите са в решителна фаза и сега всички трябва да сдържаме нервите си, за да постигнем промените, за които Камарата настоява и да реализираме Брекзит в предвидения срок\", каза Мей.\"Като получим промените, от които имаме нужда за \"предпазния механизъм\", като защитим правата на работниците и околната среда и повишим ролята на парламента в следващата фаза от преговорите, вярвам, че можем да постигнем сделка, която Камарата ще подкрепи\".Мей каза още пред депутатите днес, че \"се нуждае от време\", за да обсъди с ЕС промените в споразумението за Брекзит, сключено с Брюксел, така че да удовлетворява британските депутати.Мей изтъкна, че иска депутатите от всички политически сили да подкрепят сделката, която тя сега се опитва да постигне, като се мотивира с нуждата от одобряване на още закони, които да подготвят излизането на Обединеното кралство от ЕС.\"Всъщност, според мен, е в интерес на този парламент и в интерес на одобряването на закони, да има убедителен вот от цялата камара\", каза Мей пред парламента.", "date": "2019.02.12", "title": "Мей: Вярвам, че мога да постигна сделка за Брекзит, която парламентът да подкрепи"}
{"url": "https://offnews.bg/ikonomika/debenhams-si-osiguri-finansova-inzhektcia-ot-40-mln-paunda-v-borbata-697447.html", "text": "Debenhams си осигури финансова инжекция в размер на 40 милиона паунда, за да си осигури допълнително време, за да договори дългосрочно споразумение с кредиторите, съобщи Би Би Си.Борещата се за оцеляване верига магазини нарече споразумението \"първа крачка\" към устойчиво бъдеще. Фирмата се стреми да предоговори условията по изплащането на дълговете си и да ускори плановете за затварянето на магазини. Очаква се около 20 да спрат работа тази година.Debenhams, която имаше универсален магазин и в България, дължи £520 млн. на банки и се надява да доведе до успешен край преговорите за дългосрочно рефинансиране от банки. Новината за допълнителното финансиране повиши цената на акциите с близо 40% в началото на търговията днес.Debenhams има 165 магазина и е работодател на около 25 000 души. Компанията отчете загуба в размер на £491.5 млн. миналата година и обяви, че има спад на продажбите по Рождество. Оттам съобщиха още, че планират да затворят до 50 магазина за 3 до 5 години, което застрашава 4 000 работни места. Веригата не е оповестила кои търговски обекти планира да затвори.", "date": "2019.02.12", "title": "Debenhams си осигури финансова инжекция от 40 млн. паунда в борбата за оцеляване"}
{"url": "https://offnews.bg/futbol/levski-preimenuva-sektor-a-na-gerena-697444.html", "text": "От Левски обявиха, че Сектор А на стадион \"Виваком Арена Георги Аспарухов\" вече ще носи името на един от спонсорите на клуба - \"STRABAG\" (Щрабаг).Още предни няколко дни случайно минаващи покрай съоръжението хора забелязаха, че се извършва външна промяна на трибуната и сега вече са ясни причините.\"ПФК Левски има удоволствието да Ви съобщи, че разширява партньорството си с един от досегашните спонсори на клуба - компанията \"STRABAG\".Като част от новия договор между двете страни, сектор \"А\" на стадион \"Виваком Арена Георги Аспарухов\" ще носи името \"STRABAG\".Междувременно \"сините\" пуснаха в продажба билетите за предстоящата среща от 21-ия кръг на Първа лига срещу Локомотив Пловдив.Пропуски ще се продават във феншопа на сектор \"STRABAG\" на стадион \"Виваком Арена Георги Аспарухов\" всеки ден от 10:00 до 19:14 часа. Желаещите ще могат да си закупят билет също така от касите на Еventim, както и в партньорските каси: бензиностанции OMV, Technopolis, Български пощи, книжарници Orange, билетен център НДК.В деня на мача (17.02.) билети ще се продават на касите пред Сектор \"STRABAG\" и на тези на ул. Тодорини кукли 47 от 12:00 до края на първото полувреме.За удобството на всички Вас напомняме, че може да се възползвате от закупуването на пропуск онлайн (ТУК). Можете да избегнете ходенето до касите, като платите пропуска си онлайн, веднага след това можете да го разпечатате, като всеки билет има указани вход, блок, ред и място.Обръщаме Ви внимание, че всички желаещи да наблюдават двубоя, трябва да носят своята лична карта със себе си. В противен случай няма да бъдат допускани на стадиона.В сила остава кампанията на ПФК Левски, целяща да привлече все повече семейства и деца на стадиона. Срещу Локомотив Пловдив отново ще бъде отворен блок 3 в Сектор \"STRABAG\" – редове от 1 до 22 вкл. /места от 16 до 30 вкл./, в който срещу билет от 10 лв. всеки родител ще може да заведе до две деца на възраст до 14 г. Двама възрастни с до две деца до 14 г. пък ще влизат на тези места срещу 15 лв. Пропуските са с фиксиран вход 3 на сектор \"STRABAG\".Цената за ВИП Семейния сектор \"Vivacom\" е 40 лева, като тя включва един възрастен с до две деца до 14 години. Ако двама възрастни придружават до две деца до 14 г., то цената е 60 лева. В сектора за малките фенове са предвидени редица забавления, като джаги, плейстейшън 4, безплатни пуканки, среща с талисмана \"Лъвски\" и едни от най-добрите места на стадиона. Към семейния сектор \"Vivacom\" се влиза през ВИП входа на Сектор \"STRABAG\".Левски и Локомотив Пловдив се изправят един срещу друг на стадион \"Виваком Арена Георги Аспарухов\" на 17.02.2019 г. (неделя) от 17:30 часа.Цени на пропуските за срещата:Сектор \"STRABAG\" - 10 лв. (Блок 3), 15 лв. (Блок 5 и 6), 18 лв. (Блок 3 и 4), 20 лв. (Блок 1,2 и Прес ложа), 30 лв. (Ложа 2 и 3), 70 лв. (VIР -достъп до VIР салона с кетъринг).Сектор \"В\" - 10 лв.Сектор \"Б\" - 7 лв.Сектор \"Г\" - 7 лв. (гости)", "date": "2019.02.12", "title": "Левски преименува Сектор А на Герена"}
{"url": "https://offnews.bg/futbol/iuventus-vadi-200-miliona-evro-za-salah-697449.html", "text": "Нов мегатрансфер се подготвя от италианския хегемон Ювентус. Торинци привлякоха през лятото Кристиано Роналдо от Реал Мадрид, а сега са вперили поглед в египетската звезда на Ливърпул Мохамед Салах.Според Sky News Arabia офертата на Ювентус е на стойност 200 милиона евро и ако сделката се осъществи, Салах ще стане вторият най-скъп футболист в света след бразилеца Неймар. Той беше привлечен от Пари Сен Жермен за 222 милиона евро, колкото беше откупната му клауза за предсромчно прекратяване на договора с Барселона.Ръководството на \"Старата госпожа\" е обсъдило готвения трансфер с Роналдо и другите лидери на Ювентус, които са дали благословията си.Салах е един от най-актуалните футболисти в света в момента. Той е на 26 години, а в събота отбеляза 20-ия си гол за Ливърпул във всички турнири. Той стана първият играч на Ливърпул с такива показатели след Луис Суарес.В последните дни Салах даде повод за шеги по свой адрес в лагера на Ливърпул, след като си обръсна брадата.\"Така вече ти вярвам, че си на 26\", написа съотборникът му Деян Ловрен под снимката на Мо в Инстаграм.", "date": "2019.02.12", "title": "Ювентус вади 200 милиона евро за Салах"}
{"url": "https://offnews.bg/temida/sadat-ostavi-pod-domashen-arest-sina-na-miniu-stajkov-697455.html", "text": "Апелативният специализиран съд остави под домашен арест сина на бизнесмена Миню Стайков - Стайко Стайков, съобщи bTV.Магистратите потвърдиха решение на Специализирания наказателен съд. Стайко Стайков беше приет в \"Пирогов\" в края на януари, а по-късно преместен в МВР болница. Той беше издирван над три месеца чрез Интерпол. Стайков обаче обяви, че не е бил отвлечен и не е знаел, че го издирват.Според разследващите той е бил част от престъпна група заедно с баща си за нелегални цигари и ДДС измами.Днес бяха представени резултатите от 8-членна съдебно-медицинска експертиза, според която здравословното му състояние не позволява да се лекува в затворническата болница. Заради това и прокуратурата оттегли протеста си.Стайков се яви с патерица и абокат в съда.", "date": "2019.02.12", "title": "Съдът остави под домашен арест сина на Миню Стайков"}
{"url": "https://offnews.bg/izvan-terena/insinie-stana-zhertva-na-revnostta-si-697454.html", "text": "Нападателят на Наполи Лоренцо Инсиние е смъртоносен с топка в краката, но си намери майстора в лицето на продуцентите на италианско тв шоу.Италианският национал е пословичен със своята ревност и точно в това негово слабо място се прицелиха от телевизията. В шегата участва и съпругата му Геновева \"Джени\" Дароне.В името на шоуто тя осведомява Лоренцо, че ще се снима във филм и постепенно го запознава със сценария. Тя трябва да участва в няколко горещи сцени с красив актьор, като Инсиние изпада във все по-лошо настроение докато слуша. За капак в този момент куриер носи в дома им букет с цветя за нея, изпратени от \"режисьора\" на филма.Това прелива чашата на ревността на Инсиние, който категорично забранява участие във филма на съпругата си и я призовава да закрие всичките си профили в социалните мрежи. В този момент лъсва истината, че всичко е било заради шоуто, но Лоренцо вече е разкрил характера си. Шоуто ще бъде излъчено в ефира на Italia 1.", "date": "2019.02.12", "title": "Инсиние стана жертва на ревността си"}
{"url": "https://offnews.bg/politika/karakachanov-zaplashi-da-napusne-pravitelstvoto-ako-gerb-podkrepi-dps-697457.html", "text": "Вицепремиерът Красимир Каракачанов заплаши да напусне правителството, ако ГЕРБ подкрепят ДПС, а не ВМРО по ромския въпрос. Това заяви Каракачанов пред Нова телевизия. Ако и този път партията на Борисов реши да приеме предложенията на ДПС, а не на ВМРО, както беше срещу „радикалния ислям\", то да си търси вариант и да управлява с тях, посочи вицепремиерът.Става въпрос за предложената от Каракачанов , която съдържа някои доста спорни предложения. Сред предложенията са въвеждане на трудова повинност, безплатни аборти и налагане на обществено полезен труд на ромите.От ДПС определиха мерките за противоконституционни.Зам.-председателят на ГЕРБ Цветан Цветанов обеща преди дни концепцията да бъде обсъдена на съвет на коалицията.", "date": "2019.02.12", "title": "Каракачанов заплаши да напусне правителството, ако ГЕРБ подкрепи ДПС по ромския въпрос"}
{"url": "https://offnews.bg/sviat/izdignaha-znameto-na-nato-v-tcentara-na-skopie-makedonskiat-prezident-697439.html", "text": "На церемония днес в центъра на Скопие беше издигнато знамето на НАТО пред сградата на македонското правителство.В речта си премиерът Заев заяви, че от днес се отваря нова страница в историята на страната и членството в НАТО гарантира сигурност за западната ни съседка.В петък гръцкият парламент ратифицира протокола за членство на Македония в НАТО, както и договора от Преспа, с който се променя името на западната ни съседка. А миналата сряда в централата на НАТО в Брюксел посланиците на държавите членки на алианса подписаха с Република Северна Македония протокола за присъединяване на страната към Организацията на Северноатлантическия договор.Всяка една от държавите членки на пакта трябва да одобри протокола, а след това генералният секретар на НАТО ще отправи покана за присъединяване към западната ни съседка. Така Република Северна Македония ще влезе в НАТО като 30-ата държава от организацията.На днешната церемония по издигане на знамето на НАТО в центъра на Скопие присъстваха представители на дипломатическите мисии, министри, бившият премиер Любчо Георгиевски, но президентът Георге Иванов и ръководните кадри на опозиционната ВМРО - ДПМНЕ не се появиха.Засега от президентството няма официален коментар защо Иванов не е уважил церемонията, но - както се знае - той не приема договора от Преспа и преименуването на Република Македония в Република Северна Македония.Интересна подробност е, че сградата на правителството вчера осъмна без надписа \"Влада на Република Македонија\". Буквите са махнати, очаква се до края на седмицата да бъде поставено новото име \"Влада на Република Северна Македонија\".", "date": "2019.02.12", "title": "Издигнаха знамето на НАТО в центъра на Скопие, македонският президент не се появи на церемонията"}
{"url": "https://offnews.bg/ikonomika/na-polzu-rodu-dzhi-pi-edvam-se-saglasi-da-vzeme-edni-185-mln-lv-za-697448.html", "text": "Строителната компания Джи Пи Груп внесе разяснения по повод избора си за изпълнител на проектирането и строителството на тунел Железница в участъка на магистрала Струма в Кресненското дефиле.От позицията на фирмата излиза, че дружеството, което бе в главната роля в скандала \"Джи Пи Гейт\", едва ли не \"на ползу роду\" са се жертвали да вземат многомилионния договор (над 185 млн. лева без ДДС) само и само за да няма толкова много жертви по пътищата у нас.Ето какво заявяват от Джи Пи:От компанията обясняват още, че миналата есен са обявили решение да се оттеглят \"заради обществения интерес и манипулативната обстановка, която се опитваше да отъждестви граденото десетки години име на компанията в строителния бранш с престъпни квалификации\".Изборът на \"Джи Пи Груп\" за изпълнител на мегапроекта за тунела влиза в противоречие и с изявленията на премиера Бойко Борисов.В разгара на аферата, разкрита от разследващия сайт Биволъ, министър-председателят упорито твърдеше, че „Джи Пи Груп” ще бъде извадена от всички поръчки с европейски и бюджетни средства. А думите му, както виждаме, се оказа, че нямат никаква връзка с действителността.Нещо повече, само преди броени дни \"Джи Пи\" се оказа основен фаворит за изграждането на сигнализационна система по жп линията Пловдив-Бургас. А това е проект на НКЖИ за още близо 200 милиона лева.", "date": "2019.02.12", "title": "На ползу роду: Джи Пи едвам се съгласи да вземе едни 185 млн. лв. за тунела в Кресненското дефиле"}
{"url": "https://offnews.bg/sviat/rusia-niama-da-ni-varne-arhivite-no-ni-razreshava-da-gi-kopirame-697453.html", "text": "Русия няма да ни върне архивите, иззети след влизането на съветската армия в България през 1944 г. Това става ясно от дискусията на руския посланик Анатолий Макаров с потребители във Facebook.Архивните материали са достъпни за българските архивни служби и изследователи, в това число за копиране. Общо до април 2018 г. на българската страна бяха предадени около 10 хиляди копия. Що се отнася до оригиналите, част от тях бяха връчени на България през 1949 и 1958 години по време на Съветския съюз. Сега обаче оригиналите не могат да се предават в съответствие с Федералния закон №64 от 15 април 1998 г. \"За културни ценности, преместени в резултат на Втората Световна война и намиращите се на територията на Русия\". Но пак ще повторя, достъп към тях за българите е открит, твърди Макаров.Руският посланик отговори на въпроси на български граждани по повод Деня на дипломатическия работник, който в Москва се отбелязва на 10 февруари. Въпросите са зададени в рамките на \"акцията\", обявена във Facebook от дипломатическата мисия под хаштаг \"Попитай Посланика\".Днес посолството разпространи втората част от отговорите на Макаров, посветени на \"Въпроси по същество\". Предстои и трета част, озаглавена \"Най-забавни въпроси\".Альоша Янев: Господин Посланик, защо Русия дава на ГЕРБ газов хъб Балкан? – Ние подкрепяме стремежа на България към енергийната сигурност и в тази връзка приветстваме идеята за хъб «Балкан», чрез която България може да стане енергиен център на Югоизточна Европа. Най-важното е диверсифициране на източниците на енергийни доставки, за което много се говори в ЕС, да не накърнява националните интереси.Явор Никифоров: Ваше Превъзходителство, възможно ли е Русия едностранно да премахне визата за българи? Много хора искат да посетят, да живеят и да работят в РФ, но визовият режим е голям проблем. – Съгласни сме, че облекчаване на визовия режим би допринесло за взаимно развитие на туризма. Първата стъпка в тази посока е свикване на консултации по тази тема между Министерствата на външните работи на Русия и България, които ние отдавна предлагаме да проведем, обаче засега не сме получили отговор от българската страна.Ivan Marchev: Аз бих желал да получа разяснения относно безвизовия транзит от Русия към Беларус за притежатели на билети за Европейските игри на спорта. Някои източници твърдят, че ще е разрешен престой без виза на територията на Руската федерация, но нищо конкретно от официални руски източници (като напр. продължителност на престоя). Интересува ме също така и дали всички гранични пунктове ще бъдат разрешени за безвизов транзит за притежатели на билети за игрите в Минск. – Очаква се, че този въпрос ще бъде решен в най-скоро време.Ивайло Симеонов: Ще има ли акция - георгиевска лентичка тази година? – Да, ще организираме тази акция в края на април – началото на май, както винаги. Благодарим за интереса!Ивайло Симеонов: Може ли да направите банкови сметки - български, в които, тези които имаме пари, да даряваме за определени каузи. – Вече има такива, направени от български инициативни групи. Ето, примерно, можете да помогнете за ремонта на паметника на Съветската Армия. Сметката в левове е открита в АСЕТ БАНК: BG50IABG8098100213410.Антонина Димитрова: И аз исках да питам за директен транспорт България-Крим без значение дали до Севастопол, Ялта, Феодосия или Гурзуф. Ако и да не е директен, то поне до Новоросийск, защото България не е признала Крим за руска територия. – Напълно подкрепяме Вашата идея, но въпросът трябва да се решава на ниво правителства. В момента, когато българското правителство е готово за това, ние от своя страна ще направим всичко възможно директен транспорт до Крим да стане реалност.Mladen Ivanov: Ваше Превосходительство, господин Посол! Что для Вас является самым большим сюрпризом, что больше всего удивило Вас в нашей прекрасной стране? Заранее спасибо! – Наверное то, насколько бережно вы относитесь к истории. Каждый год к каждому памятнику Русско-турецкой войны несут цветы – мало где в нынешние времена можно встретить такое уважение к павшим героям.екатерина петрова: Здравейте г. н Макаров! Благодаря за дадената възможност да зададем въпроси към Вас! Аз се интересувам от образованието в Русия. Има ли вече отпуснати бройки за безплатно обучение учебната 2019/2020г? Има ли ограничение във възрастта? Също се интересувам дали е възможно да приемете емигранти от България? Какви са условията? Благодаря предварително за отделеното време и внимание! – Образованието в Русия е напълно реална възможност, за която няма ограничения като възраст или място на живеенето. Програмата за безплатно образование в Русия действа и тази година, квотата за България вече е получена – тя е над 220 души. Заявките се подават в сайта Russia.Study, а конкурсната комисия избира кандидати според тяхната успеваемост.Angel Petrov: Уважаеми Г-н Посланик, във връзка с въпрос от мои близки, които нямат фейсбук, искам да попитам, какви са условията за получаване на Руско гражданство? – Ако сте над 18 години и нямате поне един родител, който живее в Русия, за вас е достъпен общ ред на получаване на руското гражданство. Той изисква поне 5 години живеене в Русия и работа в руска компания. Повече подробности можете да научите от нашия сайт www.bulgaria.mid.ru в раздела «Консулски въпроси».Галина Мачева: Господин Посланик, чрез вас поздравявам целият руски народ. Въпросът ми е следният: можете ли да инициирате облекчена процедура за кандидатстване и получаване на руско гражданство за българи, които години наред са живели, работили или учили в Русия? – Ако сте работили в руска фирма и плащали данъци, тогава можете да се обърнете в Министерството на вътрешните работи на Русия за получаване на гражданство. Всички други варианти засега не се предвиждат от нашето законодателство и пак трябва да се решават на ниво Правителства.Ynko Zaprynov: Възможно ли е да става стокообмена между двете страни ,спокойно и лесно. Много бих се радвал ако може нашите земеделци да произвеждат за Русия. Няма зеленчуци с такъв вкус никъде по света. – Вашите зеленчуци са наистина уникални, аз много ги харесвам. Сигурен съм, че и на пазара в Русия тях би ги купували много, стига да има производители, готови да ги изнасят. Голяма пречка в тази насока остава режим на санкциите. Обаче добре знаете, че не ние бяхме инициатори на тази санкционна война.Лилия Стоева: Уважаеми г-н. Посланик, искам да ви попитам-Всички знаем, че проекта Южен поток се провали заради безумните решения на Българското правителство. Ще имали отклоняване на търба от Турски поток през България или Българското правителство лъже за пореден път. – Сега наблюдаваме активни опити отвън да се зачертае потенциалната възможност тръбата на «Турски поток» да се продължи по територията на България. Затова бих казал, че бъдещето на проекта зависи от това, доколко правителството ви е готово да го отстоява както пред Европейската комисия, така и пред тези, които се противопоставят на него. Иначе от наша страна такава готовност има.Димитър Йонов: Уважаеми г-н Посланик Макаров, бих желал да попитам какво ще направи Русия срещу платените журналисти и СМИ, които постоянно ни заливат с фалшиви новини с излъчвана омраза срещу руския народ . В България се знае коя фондация плаща съвсем легално за това. Не е ли време да посочите проблема с думи и действия? – Проблемът е очевиден, дори няма смисъл да го посочваме с думи. Ако искате да знаете алтернативна гледна точка – четете нашите информационни агенции, вашите обективни медии, има такива.Мария Иванова: Уважаеми господин Макаров, какво можем да направим, ние инициативните граждани за плавното, но закономерно и така желано от повечето български граждани отстраняване на вредните западните политики налагани на територията ни, което би било във взаимен интерес? – България е демократична държава, така че народът й има право да определя сам своето бъдеще – чрез избори, граждански инициативи, медии. Така че всичко е във вашите сили и ръце!Naum Moroz: Добър Ден. От няколко години в руските СМИ се наблюдава тенденцията България да се представя в негативен план и да се използват глаголи в адрес на България от типа на предавам, продавам и подобни. Причините затова няма да коментирам, но въпросът ми към Вас, е какво може да се направи за повишаване на имиджа на българо-руските отношения, за представянето им пред широката публика в Русия, в позитивен план? Как можем и Вие, като посланик, и ние, като симпатизанти на руската култура и руския мир, да допринесем за достигането до повече хора на позитивното в нашите отношения? Благодаря. – Въпросът Ви е наистина важен, защото за съвременните медии е характерно да преувеличават лошото и да не забелязват доброто. Създалата се ситуация с понякога доста критично отражение на България в руската преса се решава, според мен, с последователна позиция на българското правителство, с твърдо отстояване на националните интереси – за да се разчупят появилите се стереотипи.Георги Желев: Защо няма оферти на руски туроператори за екскурзии от България в Русия? - Работим по този въпрос. Имаме много нови туристически насоки в Русия. Информация за тях може да бъде намерена на туристическия портал Russia.travel. Освен това по време на големи спортни събития има хубав шанс да посетите нашата страна без визи, само с билети на мероприятието. Надявам се, че тази година ще има по-голям интерес от българите към Русия.Николай Иванов: Нека бъдем обективни. Открито признавам, че по убеждения съм русофоб, но стараейки се да погледна безпристрастно на въпроса искам да попитам: кога ще ни върнете архивите? Допускате ли за нормално нашите архиви, нашата история да е в чужда държава и да нямаме свободен достъп до тях? – Архивните материали, за които вие казвате, са достъпни за българските архивни служби и изследователи, в това число за копиране. Общо до април 2018 г. на българската страна бяха предадени около 10 хиляди копия. Що се отнася до оригиналите, част от тях бяха връчени на България през 1949 и 1958 години по време на Съветския Съюз. Сега обаче оригиналите не могат да се предават в съответствие с Федералния закон №64 от 15 април 1998 г. «За културни ценности, преместени в резултат на Втората Световна война и намиращите се на територията на Русия». Но пак ще повторя, достъп към тях за българите е открит.Kaloyan Ivanov: След като много държите на българо-руската дружба защо на 24 май обидихте целия български народ, като обявихте че писмеността ви е дошла не от България, а от Македония? Също така поддържате ли тезата формулирана от Белград и Москва, че съществува \"македонска\" нация и език? – Не сме се канили да обиждаме българите и не искаме да влизаме пак в празни разсъждения. Напълно признаваме българския принос за създаването на общата ни писменост, както и за цялата славянска култура. Аз вече казвах, че и моя син се казва Кирил – нали нещо значи за уважението ни към светите братя Кирил и Методий?Кирил Стаматиев: Ще може ли да се пътува отново по жп направлението София-Москва? Благодаря! – Засега този въпрос не стои на дневния ред. Иначе, ако има интерес във възстановяване на тази жп линия, това трябва да бъде обсъдено между ресорните институции и компании на Русия и България.Tatiana Christy: Г-н Посланик, САЩ, чрез фондацията си Америка за България и не само, прави много благотворителни акции в страната. Русия, освен една новогодишна елха нищо не е подарила на \"братушките\" си. Въпросът ми е кога ще направите детски музей - в отговор на американския \"Музейко\", например? – Наистина не сме дарили на вас музей, но с цената на руска кръв сме Ви дарили свобода. Иначе въпросът е интересен и мога като отговор да ви попитам за същото: а какви благотворителни каузи подкрепя България в Русия? Нека да не бъркаме опити за влияние с благотворителност.Димитър Лазаров: Защо плащаме най-скъпия руски газ в цяла Европа (от което следва повишение на цените на абсолютно всичко)? - В същност България в момента плаща едни от най-ниските цени за газ в Европа. Енергийната истерия в страната беше създадена изкуствено, най-вече от посредниците, които доставят газ до стопанствата, и заради използването на различни методологии от НСИ и «Булгаргаз», което беше потвърдено от НСИ. Ако наистина цените на газ бяха най-високи, то «Булгаргаз» щеше да трупа милиони лева загуби. Вместо това, то отчита печалби.Ivo Pentchev: Ваше Превъзходителство, първо извинение за всички тролове тук. Но за съжаление, някои от тях са истински хора, предимно млади, които са промити мозъци и напълно не познават историята и културата си, причислявайки се към англо-саксонския кенеф, вместо към братските славянски народи. Какво правите за преустановяване на промиването на младите мозъци и връщането към едно интелигентно и нормално общуване? – Господин Пенчев, Вашия въпрос засяга самия корен на проблема. Доста усилия ни трябват да поддържаме доброто ниво на руско-българските отношения, но още по-сложно е да се включи в това сътрудничество младото поколение. От своя страна насърчаваме всички двустранни контакти по младежка линия – само когато видят със своите очи как живее друга държава, ще разберат какво е истината и какво е лъжата.Красимира Рангелова: От преобладаващите коментари може да се направи извод, че наистина има хибридна война и тя е антируска (това по повод сънародниците ми). Ваше превъзходителство, въпросът ми към Вас е има ли в България медии и издания, финансирани от руското правителство или от руски фондации по подобие на \"Америка за България\"? – Такива фондации няма. Съществува фонд «Руски мир», но той се занимава основно с подпомагане на изучаване на руски език в чужбина. Иначе от българските медии грантове получава само двуезичен вестник «Русия днес – Россия сегодня».Красимира Рангелова: И още един въпрос: На какво се дължи отливът на руски туристи (предвид данните от министър Ангелкова, че ранните записвания са намелили с 25% за тази година)? - Тази година според Министерството на туризма на България брой на руски туристи в България се е намалил с 8,3%. Основният проблем в сравнение с други насоки като Турция и Гърция са високи цени на хотели и самолетни билети, визов режим и липса на многократни туристически визи.Мария Димитрова: Ваше превъзходителство, какво е Вашето мнение по въпроса за преодоляване на отдалечаването на двата родствено-близки славянски народа: руския и българския? Това, и за слепите е очевидно, е по вина на политиците, и руски и български. Как да се справим ние, уважаващите и обичащите се? Май само с \"гол интусиазъм\" не се получава! Пожелавам Ви здраве и щастие, за Вас, за семейството Ви, за руския народ! – Благодаря Ви за добрите думи. Според мен ключът е във взаимно изучаване на нашите история и култура, в стремежа да се разбираме и да уважаваме един друг. И тук много може да свърши всеки един човек, стига да не се хваща за насажданите тези, а да мисли и да усеща сам.Georgi Manchorov: Гн Макаров,радвам се, че имам възможност да се докосна до вас! Въпроса ми е:-Чувствате ли обичта и подкрепата на болшинството Българи към нашата по голяма сестра РУСИЯ? – Да, много добре ги усещам, особено когато пътувам из България. Винаги ме посрещат с топлина и радушие – разбирам, че това е отношението не точно към мене, а към страната, която представям тук.Veli Palikarov: Защо връзките (икономически, политически, социални и др. общо от всякакъв вид) ЕС - РФ въпреки взаимните интереси не могат да достигнат ниво или дори да задминат нивото на връзките ЕС - САЩ? – Това е въпросът към ЕС, въпросът на интереса.Йоана Тодорова: Честит празник Ваше Превъзходство! Когато става въпрос за съвместни проекти на Русия и европейските държави, все по-често се използва термина \"икономическа зависимост\". Основателните ли са страховете и ако не са, как най-лесно могат да бъдат разсеяни? –Всеки икономически проект, ако той наистина е такъв, се диктува от взаимен интерес на осъществяващите го страни. За «зависимостта» обикновено казват тези, които биха искали да развалят добрия диалог и сътрудничество – в името на своите политически и икономически интереси. Бих ви посъветвал да не вярвате сляпо на това, което се казва, а да преосмисляте критически думите. И тогава и страховете лесно се разсейват.Diana Nikolova: Предвижда ли се среща между Путин и Тръмп, по въпроса за подновяване на договора за стратегическите оръжия. – Аз като Посланик на Русия в България за такава информация нямам.Dimitar Parov: Ваше превозходительство, Россия и США естественные союзники. В природе любой их конфликт искусственный или нецелесообразен. Россия во все века была донором ума и красоты для США, а Америка по-своему помогала России! Болгария любит Россию и высоко ценит потенциал США. Не может ли Болгария стать, той маленькой точки конструктивного пересечения интересов и доверия этих великих сил? Без компромиса етих структуроопределяющих гегемонов, старой Европе не найти добра. Просто ЕС не будет прежним, ровно как и перспективы перед Болгарии. – Думаю, может, если поставит перед собой такую задачу.", "date": "2019.02.12", "title": "Русия няма да ни върне архивите, но ни разрешава да ги копираме"}
{"url": "https://offnews.bg/sviat/ruskiat-parlament-odobri-na-parvo-chetene-sazdavane-na-suverenna-mrez-697445.html", "text": "Руските депутати одобриха на първо четене закон за изграждане на \"суверенен интернет\" в страната. Представената от депутатите цел на законопроекта е този интернет да продължи да действа, дори и Русия да бъде откъсната от големите световни сървъри. Според авторите на законопроекта той е отговор на \"войнствения характер на новата американска стратегия в областта на киберсигурността, приета през септември 2018 година\", в която Русия се посочва като заплаха.Предвижда се по-конкретно да бъде създадена \"инфраструктура, която позволява да се гарантира функционирането на руските интернет ресурси, в случай че руските оператори се окажат лишени от възможността да се свързват с чуждестранни интернет сървъри\", съобщи Франс прес, цитирана от БТА.Руските доставчици на интернет освен това ще трябва да гарантират, че техните мрежи имат технически средства, които позволяват \"централизиран контрол на трафика\", за да дадат отпор на евентуални заплахи.Тези \"технически средства\", чието съдържание не се уточнява, ще бъдат предоставени на операторите от руския регулатор на телекомуникациите и медиите Роскомнадзор, който ще получи разширени правомощия с този текст.Те предвиждат агенцията да може да се намесва пряко в управлението на мрежата в случай на заплаха и да може, благодарение на тази технология, да блокира директно забранено в Русия съдържание. В момента това е задача на самите оператори, които се справят с нея с променлив успех.Предаването към чужбина на данни, разменяни в интернет между руски потребители, ще трябва също да бъде \"минимализирано\", като те ще преминават основно през сървъри, включени в специален регистър, изготвен от Роскомнадзор.Законопроектът беше критикуван от руската Сметна палата заради необходимите разходи за изпълнението му, оценявани на над 20 милиарда рубли (270 милиона евро). Упреци се чуха и от правителството, което се пита как ще бъдат осигурени финансите за прилагането му и защо се разширяват правомощията на Роскомнадзор, както и от страна на бизнеса. В петък работна група, обединяваща основните руски телекомоператори, принципно подкрепи проектозакона, но предложи да бъдат направени тестове, за да се види какви реални заплахи застрашават мрежата.Законопроектът беше подкрепен от 334 депутати, а 47 гласуваха \"против\".", "date": "2019.02.12", "title": "Руският парламент одобри на първо четене създаване на 'суверенна мрежа'"}
{"url": "https://offnews.bg/obshtestvo/wizz-air-prenasrochva-vsichkite-si-utreshni-poleti-ot-i-do-belgia-zara-697456.html", "text": "Wizz Air отменя всичките си утрешни полети от и до Брюксел поради планираната обща стачка в Белгия, съобщи превозвачът.Протестът е заради провала на преговорите за индексирането на заплатите. Синдикатите настояват, че предлаганото повишение от 0,8 % през следващите две години не е достатъчно за работещите в частните дружества. Заради стачката летището в Шарльороа, докъдето се извършват нискотарифните пътнически полети до Белгия, ще бъде изцяло затворено. Някои авиокомпании са пренасочили полетите си до съседни държави. Летището в Брюксел (Завентем) е отменило над половината от полетите.Очаква се стачката да засегне още работата на обществения транспорт, администрацията, пощите, училищата и детските градини, магазините.Полетите на Wizz Air са пренасрочени за 14 февруари 2019 г. по следния график:W6 4327, София – Брюксел Шарлероа 14.02.2019 г., 06:00W6 4328, Брюксел Шарлероа – София 14.02.2019 г., 09:30W6 3351, Клуж-Напока – Брюксел Шарлероа 14.02.2019 г., 06:00W6 3352, Брюксел Шарлероа – Клуж-Напока 14.02.2019 г., 09:05W6 3523, Тимишоара – Брюксел Шарлероа 14.02.2019 г., 12:00W6 2928, Брюксел Шарлероа – Любляна 14.02.2019 г., 14:55W6 2927,  Любляна – Брюксел Шарлероа 14.02.2019 г., 17:05W6 3524, Брюксел Шарлероа – Тимишоара 14.02.2019 г., 19:20W6 3081A, Букурещ Х. Коанда – Брюксел Шарлероа 14.02.2019 г., 06:50W6 3082A, Брюксел Шарлероа – Букурещ Х. Коанда 14.02.2019 г., 10:25W6 1381A, Варшава – Брюксел Шарлероа 14.02.2019 г., 08:00W6 1382A, Брюксел Шарлероа – Варшава 14.02.2019 г., 10:45W6 2283A, Будапеща – Брюксел Шарлероа 14.02.2019 г., 06:00W6 2284A, Брюксел Шарлероа – Будапеща 14.02.2019 г., 08:40", "date": "2019.02.12", "title": "Wizz Air пренасрочва всичките си утрешни полети от и до Белгия заради стачка"}
{"url": "https://offnews.bg/sviat/belgia-zatvaria-vazdushnoto-si-prostranstvo-za-24-chasa-697462.html", "text": "Белгийското Ръководство на въздушното движение (РВД) съобщи, че от тази вечер в 22.00 ч. местно време затваря за 24 часа въздушното пространство над страната.Решението е свързано с насрочената за утре национална стачка, отбелязват местни медии, цитирани от БТА.Въпреки усилията да се осигури обслужването поне на част от предвидените за утре граждански полети, РВД не е успяло да установи кои негови служители ще се явят на работа. Това е наложило взимането на решение за закриването на цялото белгийско въздушно пространство.Първоначално бе обявено, че утре гражданското летище в Шарльороа няма да обслужи нито един полет, както и че спира за денонощие дейността на националния превозвач Брасълс Еърлайнс.Очакваше се летище \"Завентем\" да остане отворено, но да обслужи около 45 на сто от редовните полети. Досега нямаше съобщения да са засегнати аерогарите в Лиеж (товарна) и Остенде (чартърна).От летище \"Завентем\" молят пътниците да не се явяват за насрочените полети в часовете на стачката. По-рано днес потребителски организации предупредиха, че пътниците не могат да очакват обезщетение заради извънредните обстоятелства, но ще могат безплатно да презаверят билетите си за друг ден или да си получат парите обратно.", "date": "2019.02.12", "title": "Белгия затваря въздушното си пространство за 24 часа"}
{"url": "https://offnews.bg/112/pozhar-v-magazin-za-piratki-v-plovdiv-697460.html", "text": "Пожар горя в магазин за пиротехнически средства горя в Пловдив.Магазинът се намира на партерен етаж на жилищна кооперация на ул. „Пещерско шосе“. Сигналът за пожара е подаден в 18.50 часа. Към мястото са насочени три специализирани автомобила с екипи от 9 пожарникари, съобщи МВР.Незабавно са изведени живеещите в сградата. За минути пожарът е локализиран, без да се разпространи извън обекта.Няма данни за пострадали. Няма риск за живеещите наоколо и близките сгради.На мястото на инцидента съдействие оказват и полицаи от Второ РУ-Пловдив.", "date": "2019.02.12", "title": "Пожар в магазин за пиратки в Пловдив"}
{"url": "https://offnews.bg/bojni/dilian-uajt-udrial-po-silno-ot-antani-dzhoshua-697417.html", "text": "Бившият шампион на Световната боксова организация (WBO) в тежката категория по бокс Джоузеф Паркър разкри, че тупалките на Дилиън Уайт са по-силни от тези на Антъни Джошуа. Отговорът вероятно е изненадал всички, но новозеландецът със сигурност знае това от първо лице.  Паркър загуби световната си титла на WBO в обеденителен двубой от шампиона Джошуа през март миналата година. Няколко месеца по-късно новозеландецът бе победен в равностоен двубой и от Уайт.\"Кой удря по-силно? Дилиън ме повали в нокдаун. Така че, разбира се, той удря много по- силно от Джошуа. Уайт ме нарани на няколко пъти в битката, но аз продължавах да се бия. Антъни не успя да ме намери с тежки удари, затова бих казал, че Дилиън Уайт удря по- силно.Мисля, че в момента в тежка категория е изключително вълнуващо. С толкова много различни и добри боксьори, има толкова много битки, които могат да бъдат организирани. Мисля, че това е просто вълнуващо за феновете.Знам, че има много хора, които искат Джошуа да се бие с този или онзи боксьор, но в крайна сметка той решава с кого да се срещне. Той е на върха в тежка категория и той определя правилата\", каза Паркър пред talkSPORT.Джоузеф загуби световната си титла на WBO в обеденителен двубой от шампиона на WBA (супер), WBO, IBF и IBO Антъни Джошуа миналия март преди да бъде победе в равностоен двубой от Дилиън Уайт през лятото.", "date": "2019.02.12", "title": "Дилиън Уайт удрял по-силно от Антъни Джошуа"}
{"url": "https://offnews.bg/politika/vojvodinovo-e-samo-nachaloto-ako-polititcite-ne-reagirat-shte-plamna-697419.html", "text": "\"Кризата с криминогенната обстановка в пловдивското село Войводиново, както и последвалото социално напрежение и протести са вследствие на липсата на стратегическа политика за селските региони. Това е само началото - Войводиново е символ на натрупани през годините проблеми, неглижирани от политиците през всички правителства особено от 2006-а година насам, когато България стана член на ЕС.\"Това се казва в позиция на Асоциацията на българските села по повод напрежението, отприщено след боя над командоса Валентин Димов през януари. Избухнаха протести, а ромите избягаха от селото. Част от незаконните им къщи бяха съборени, а преди дни голям пожар изпепели цех за месо, в резултат на което 300 души ще останат без работа.\"Липсата на специализирана селска полиция, за която Асоциация на българските села настоява от 5 години и проведе редица национални и регионални кампании е една от причините за достигане до ескалация и конфликти, подобни на тези в село Войводиново - се казва още в позицията. - Продължаващото неглижиране на проблемите на ромското население, липсата на стратегия за интеграция във форми на заетост в селското стопанство и обвързаност на социалното подпомагане с ангажименти за образование и трудова дисциплина, доведоха до началото на една тенденция, която тепърва ще се проявява през следващите години. И докато усилията на политическата власт са насочени в усвояването на средства чрез проекти по европейските фондове, то много повече средства в размер на стотици милиони, ще бъдат загубени от липсата на адекватна политика за селските райони и регионалното развитие. Косвените загуби и щети за държавата ще бъдат в размер на милиарди.\"Все още има малък шанс, при реализация на политическа воля, най-мрачните прогнози за рисковите селски региони да не се сбъднат - допълват от АБС, но прогнозират, че \"ако днес е Войводиново, в следващите години ще пламнат цели региони\".", "date": "2019.02.12", "title": "Войводиново е само началото. Ако политиците не реагират, ще пламнат цели региони"}
{"url": "https://offnews.bg/politika/balgarskite-vlasti-kriat-che-sa-davani-pasporti-na-osadeni-i-izdirvan-697450.html", "text": "Българските власти крият, че са давани паспорти на осъдени и издирвани чужденци. Това показа разследване на Валя Ахчиева. Журналистическото разследване беше публикувано в сайта euelectionsbulgaria.com, базиран в Брюксел, в който се публикуват разследвания на журналисти от близо 50 държави. Текстът е озаглавен „Паспорти срещу подкупи в България: Властите крият истината“. Разследването на Валя Ахчиева започва преди две години – през февруари 2017 г. Разследването ѝ показа, че сме дали гражданство на 114 души, издирвани от Интерпол.Тогава вицепрезидентът Илияна Йотова обяви, че спира да подписва указите за придобиване на българско гражданство, докато не се направи пълна проверка.Следва обаче затишие. До лятото на миналата година, когато депутатът от ДПС Йордан Цонев цитира факти от разследването от трибуната на парламента и настоя да се създаде парламентарна комисия, която да провери случая.Зам. главният прокурор Ася Петрова се самосезира и във Върховната административна прокуратура беше образувана преписка. Оттам поискаха правосъдният министър Цецка Цачева да възложи проверка на инспектората.Това е третата проверка на ВАП за това как се дава българско гражданство. Проверки през 2014 г. и през 2016 г. са констатирали закононарушения, като за това е бил сезиран председателят на Държавната агенция за българите в чужбина.Тогава също последва затишие до 29 октомври, когато Специализираната прокуратура влезе в ДАБЧ и арестува 20 служители на агенцията в рамките на разследване на схеми за продажба на българско гражданство. Бяха повдигнати обвинения на четирима души, сред които и председателя на агенцията Петър Харалампиев.Проверките е трябвало да установят, че има чужденци, на които е дадено българско гражданство, а след сигнал от европейските служби то е отнемано с указ на вицепрезидента с мотива, че са укрили данни за съдебната си регистрация.Вместо това обаче министърът на правосъдието представя на Върховната административна прокуратура доклад на инспектората, според който не са намерени данни за цитираните 114 случая за получаване на българско гражданство от лица, издирвани от Интерпол. Същото беше съобщено и на медиите, като тогава обявиха, че става въпрос за фалшива тревога, посочва Валя Ахчиева.Оказва се обаче, че тревогата не е фалшива, а Ахчиева има документи, с които да докаже твърденията си.Бранко М. е от Македония и е с македонско гражданство.В Германия е регистриран за първи път през 1999 г. Бранко е получил присъда от 9 години и 9 месеца лишаване от свобода по обвинение за нарушаване на Закона за наркотиците и е въведен в ШИС – шенгенската информационна система. Изтърпял е наказанието си в затвор в Германия, от 22.09.2006 до 09.08.2011 г. На 9.08.2011 г. Бранко М. Е депортиран от Германия. Но само седмица по-късно – на 16.08.2011 г. е обявен за арест с цел депортиране (експулсиране) от страната от Службата за чужденци в град Франкфурт на Майн и прокуратурата в града, за да изтърпи остатъка от присъдата, който се равнява на 1778 дни за нарушаване на Закона за наркотиците.Същият Бранко получава през 2012 г. българско гражданство с одобрението на Съвета по гражданство при министъра на правосъдието и с указ на вицепрезидента на България.Когато дошъл на гишето в Министерсвтото на правосъдието, за да получи българския си паспорт, служителката възкликнала пред колегите си: „Яаа, колко се е състарил този човек!“. Той изглеждал състарен наистина, защото документите му с молба да получи българско гражданство били подадени от посредник в Агенцията за българите в чужбина с негова снимка още през юни 2006 г., докато се е водило в Германия делото срещу него. Два месеца преди да влезе в затвора, е била образувана преписката му в министерството, а той отишъл да си вземе паспорта 6 години по-късно, когато излязъл от затвора.Така Бранко тръгва отново из Европа с българския си паспорт.В Европа обаче го хващат и от Германия изпращат сигнал в българската дирекция „Международно оперативно сътрудничество“, сектор „СИРЕНЕ“, за това, че има съвпадение между македонския гражданин Бранко М., на когото е забранено да влиза в Шенген и който от 2012 г. има българско гражданство и влиза в Шенген с българския си паспорт.След сигнала на Германия следва нова процедура в Министерството на правосъдието. Само след два месеца, на 18.05.2013 г., има нов указ на вицепреиздента – за отнемане на българското гражданство на Бранко М.Има обаче още десетки такива случаи.Оказва се, че ДАНС няма адекватна система за проверка дали някой е със забрана да влиза в Шенген, а при даване на българско гражданство се разчита кандидатът сам да напише в молбата си, че има забрана за влизане в Шенген или че има присъда, обяснява Валя Ахчиева.Въпросът е и защо проверката на Министерството на правосъдието не е открила името на Бранко М. и не е установила, че той е осъден и издирван в Германия. Защото предметът на проверката е бил силно стеснен и насочващ търсенето на документи в погрешна посока, отговаря Ахчиева.Министерството извършва проверка с въпроса на кого е дадено българско гражданство, въпреки отрицателните становища на МВР и ДАНС, вместо да попита защо МВР и ДАНС не са издали отрицателни становища за тези лица.Така вместо да се преровят документите на лицата, на които е отнето българското гражданство и да се видят причините за това, в доклада от проверката на правосъдното министерство се описват разсни случаи, които нямат нищо общо с казуса. Като този например, че МВР е дало отрицателно становище да се даде българско гражданство на две глухонеми сестри близначки с афганистанско гражданство и статут бежанец, защото едната откраднала от сергия на улицата в София дезодорант, а другата откраднала дънки.Една настина обективна проверка в Министерството на правосъдието би трябвало да отговори на въпроса за колко лица през последните 10 години в Дирекция „Българско гражданство“ в Министерството на правосъдието са получени сигнали от Сектор „СИРЕНЕ – ДМОС“ в МВР, че са осъдени, издирвани или със забрана за влизане в Шенген и на колко от тях е била отнета натурализацията с указ на вицепрезидента. Едва тогава ще се освети схемата, отбелязва Ахчиева.", "date": "2019.02.12", "title": "Българските власти крият, че са давани паспорти на осъдени и издирвани чужденци"}
{"url": "https://offnews.bg/analizi-i-komentari/ruskata-federatcia-e-vredna-za-vasheto-zdrave-i-fizicheskoto-i-polit-697424.html", "text": "Откакто строим демокрацията, все ни управляват с контрадезинформация. Постоянно се пускат фалшиви новини, които в най-добрия случай се опровергават след известно време. Принципът е постоянен, методите се сменят. Резултатът обаче е един – живеем в някакъв Туин Пийкс, където совите не са това, което са. Накрая никой не знае кое е факт и кое – измислица. Което е и целта на занятието.Нека разгледаме двата скандала с руски привкус през последните дни – отравянето тип „Скрипал“ в България и потенциалната заплаха от хибридни атаки по време на изборите.Какво знаем със сигурност за отравянето?Трима български граждани са отровени с вещество, което според властите би могло да е пестицид, но според медиите би могло и да е боен отровен газ. Пострадалите български граждани съвсем не са случайни и имат сериозни основания да подозират, че са накърнили руски интереси – било със сделка за спецпродукция с Украйна, било с покупката на оръжейния завод „Дунарит“. Още повече, че един от основните заподозрени за отравянето на бившия руски агент Сергей Скрипал е бил в България и то не един, а три пъти. И датите на две от визитите му странно съвпадат с дните на отравяне на собственика на „Дунарит“.На фона на всичко това органите, които трябва да разследват това зловещо престъпление, мълчат като партизанин на разпит, въпреки че една от жертвите – Емилиян Гебрев, непрекъснато вдига шум по въпроса в пресата. Активизират се едва когато със скандала се заемат чуждестранните медии, които го поставят в доста неприятен контекст – евентуална връзка с отравянето на Скрипал. И са принудени да се заемат с кризисен PR, който трябва да ни убеди, че през изминалите четири години те много са работили, нищо че не им личи.Така разбрахме, че разследващите са проследили пътя на руколата до раждането ѝ на полето. Но не са отделили същото внимание на другия заподозрян – кафето.Разбрахме, че са положили много усилия за установяване на отровата. Но не са се заинтересували от доклада на финландската химическа лаборатория, поръчан от лекарите от ВМА.Разбрахме, че разследването е спряно след няколко месеца, защото не е намерен извършителят. Но остана тайна дали изобщо е имало заподозрян и дали е разследвана руската връзка, за която от самото начало сигнализира жертвата.Разбрахме, че разследването е възобновено по искане на жертвата след отравянето на Скрипал, защото Гебрев се усъмнил, че двете престъпления много си приличат. Но не стана ясно защо разследващите са „проспали“ тези прилики, въпреки че партньорските британски служби са им предоставили цялата налична информация, която със сигурност е повече от публично известната. В случая българските партньори не само че не са направили очевидната връзка, но и демонстративно омаловажиха работата на британските си колеги. Нали помните, че България бе една от малкото страни в ЕС, които не изгони руски дипломати, защото се нуждаела от още доказателства преди да предприеме подобна стъпка. Което говори или за некадърност, или за саботаж.Разбрахме, че наистина един от заподозряните за отравянето на Скрипал – някой си Сергей Федотов, е бил три пъти в България, като два от тях съвпадат с периодите, когато Гебрев е принуден да влезе в болница заради рязко влошаване на здравето. Но не разбрахме защо разследващите категорично отхвърлят версията, че двата факта са свързани. Може би, защото Федотов е фен на катедралата „Александър Невски“ и не пропуска случай да ѝ се възхити лично?!Всичко това говори само за едно – някой упорито се опитва да ни пробута паралелна реалност, смесвайки факти и измислици, в очакване на по-сериозни разкрития в следващите седмици.Така или иначе, със сигурност Русия е вредна за вашето здраве!Долу-горе подобна е ситуацията и по втория сюжет – внезапното прозрение на ГЕРБ, че Русия ще се намеси в изборите за европарламент и че трябва да сме готови за хибридни атаки.Първо, руските тролове отдавна са тук и няма нужда да се прави специално разследване по въпроса. Достатъчно е да се види кой как се вихри под всяко мнение, което се отклонява от правата линия на Кремъл. Те даже си пуснаха указанията за действие в един форум, ако някой все още се чуди как да ги идентифицира. Така че планът за неутрализирането им трябваше отдавна да е преведен в действие, а не тепърва да се умува да го има ли изобщо.Второ, няма особена нужда някой специално да атакува сайтовете на българските институции. Те периодично се самосаботират и блокират цялата държава за дни, че и седмици наред. И причината за това не е, че авторите им са скрити лимонки на Кремъл, а че електронното правителство се гради върху обикновена некадърност и корупция.И трето, най-важното – кому выгодно? Коя от партиите, които имат шанс да пратят депутат в европарламента, накърнява руските интереси?ГЕРБ, която прави всичко възможно да затвърди руския енергиен монопол, като защитава „Турски поток“ и реанимира АЕЦ „Белене“, противно на всякаква икономическа и финансова логика?БСП и президента Радев, които скачат по команда на Решетников и са против всякакви европейски ценности, независимо дали става дума за Истанбулската конвенция или за ситуацията във Венецуела?ДПС, чийто основен бизнес двигател е партньор на най-разнообразни руски фирми в името на вторичното разграбване на остатъците от КТБ?Или „патриотите” и „Воля“, които се снимат с гордост по конгресите на „Единна Русия“?Очевидно е, че някой се опитва предварително да се изкара жертва и да си създаде алиби за евентуално неособено добро представяне на изборите. И да създаде паралелна реалност, в която причина за лошия резултат не са корупцията, некадъността и шуробаджанащината, а някакъв имагинерен външен враг, който пречи на управляващите да берат плодовете на своите „успехи“.Едно е сигурно – Руската федерация е вредна и за вашето политическо здраве!", "date": "2019.02.12", "title": "Руската федерация е вредна за вашето здраве. И физическото, и политическото"}
{"url": "https://offnews.bg/futbol/georgi-dermendzhiev-iskam-da-se-varne-dnk-to-na-levski-697423.html", "text": "Треньорът на Левски Георги Дерменджиев обяви, че все още няма подписан договор с 26-кратните шампоини на България. Специалистът изрази желание желание и да се върне ДНК-то на отбора.Днес на официална пресконференция \"сините\" представиха новия си наставник, както и трите зимни попълнения Живко Миланов, Мартин Райнов и Валери Божинов.\"\", каза Дерменджиев.Валери Божинов пък заяви, че не трябват думи, а много работа, за да може отборът да постигне целите си.\"Треньорът преценява. За нас най-важното е да сме живи и здрави. Дерменджиев ще определи състава за мача с Локомотив Пловдив. Нормално е да имаш високи цели, когато си в Левски. Трябва да следваме думите на Живко Миланов. Не трябва да има много думи, трябва работа.Трябва да направим така, че и чужденците да разберат какво е Левски. В Левски има футболисти. Имаме качества, след като сме тук. Трябва да се даде кураж на чужденците. Сами виждате, че те имат нужните качества. Идват добри дни\", сподели нападателят.", "date": "2019.02.12", "title": "Георги Дерменджиев: Искам да се върне ДНК-то на Левски"}
{"url": "https://offnews.bg/obshtestvo/vidinskiat-mitropolit-sravni-obiaviavaneto-na-nezavisima-ukrainska-tc-697458.html", "text": "Видинският митрополит Даниил сравни обявяването на независима украинска църква с нахлуване в чужда държава. Митрополит Даниил направи коментара пред РИА Новости, който е част от българската делегация, изпратена от Светия синод за 10-годишнината от интронизацията на руския патриарх Кирил.\"Това е просто безпрецедентно! Невъзможно е да се разбере. И не може да се определя по друг начин освен като нахлуване на чужда територия\", каза Даниил.Пред агенцията той посочи, че решенията на Вселенския патриарх Вартоломей да отмени документ, поставящ Киевската митрополия под юрисдикцията на Москва, и да връчи на новата Православна църква на Украйна свидетелство за независимост са в разрез с правилата в православния свят.\"На какво основание една поместна църква се опитва едностранно да се меси във вътрешен въпрос на друга автокефална църква\" - руската, в чийто диоцез е украинската територия \"в продължение на векове\", каза той и допълни, че всички православни църкви са признавали това.По думите му с решението за назначаване на екзарх в Украйна Вартоломей проявява \"своята юрисдикция, власт над територията на друга православна църква - самостоятелна, автокефална църква\", което е нарушение. Даниил е категоричен, че тези действия на Вселенския патриарх говорят, че целта на патриаршията е да наложи властта си над православната църква, а не съгласие и единство.\"На практика там няма автокефалия. Това не е самостоятелна църква, защото в основополагащия ѝ документ се утвърждава върховенството на предстоятеля на друга църква на тази територия\", казва още митрополит Даниил за обявяването на независима църква в Украйна. Освен това според него обявяването на независима украинска църква е \"опит на един човек да наложи еднолично властта си\" за собствени цели, без оглед на каноничните порядки, което според него не бива да се допуска. Затова той призовава поместните църкви да не признават украинската. ", "date": "2019.02.12", "title": "Видинският митрополит сравни обявяването на независима украинска  църква с нахлуване в чужда държава"}
{"url": "https://offnews.bg/112/viatarat-izkoreni-darvo-v-montana-697463.html", "text": "Силният вятър изкорени дърво на една от главните улици в Монтана, съобщи Нова телевизия.Скоростта на вятъра в града достигна над 80 км/ч. Като по чудо няма пострадали.Екипи на чистотата нарязаха дървото и разчистиха улицата, за да се осъществява нормално движението.Заради вятъра и опасност от падащи ламарини беше отцепен и голям магазин в центъра на града.Пожар изпепели и сградата на голям автосервиз в Монтана. Гасенето на пожара беше затруднено заради силния вятър. Няма пострадали.", "date": "2019.02.12", "title": "Вятърът изкорени дърво в Монтана"}
{"url": "https://offnews.bg/knigi/izdadoha-pismata-na-levski-v-luksozna-kniga-697422.html", "text": "В навечерието на 146-ата годишнина от гибелта на Левски сдружение „Българска история\" издаде първото самостоятелно издание на писмата на Апостола, съдържащо фототипна част и разчетен текст.От издателството уточняват, че „Писмата на Левски\" е точно такова, каквото се очаква да бъде – луксозно издание с твърди корици, което да заеме почетно място в семейната ни библиотека. Чрез него всеки ще има възможност да се докосне до епистоларното наследство на Апостола, но също и да се запознае с неговите мисли, желания и тревоги.Книгата съдържа 60 избрани писма. В първата част на изданието ще откриете автентичните им изображения от архивите, а във втората – разчетен текст, запазващ изцяло оригиналния изказ и правопис. Именно тази автентичност ще помогне на читателя за осмислянето на човека Васил Кунчев, призван да се превърне в героя Левски.Множеството пояснителни бележки внасят контекст в съдържанието и добавят огромна научна стойност на написаното. Нещо повече – разчитането и подборът на писмата е дело на изтъкнатите специалисти Цветолюб Нушев и Тодорка Томова, посветили живота си на изследване на документалното наследство на Апостола.Проектът е подкрепен и от Национална библиотека „Кирил и Методий\".Във времена, когато личността на Левски е обект на спекулации и сензации, а и все повече се дистанцира от нашата действителност, подобна книга е повече от необходима, добавят още от издателството.„Писмата на Левски\" вече е налична за предварителна поръчка на , a от 18 февруари може да бъде открита и в търговската мрежа.", "date": "2019.02.12", "title": "Издадоха писмата на Левски в луксозна книга"}
{"url": "https://offnews.bg/kultura/sofia-film-fest-predstavia-naj-uspeshnite-filmi-na-nuri-bilge%c2%a0dzhejla-697432.html", "text": "Джейлан е роден в Истанбул през 1959 година. Завършва факултета по инженерство в Босфорския университет и след това учи кинорежисура в университета „Мимар Синан”, Истанбул. В края на 1993 година започва снимките на късометражния си филм „Какавида“ като използва негатив от Русия и лента с изтекъл срок на годност от държавната телевизия.„Какавида“ е първият турски късометражен филм, селектиран в основния конкурс на Кан 1995. Пълнометражните му филми „Градчето“ (1997) и „Облаци през май“ (1999) получават международно признание и множество награди. След като е удостоен с Grand Prix и приза за най-добър актьор в Кан през 2003 година, третият му пълнометражен филм „Отчуждение“ обикаля десетки фестивали в цял свят и печели над 20 международни награди, като става най-награждаваният турски филм.„Градчето“, „Облаци през май“ и „Отчуждение“ оформят „трилогията на провинцията“ на Джейлан. В тях той снима свои близки приятели и семейството си като актьори, сам работи като оператор, монтажист, звуков дизайнер, сценарист и режисьор. През 2006 година „Климати“ печели приза на ФИПРЕССИ в Кан, през 2008 година „Три маймуни“ е отличен с наградата за най-добър режисьор отново в Кан. Година по-късно Джейлан е член на основното жури на фестивала, а през 2011 печели Grand Prix отново в Кан за международната копродукция „Имало едно време в Анадола“. „Зимен сън“ през 2014 година е удостоен с най-високото отличие в Кан – „Златната палма“.Ретроспективата на Нури Билге Джейлан в рамките на 23-тия София Филм Фест започва с „КЛИМАТИ“ (2006). Филмът е емоционален портрет на интимните отношения на една двойка, разказ за разпадането на връзката между университетския професор Иса (в ролята е самият Джейлан) и доста по-младата от него Бахар (ролята е поверена на съпругата му - Ебру). Историята между тях се разгръща в продължение на три сезона, за да представи на зрителите дълбока лична и трогателна реалност, в която единият убива любовта на другия. Според „Ню Йорк Таймс“, „Климати“ е един силен портрет на екзистенциалната самота, в който изображенията говорят по-силно и много по-въздействащо, отколкото каквито и да било думи“…* * *„ТРИ МАЙМУНИ“ (2008) проследява един политик, по невнимание убил човек с колата си през нощта на безлюден път. Избягал от местопрестъплението, той убеждава с обещание за сериозна сума дългогодишния си шофьор да поеме вината му. Ала унижението от тази сделка става причина за допълнителни усложнения в драматичното битие на семейството на шофьора… „В този филм всеки кадър сякаш е свален от стената на художествена галерия – всички са толкова силни и изпълнени с емоция“ („The Hollywood Reporter“).* * *„ИМАЛО ЕДНО ВРЕМЕ В АНАДОЛА“ (2011) представя живота в малко провинциално градче през призмата на криминална история, умело преплетена с мотиви от разкази на Чехов. В историята има извършено престъпление, а нейният автор съчетава прийоми за пресъздаване на сюжета, заети от криминалните драми и дори от уестърн-традициите, за да запознае зрителите с един полицейски комисар, един следовател, местния доктор и двама предполагаеми убийци, които издирват труп, заровен нейде в полето, и в процеса на търсене стигат до важни житейски истини… „Имало едно време в Анадола“ е метафизичен “роуд муви“, посветен на живота, смъртта и границите на познанието“ („Ню Йорк Таймс“).* * *Носител на „Златна палма“ в Кан, „ЗИМЕН СЪН“ е разказ за бивш актьор, който обича да си спомня своето бохемско минало от убежището си - уютен семеен дом в Кападокия. Обсебен от своята поза на просветен селски джентълмен, той тайно е измъчван от несигурността си, която се опитва да прокуди чрез безкрайни изследвания на турския театър и с писане на статии за местния вестник… „Зимен сън“ е умел поглед отвъд недоверието, предразсъдъците, самотата, страховете, заблудите, цинизма, безнадеждността и омразата, като представя борбата на един човек със самия себе си и опита му да се справи с отчуждението от света…“ („The Telegraph“).* * *Осмият пълнометражен филм на Нури Билге Джейлан „ДИВАТА КРУША“ е копродукция между Турция, Франция, Германия, България (РФФ Интернешънъл – Стефан Китанов), Босна и Херцеговина, Македония и Швеция, реализирана с подкрепата на ИА „Национален филмов център“ и в партньорство с „Ню Бояна Филм Студиос“ (Nu Boyana Film Studios).Творбата беше представена премиерно в основния конкурс на Кан през 2018 година и бе приета изключително топло от публиката и критиката. Филмът разказва историята на младия Синан, страстно влюбен в литературата, чиято мечта е да стане писател. След завръщането си в своя роден град в Анадола, той се опитва да намери средства, с които да издаде книгата си, но е преследван от различни проблеми, включително и дълговете на баща му… Съдбата често си играе с хората и обича да поднася изненади…", "date": "2019.02.12", "title": "София Филм Фест представя най-успешните филми на Нури Билге Джейлан"}
{"url": "https://offnews.bg/obshtestvo/nova-proverka-na-alepu-plazhat-veche-ne-se-zastroiava-ukrepva-se-bre-697421.html", "text": "Публикации за възобновено строителство на плажа \"Арепу\" провокираха нова проверка на Дирекция за национален строителен контрол, разпоредена от началника ѝ арх. Иван Несторов.Изпратените от Бургас екипи са установили, че се извършват дейности единствено по брегоукрепителното съоръжение с цел осигуряване на безопасност в свлачищния район, за което има издадено разрешение за строеж от главния архитект на Община Созопол и представлява първи етап от инвестиционния проект, съобщава пресцентърът на ДНСК.Със заповед от органите на ДНСК строителството на втория етап от проекта, който включва три сгради, отразени в издаденото разрешение за строеж, е спряно.Съгласно изискванията на закона след изграждане на брегоукрепителното съоръжение следва да се извърши мониторинг, който да докаже, че то ще изпълнява необходимите геозащитни функции.", "date": "2019.02.12", "title": "Нова проверка на Алепу: плажът вече не се застроява, укрепва се брегът"}
{"url": "https://offnews.bg/futbol/zhivko-milanov-triabva-da-si-svarshim-rabotata-i-da-varnem-publikata-697430.html", "text": "Защитникът на Левски Живко Миланов сподели, че има голяма разлика в клуба в сравнение с предишните му престои в състава на \"сините\".Бранителят ще играе за трети път в кариерата си на \"Герена\" след периода от 2003 до 2009 година и през есента на 2015 година.\"От вчера тренирам нормално. Ако треньорът прецени, ще играя. Имам два предишни престоя тук. Ако говоря за първия, разликата е много голяма. Тогава, ако направихме едно равенство на \"Герена\", не можех да си стигна до колата и ако завършихме втори, беше провал за цялата година.Аз не съм дошъл тук да се харесам на някого, а да си върша работата. Левски винаги има големи цели, но трябва да бъдем реалисти, защото сега тимът е на 10 точки от Лудогорец и е извън Купата. Затова нека първо си свършим работата. Да се опитаме хората да ги върнем.Познавам много добре тази публика. Тя иска ние да се раздаваме и да даваме всичко на терена. Нека първо направим няколко победи. Да видят хората, че се раздаваме. Да опитаме да съкратим тази дистанция. Не казваме, че сме се отказали, но трябва да сме реалисти.Имаме и преки двубои, накрая ще видим. За първите шест месеца това е главната цел. За следващия сезон ще е съвсем друго като тръгнем наравно. После разбрахте, че ще има нов собственик. Нещата ще са други\", каза Миланов.", "date": "2019.02.12", "title": "Живко Миланов: Трябва да си свършим работата и да върнем публиката"}
{"url": "https://offnews.bg/futbol/machovete-ot-evroturnirite-shte-zapochnat-s-minuta-malchanie-v-pamet-n-697434.html", "text": "Всички срещи от Шампионската лига и Лига Европа през тази седмица ще започнат с минута мълчание в памет на загиналия нападател на Кардиф Сити Емилиано Сала, съобщиха от УЕФА.Аржентинецът почина при самолетна катастрофа в Ламанша на 21 януари. Преди няколко дни Сала официално бе обявен за мъртъв, след като се установи, че тялото, извадено от останките на разбилия се летателен апарат, е на футболиста на Кардиф.От УЕФА обявиха още, че играчите в двата турнира ще излязат и с черни ленти на екипите си.", "date": "2019.02.12", "title": "Мачовете от евротурнирите ще започнат с минута мълчание в памет на Сала"}
{"url": "https://offnews.bg/kultura/bond-s-liubovno-poslanie-za-balgarskite-si-fenove-video-697431.html", "text": "Трогателно романтично видео послание, записано специално за всичките си български фенове, по случай наближаващия 14 февруари, изпратиха очарователните Еос Чатър и Гай-И Уестерхоф от феноменалните BOND, които ще представят най-доброто от творчеството си на 26 март в зала 1 на НДК – София и на 27 март в комплекс СИ’ЛА в Пловдив.BOND, смятани за пионери на кросоувър течението и най-известните негови представители, имат изключително натоварена програма – освен че репетират активно за грандиозния юбилеен спектакъл у нас, те се готвят и за едно от най-мащабните събития не само във Великобритания, а и в света, посветено на правата на жените глобално – ежегодният March 4 women, който ще се проведе на 3-ти март в Лондон. От всички популярни дамски формации на Острова, именно BOND са избрани за посланици на събитието, което тази година се фокусира върху темата за насилието над жени на работното място и у дома. е изключително важно събитие за нас и има много специално място в сърцата ни. Бидейки част от BOND ние сме привилигировани – изразяваме се по начина, по който най-много обичаме – чрез своята музика и сме свободни. Не трябва обаче да забравяме всички онези жени, чиято свобода бива застрашена заради насилие – било то на работното място или у дома“, споделиха музикантките, превърнали се в мултиплатинени заради рекордните продажби в световен мащаб, които са реализирали за бляскавата си 20-годишна кариера.Името BOND не се нуждае от представяне. От създаването на групата през 2000 г., те привличат огромно внимание върху себе си, заради нечуваните до този момент интерпретации на класическа музика, примесена със съвременна поп и денс музика. От тогава те се превръщат в емблема и пионери на кросоувър течението. С реализирани милиони продажби BOND си спечелват титлата на най-успешния и добре продаван струнен квартет за всички времена.За 20-годишната си кариера момичетата изковават и зашеметяващите 56 платинени и 15 златни диска в световен мащаб (включително във Великобритания, САЩ, Австралия, Япония, Белгия, Франция, Унгария, Италия, Швеция, Хонг Конг, Индонезия, Малайзия, Сингапур, Корея, Тайван, Тайланд, Колумбия, Мексико, Нова Зеландия, Канада, Австрия, Чехия, Гърция, Норвегия, Португалия, Швейцария, Филипините и Чили). Световните турнета с напълно изкупени зали не биха могли да се преброят.Музиката на BOND е част от знакови филмови саундтраци като иконичната британска екшън-комедия „Джони Инглиш“ с Роуън Аткинсън, където изиграват и самите себе си, както и „XXX State Of The Union“ със Самюъл Джаксън, Уилям Дефо и Айс Кюб.Свирили са на сцената на Наградите на MTV, “Америка търси талант“, „Великобритания търси талант“ и много други, както и на редица световни спортни събития – през 2012 момичетата взимат участие в закриващата церемония на Олимпийските игри в Лондон.Емблематични за историята на съвременната музика остават и изявите им на места като египетските пирамиди в Гиза и на Уол Стрийт в Ню Йорк.Билети за концертите на BOND в София на 26 март и в Пловдив на 27 март вече могат да се открият в мрежата на  – България в цялата страна и онлайн, както и в Билетна каса НДК и онлайн на .", "date": "2019.02.12", "title": "BOND с любовно послание за българските си фенове (видео)"}
{"url": "https://offnews.bg/gimnastika/razbiha-kolata-na-gratciata-reneta-kamberova-v-rodnia-%d1%9d-pazardzhik-697436.html", "text": "Бившата гимнастичка от ансамбъла Ренета Камберова стана жертва на вандали в родния си Пазарджик. Носителката на световната титла в многобоя при ансамблите през 2014 г. и бронзова медалистка от олимпийските игри в Рио де Жанейро през 2016 г. се оплака в социалните мрежи, че едно от страничните стъкла на колата е разбито.Тя публикува снимка, на която се вижда счупен прозорец от страната на шофьора и написа: \"Наистина не знам как може да има такива хора..\".Автомобилът е бил паркиран пред дома ѝ. От него не е откраднато нищо.По непотвърдена информация, става дума за вандалски акт, като вече има задържан. Той е добре познат на полицията в града. Бил пиян, когато строшил стъклото.", "date": "2019.02.12", "title": "Разбиха колата на грацията Ренета Камберова в родния ѝ Пазарджик"}
{"url": "https://offnews.bg/nauka/mazhete-dominirat-v-naukata-na-es-no-ne-i-v-balgaria-697397.html", "text": "България е на второ място в Европейския съюз по дял на жените учени и инженери, показват данни на Евростат за 2017 г., публикувани вчера.В Съюза от близо 18 милиона учени и инженери средно 59% са мъже, а 41% - жени. Мъжете доминират в високотехнологичното и технологичното производство (83% от учените и инженерите там са мъже). В услугите съотношението е по-балансирано: 55% мъже и 45% жени.Въпреки това в пет от държавите членки мнозинството учени и инженери са жени: Литва (57%), България и Латвия (по 53%), Португалия (51%) и Дания (малко над 50%).На противоположния край са Унгария и Люксембург. Там по-малко от 1/3 от учените и инженерите са жени (по 25%). Във Финландия те са 29%, в Германия - 33%.", "date": "2019.02.12", "title": "Мъжете доминират в науката на ЕС. Но не и в България"}
{"url": "https://offnews.bg/futbol/penev-iska-tonev-otnovo-v-tcska-697399.html", "text": "Новият треньор на ЦСКА Любослав Пенев има желание да привлече обратно в тима нападателя Александър Тонев, който в момента е свободен агент.Поради липсата на достатъчно широчина в състава, а и недостатъчното време до подновяването на първенството, новият Пенев иска да разбере какво е състоянието на Тонев и ако е възможно, да му подаде ръка и да възроди кариерата му на “Армията”, пише \"Меридиан Мач\".В края на лятото Тонев се подложи на лека операция в Барселона, а след това поддържа форма сам на базата на националния отбор в Бояна и с отбора на родния си Елин Пелин. Пенев пък познава отлично качествата на футболиста, с когото работи преди 10 години в ЦСКА, а след това бе и основен играч на националния отбор, когато беше селекционер.29-годишният Тонев обаче не е играл официален мач вече повече от година. Той разтрогна договора си с италианския Кротоне в началото на миналата година и оттогава е без отбор, като се е заел да се възстанови напълно от травмата си.Той може да играе на различни позиции в атака - като крило или зад нападателя. Тонев има впечатляваща кариера, като е играл за Лех (Познан), Астън Вила, Селтик, Фрозиноне и Кротоне.", "date": "2019.02.12", "title": "Пенев иска Тонев отново в ЦСКА"}
{"url": "https://offnews.bg/kultura/indipendant-v-naj-barzo-namaliavashtata-natcia-v-sveta-drevniat-plo-697428.html", "text": "\"Но в древния тракийски град Пловдив, Катя Стайкова заразява със слънчев оптимизъм, докато се стрелка из града със своя лъскав черен мерцедес. Водещ експерт по връзки с обществеността, тя излъчва увереност и енергичност на човек, роден в Пловдив, градът, който тази година е Европейска столица на културата заедно с италианския Матера.„Вярвам, че непрестанният поток от негативни новини има за цел да контролира хората“, казва Стайкова. „Това е начинът да ги накараш да бездействат, като им внушиш безнадеждност“.Оазис на оптимизъм и късмет в регион, обзет от неволи, Пловдив е благословен с по-топло време от столицата София, както и с прекрасен релеф и хълмове, които привличат млади хора от цяла Европа. Противно на по-голямата част от Балканите, Пловдив вече обърна тенденцията и расте година след година и дори привлича чужденци от далечни страни. Нагласата в града в духа на „можем да се справим със всичко“, може да бъде за урок на много други умиращи източноевропейски градове.„Решихме да локализираме бизнеса си тук“, казва Мелиса Манш, 24-годишна перуанка, готвач, преместила се в Пловдив с българския си съпруг, за да стартират шикозно заведение, предлагащо смесица от латиноамериканска и балканска кухня. „Гастрономическият пазар тук започва да се развива“, обяснява тя.Техният ресторант, Tams House, е разположен в Капана, някога порутен и изоставен лабиринт от тесни пешеходни улички със занаяти от 19-ти век, възстановен през последното десетилетие като хипстърски рай, пълен с галерии, магазини и кафенета.Миналата година населението, наброяващо 360 000, нарасна с 2500 души, казва заместник-кметът на града. Това е близо три пъти повече от темпа на нарастването на столицата. С реновирани древни части, изпълнен с барове, кафенета и магазини, с изящната си архитектура и парковете, както и с 50 км велоалеи, градът е привлекателно място за младите хора. Населението, което е разнообразно по състав, включва гръцки, турски, арменски, еврейски, руски и ромски етнически малцинства.Градските власти смятат, че ключът към успеха и притегателната сила на Пловдив са работните места, и особено няколкото индустриално-търговски зони, изградени извън центъра на града преди повече от 20 години. Започнали като производства на италианска и немска конфекция, те сега дават работа на 30 000 души в леката индустрия като автомобилни части, както и в информационните технологии.„Истината е, че с тези икономически зони ние се опитваме да задържим младите хора тук. Ние поддържаме тесни връзки с училища и университети, които да осигурят точните умения и образование“, казва Стефан Стоянов, зам.-кмет по бизнес развитие.„Можете да работите тук и да получавате добро заплащане или да стартирате свой бизнес”, допълва той. „И е евтино”.Икономическият успех обаче, не идва лесно. Градът започна да губи населението си преди 10 години, когато световната икономическа криза обхвана света. Въпреки това, стъпка по стъпка, Пловдив преоткри пътя си, казва Пламен Панчев, председател на Съвета на директорите на Сиенит Холдинг, който ръководи близо половин дузина икономически зони около града. „Не всичко е перфектно, но от година на година нещата се подобряват“, допълва той.)Високият дух на Пловдив привлича и склонни към риск хора като цигуларя Георги Димитров. Той се завърна в града, където е завършил музикалната академия, като изоставя нископлатената си работа на пълен работен ден в държавен оркестър. Слага перука от 18-ти век и костюм в стил Амадеус Моцарт и започва да свири класическа музика по улиците заедно с кучето си Тера. Превръща се в местен хит, печелейки до $200 на ден, спестявайки достатъчно, за да придобие сграда с приятелката си и да отвори тристайна къща за гости Fun and Rest.„Ние можем да правим нещо, което обичаме, да правим нещо, което искаме, можем да си бъдем сами шефове и да робуваме на себе си“, обяснява начина си на живот той.Г-ца Стайкова и всички в Пловдив се надяват, че статутът на Пловдив като Европейска столица на културата, заедно с италианския Матера, ще постави града във фокуса на вниманието.Културните акценти сега включват изложба на фрагменти от Берлинската стена, разрушена преди 30 години с разпадането на Източния блок, изложение на процъфтяващата преди години тютюнева индустрия на Южна България, както и концерт на американската рок група Garbage.Градските лидери отбелязват, че техният древен град, с 8 000-годишна история, е едно от най-старите постоянно населени заселища в света и някога е бил главен кръстопът между Близкия изток и останалата част от Европа.„Разликата между нас и другите Европейски столици на културата,” казва Светлана Куюмджиева, артистичен директор във фондация „Пловдив 2019“, „е, че никой дори не знаеше за нас, че съществуваме.”", "date": "2019.02.12", "title": "'Индипендънт': В най-бързо намаляващата нация в света древният Пловдив обръща тенденцията"}
{"url": "https://offnews.bg/obshtestvo/ekspert-veshtestvoto-s-koeto-e-otroven-gebrev-ne-e-novichok-697398.html", "text": "Веществото хлорпирифос, с който е отровен бизнесменът Емилиян Гебрев, не е от групата на отровните вещества като „Новичок”. Той е от групата на фосфорорганични пестициди и е силно токсичнен, но няма нищо общо с „Новичок”, коментира експертът по химически оръжия доц. Иван Попов в предаването на „Здравей, България” на .Хлорпирифосът не може да се намери като чист продукт на свободния пазар. Той е забранен за ползване в домашни условия, уточни експертът.Това вещество има поразяващо действие, както всички фосфорорганични отрови. \"Основно въздейства, като блокира ензима холинестераза, който от своя страна разгражда ензима ацетилхолин, където се прекъсва предаването на дразненията между централната и вегетативната нервна система. Натрупва се ацетилхолин, който практически отравя организма. Симптомите са миоза, затрудняване на дишането, гърчовете и в зависимост от погълната доза може да се стигне до парализа на дишането, нарушаване на кръвооросяването и до смърт”, обясни доц. Попов.Веществото хлорпирифос може да бъде закупено от аграрни магазини, но не в чист вид. „То е трудно разтворимо във вода, но добре разтворимо в органични разтворители, особено в спирт”, добави той.По думите му този вид отрова може да се постави например в смляно кафе. В руколата може да се съдържа като остатъчни количества в растениевъдството. „Но това са толкова незначителни количества, че не могат да доведат до това отравянето, за което става въпрос”, каза експертът.Наличието на хлорпирифос в организма може да се установи до два дни след приема му. Бързината на действието му зависи от приетото количество, коментира още доц. Иван Попов.", "date": "2019.02.12", "title": "Експерт: Веществото, с което е отровен Гебрев, не е Новичок"}
{"url": "https://offnews.bg/kultura/rumanskata-senzatcia-inna-s-parvi-samostoiatelen-kontcert-v-balgaria-697401.html", "text": "Една от най-атрактивните съвременни поп изпълнителки, INNA най-после ще зарадва хилядите си почитатели у нас със самостоятелен концерт. Сексапилната румънка ще пее пред българска публика на 17 март в ДКС “Васил Левски”, Велико Търново. Събитието е организирано от АРТ БГ и Община Велико Търново по повод празника на старопрестолния град и е част от културния му календар за 2019 г..Предизвикала фурор още с първия си сингъл “Hot” през 2008 г. младата румънка за кратко се превръща в сензация на световна клубна сцена.Следващите три сингъла на певицата постигат успех в световен мащаб, което води до номинация на музикалните награди на MTV Европа 2009, а в началото на 2010-та сингълът „Hot“ достига номер 1 в класацията на Съединените щати „Билбордс хот денс еърплей“. Този сингъл озаглавява и дебютния албум на Inna.Следват множество участия в цяла Европа, като в началото на 2011-та година изпълнителката осъществява мащабно турне във Франция, Германия, Испания, Турция, Ливан и Румъния. Вторият студиен албум на Inna “ I Am the Club Rocker”излиза през октомври същата година и постига още по-голям успех в Северна Америка, включително и в Мексико, където е тотален хит.През последните десет години, няма престижна денс сцена, където да не присъстват хитовете на Inna. До този момент има издадени общо 5 албума, които покоряват челните места в световните музикални класации и продават милиони копия по цялото земно кълбоINNA записва песни и пее изцяло на английски и испански език, което до голяма степен предопределя тоталния ѝ успех, тъй като музиката и има универсално звучене за публиката по целия свят.Организаторите съветват всички да си закупят билети за екслузивния концерт на 17 март колкото се може по-рано, защото залата на ДКС Велико Търново разполага само с 2300 места, които се очаква да бъдат разграбени за броени дни.Билетите за събитието вече са в продажба от Туристически информационен център Велико Търново и Eventim.bg на цени от 200 до 40 лв. и студентски билети от 15 лв.", "date": "2019.02.12", "title": "Румънската сензация INNA с първи самостоятелен концерт в България"}
{"url": "https://offnews.bg/futbol/bosat-na-real-madrid-za-karim-benzema-toj-e-1-v-sveta-697402.html", "text": "Френският нападател на Реал Мадрид Карим Бензема се ползва с пълното доверие на ръководството на \"кралския клуб\", става ясно от интервю на президента Флорентино Перес.Бившият национал се намира в отлична форма в последните месеци и напълно опроверга критиците, които твърдяха, че няма място на \"Сантяго Бернабеу\". Нещо повече - Бензема беше сочен като любимец на бившия треньор Зинедин Зидан и мнозина твърдяха, че именно той го подкрепя.\"Медиите твърдят, че на Реал е необходима нова деветка. Това не е вярно, защото имаме най-добрия нападател в света - Карим Бензема. Продължавам да настоявам, че в Реал са събрани най-добрите играчи, а спечелените трофеи го доказват. Ние не харчим пари на вятъра. Продължаваме да привличаме млади играчи, които ще станат основата на Реал в бъдеще като Винисиус, Родриго и други\", коментира Перес.През настоящия сезон Бензема е отбелязал 10 гола и е дал три асистенции в 23 мача, в коитое играл. В последно време се спекулира, че той може да стане част от сделка по привличането на бразилеца Неймар от ПСЖ в Реал Мадрид.Феновете на \"белия балет\" се надяват добрата форма на Бензема да продължи и в мачовете срещу Аякс от 1/8-финалите на Шампионската лига. Първият сблъсък е утре вечер в Амстердам.", "date": "2019.02.12", "title": "Босът на Реал Мадрид за Карим Бензема: Той е №1 в света!"}
{"url": "https://offnews.bg/sviat/amerikanskoto-pravitelstvo-shte-prodalzhi-da-raboti-demokrati-i-repub-697400.html", "text": "Американското правителство няма да спре работа. Демократите и републиканците в Конгреса постигнаха принципно споразумение за охраната на границата. Ще бъдат отпуснати близо $1,4 млрд. за бариери, пише в. \"Вашингтон пост\", позовавайки се на свои източници.Основният спор, който заплаши с ново спиране на администрацията след 35-дневното блокиране на работата ѝ и замразяването на заплатите на около 800 хил. служители, бе свързан със задържането на незаконни имигранти, които вече са влезли във вътрешността на САЩ. Опасенията бяха, че предлаганото от републиканците дава правомощия на имиграционните власти в някои случаи да задържат хора с леки провинения. Стана ясно, че в крайна сметка демократите са се отказали от предложението за лимит.Най-големият спор е свързан с финансирането на строежа на стена по границата с Мексико, каквато иска президентът Доналд Тръмп. Той настояваше за отпускането на 5,7 милиарда долара за строежа. В понеделник, на среща с граждани в Тексас, Тръмп заяви, че все още не се е запознал с принципното споразумение между демократи и републиканци, но че стена при всички случаи ще има и че той няма да подпише закон, който би позволил масово освобождаване на \"криминално проявени\".Държавният глава трябва да подпише документа до петък в полунощ. Тогава изтича временното споразумение за финансиране не редица държавни служби и агенции, постигнато след 35-дневното замразяване на работата.", "date": "2019.02.12", "title": "Американското правителство ще продължи да работи: демократи и републиканци се разбраха за мигрантите"}
{"url": "https://offnews.bg/obshtestvo/200-000-chakat-novoto-metro-veche-obuchavat-mashinisti-697405.html", "text": "200 000 пътници се очаква да ползват метро № 3, за новите влакове вече се обучават 25 машинисти на специален тренажор. Системата за управление ще бъде тествана през април в отсечката между бул. \"България\" и кв. \"Красно село\", съобщи шефът на \"Метрополитен\" инж. Стоян Братоев. Общо 20 влака ще се движат по линията. 13 от тях вече са в България.Мотрисите могат да се движат без машинисти, на автоматичен режим. По новата линия машинистите ще са с ограничени функции, но те ще бъдат обучени и за работа на ръчен режим. През останалото време ще следят основно за безопасността на пътниците, обясни инж. Братоев. ", "date": "2019.02.12", "title": "200 000 чакат новото метро, вече обучават машинисти"}
{"url": "https://offnews.bg/kultura/muzejni-turove-v-kvadrat-500-697403.html", "text": "Постоянната експозиция на Националната галерия представя най-значимите образци на българското изобразително изкуство, произведения на европейски майстори, изкуство от Азия, Африка и Латинска Америка. В поредица от музейни турове, водени от екскурзоводите на Квадрат 500, ще научите историята на част от над 1 600 творби, разположени в 28 зали.Преживейте колекцията на Националната галерия в 50-минутен тур.КЪДЕ: Национална галерия/Квадрат 500, пл. „Св. Александър Невски“, ул. „19-ти февруари“ I.КОГА: Всяка събота на месеца от 13.00 часа. Среща в централното фоайе на галерията.ГРУПА: до 20 посетителиТеми:23 февруари: Началото на светското изкуство в България2 март: Първото поколение български художници с академично образование9 март: Жените художници в българското изкуство16 март: Галерията и нейните дарители - семейство Клодия и Константин ДелчевиДОСТЪП:Възрастни – 12 лв.Ученици, студенти и пенсионери – 7 лв.Деца под 12 години – 2 лв.С ПРЕДВАРИТЕЛНО ЗАПИСВАНЕ:0886 817 233; 0879 147 679 или на:  ", "date": "2019.02.12", "title": "Музейни турове в Квадрат 500"}
{"url": "https://offnews.bg/ikonomika/balgarskite-vnos-i-iznos-se-svivat-v-kraia-na-2018-g-697429.html", "text": "Износът на България към ЕС и трети страни намалява. През декември 2018 г. той се е понижил с 2.4% спрямо същия месец на предходната година, показват предварителни данни на Националния статистически институт (НСИ). Той е за общо 4.1547 млрд. лв.Общият внос намалява с 8.6% спрямо декември 2017 г. до 4.8811 млрд. лева.През декември 2018 г. общото външнотърговско салдо е отрицателно и е на стойност 726.4 млн. лева. спрямо дефицит за 1,0791 млрд. лева година по-рано.През цялата 2018 г. общият износ на България е нараснал слабо с 1,2% спрямо 2017 г., достигайки 55,2757 млрд. лева. Вносът се е увеличил с 6,3% до 62,9455 млрд. лева. Търговският дефицит достига 7,6698 млрд. лева спрямо отрицателен баланс за 4,6349 млрд. лева през 2017 г.В рамките на последния месец от 2018 г. износът ни към ЕС се е повишил с 6% на годишна база до 2,6661 млрд. лева, а към трети страни се е свил с 14,6% до 1,4886 млрд. лева. В същото време вносът от ЕС се е понижил с 6,8% до 3,0591 млрд. лева, а от трети страни спада с 11,3% до 1,822 млрд. лева.Търговският баланс на България през миналия декември спрямо останалите страни от Европейския съюз е отрицателен и в размер на 393,0 млн. лева, като в рамките на 2018-а година е на дефицит от 2,2081 млрд. лева. Дефицитът спрямо трети страни през декември е в размер на 333,4 млн. лева и се увеличава до 5,4617 млрд. лева през цялата изминала година.", "date": "2019.02.12", "title": "Българските внос и износ се свиват в края на 2018 г."}
{"url": "https://offnews.bg/sviat/tijnejdzhar-se-vaksinira-sled-kato-popita-reddit-697409.html", "text": "Тийнейджър от щата Охайо попита социалната мрежа Reddit дали може да се ваксинира без съгласието на родител.Итън Линдънбергер сподели, че майка му не позволява да му бъдат поставяни ваксини, а публикацията му предизвика хиляди реакции.Така Итън научи, че ако има навършени 18 години, може сам да реши дали да бъде ваксиниран. Изчакал 18-тия си рожден ден и към момента вече има 5 поставени ваксини, разказа самият той в радиопредаване на Би Би Си.Тийнейджърът добавя, че майка му все още не е съгласна с избора му. Момчето обаче се извини за начина, по който я е описал в първия си пост. Тогава той не предполагал колко внимание ще привлече.\"Написах, че е безразсъдна, луда, тъпа. Бях разстроен, не очаквах, че ще попадне във фокуса на общественото внимание и ще е нужно да я защитавам. Не е честно спрямо нея, за себе си тя е проучила въпроса\", казва момчето.\"Всичко, което напишете онлайн, се превръща в оръжие, ако не подбирате думите си внимателно\", предупреждава той.Итън добавя, че не е искал да прави нещо зад гърба на майка си, но е убеден, че ваксините са най-добрият избор за него и хората около него.\"Ако се разболея от коклюш (магарешка кашлица), може при мен да премине леко, понеже съм по-голям и имам изградена имунна система, но как да успея да не заразя двегодишната си сестра? Тази мисъл е плашеща\", разсъждава Итън.Един от основните страхове на майка му е, че ваксините могат да доведат до аутизъм, макар че тази теза се отхвърля от науката.\"Тя искрено вярва, че ваксините имаш лоши странични ефекти\", обяснява синът. По-малкият му брат също споделил с него, че иска да се ваксинира, но още не е навършил пълнолетие, за да има право на това.", "date": "2019.02.12", "title": "Тийнейджър се ваксинира, след като попита Reddit"}
{"url": "https://offnews.bg/sviat/otkradnaha-vekovni-bonsaj-za-nad-100-hil-ot-iaponski-majstor-opecha-697406.html", "text": "Изключително ценни дръвчета бонсай бяха откраднати от градина в префектура Сайтама, намираща се близо до японската столица Токио, а потъналите в скръб собственици отправиха емоционално послание към крадците, в което ги инструктират как да се грижат за миниатюрните видове.За кражбата съобщи вчера CNN, като подчерта, че стойността на откраднатото надхвърля $100 хил. (118 хил.). В японски йени тя е най-малко 13 милиона. Изчезнал е и рядко срещан вид хвойна бонсай на 400 г., който този месец е трябвало да се \"състезава\" в конкурс за красота. Само наградата за миниатюрния вид надхвърля 10 милиона йени ($90 хил.), според Фуюми Имура - съпруга на майстора на бонсай, който е отглеждал откраднатите бонсай. 400-годишната хвойна е донесена от планина преди векове и превръщането ѝ в бонсай е труден процес, включително заради факта, че е трудно да се достигне и вземе оригиналното дърво от опасните скалисти места, по които вирее. Когато сем. Имура взели редкия вид хвойна, тя била висока около метър. Когато я откраднали, била смалена до около 70 см.\"Грижихме се за тези миниатюри като за наши деца\", казва тя. \"Няма думи, с които да опишем как се чувстваме. Това е като да са отрязали крайниците ти.\" Тя смята, че крадците са професионалисти, защото са подбрали най-ценните дръвчета от около общо 3 000 бонсай видове, разположени в градина с приблизително 5 000 хектара площ.Съпругът на Имура - Сейджи Имура - е пето поколение майстор на бонсай. Неговото семейство се занимава с това от периода Едо (Токугава) (1603-1868).Натъженото семейство иска своите бонсай обратно, но съзнава, че е малко вероятно те да бъдат върнати. Затова отправя послание с точни инструкции към крадците как да се грижат добре за миниатюрните им произведения на изкуството.\"Който и да ги е взел, нека ги полива редовно. Шимпакуто () живее 400 години. Нуждае се от грижи и не може да оцелее и седмица без вода\", казва Имура. \"Те могат да живеят вечно - дори и след като ние си отидем - ако получават подходящата грижа.\"Въпреки загубата семейството ще продължи да пази своите бонсай, да култивира дръвчета, които са достойни за конкурс за красота.", "date": "2019.02.12", "title": "Откраднаха вековни бонсай за над $100 хил. от японски майстор. Опечален, той отправи послание с инструкции към крадците"}
{"url": "https://offnews.bg/zimni/deveto-miasto-zapisa-znamenosetca-ni-kalin-zlatkov-v-slaloma-na-mladit-697459.html", "text": "Българският скиор алпиец Калин Златков се нареди девети в слалома на продължаващите в Сараево Европейски младежки олимпийски зимен фестивал. Това е и най-предното класиране на наш представител досега на форума.Калин бе знаменосец на българската делегация по време на тържественото откриване преди два дни. За втора поредна сутрин програмата на феста бе променена поради силния снеговалеж и вместо на гигантски слалом, младежите се състезаваха на слалом.Другите наши алпийци заеха следните места: Георги Ергин 15-и и Константин Стоилов 37-и.Програмата на биатлонистите започна със спринта на 7.5 км. Най-напред от нашите се нареди Благой Тодев – 19-и, Васил Зашев е 57-и, Даниел Пешков – 59-и, а Деан Разложки не завърши.В надпреварата на кратката 500-метрова дистанция на шорттрека Любомир Калчев е 21-и, а Петко Дапчев 27-и. Спринтовите дисциплини на ски-бягането се състояха в свободен стил, а нашите заеха следните места: момичета 5 км Калина Недялкова 73-а, Лидия Нанова 77-а; момчета 7.5 км Тодор Малчов 42-ри, Александър Огнянов 49-и и Красимир Атанасов 70-и.Ден по-рано на 10 км класически стил Тодор Малчов остана 55-и, Александър Огнянов 72-ри, а Красимир Атанасов 77-и.По програма утре, сряда, от българите Ева Вукадинова трябва да се състезава на гигантски слалом, четиримата ни биатлонисти да стартират на 12.5 км, а Ивелина Байчева да представи кратката си програма във фигурното пързаляне.", "date": "2019.02.12", "title": "Девето място записа знаменосеца ни Калин Златков в слалома на младите олимпийци в Сараево"}
{"url": "https://offnews.bg/112/verizhna-katastrofa-s-9-koli-na-okolovrastnoto-v-sofia-697412.html", "text": "Верижна катастрофа блокира Околовръстното в посока \"Младост\", съобщи Нова тв.Девет автомобила са катастрофирали на на моста над бул. \"Симеоновско шосе\" към 9 ч. тази сутрин.Няма данни за пострадали.Причините за инцидента се изясняват.", "date": "2019.02.12", "title": "Верижна катастрофа с 9 коли на Околовръстното в София"}
{"url": "https://offnews.bg/izvan-terena/nejmar-otpraznuva-27-ia-si-rozhden-den-v-parizh-697410.html", "text": "С дрескод червено и много гости, Неймар отпразнува 27-ия си рожден ден в Париж. Това е второ парти, което Неймар организира, като първото беше в родината му Бразилия на 5 февруари, когато е рождената му дата.Семейство, приятели и съотборници, близки до бразилеца, го поздравиха и се забавляваха с него по време на празненството. Сред тях бяха Килиан Мбапе, Единсон Кавани, Джанлуиджи Буфон, Дани Алвеш и мениджърът Томас Тухел, пише още агенция Red Bull Content Pool.В деня на 27-ия си рожден ден Неймар отбеляза и 10-ата си годишнина като професионален футболист. Той дебютира за базилския отбор Сантош през 2009 г.Към настоящия момент бразилецът се възстановява от контузия. Той обаче е позитивен за това, че ще се върне скоро на терена и ще продължи да печели титли с Пари Сен Жермен.На 30 януари от ръководството на тима съобщиха, че ще отнеме поне 10 седмици до пълното възстановяване на Неймар, който има 20 гола в актива си този сезон.", "date": "2019.02.12", "title": "Неймар отпразнува 27-ия си рожден ден в Париж"}
{"url": "https://offnews.bg/ikonomika/dzhi-pi-grup-shte-stroi-tunela-za-185-mln-leva-ot-kojto-uzh-se-otkaz-697427.html", "text": "Договор за проектиране и строителство на тунел „Железница” от АМ „Струма” за над 185 млн. лв. е подписала Агенция \"Пътна инфраструктура\" с обединението „Струма Тунел 2018”, съобщиха от ведомството.185 370 370,37 лв. без ДДС, финансиран основно с еврофондове, ще получат „Глобал Кънстръкшън” ООД, „Виа План” ЕООД и „Джи Пи Груп” АД.Срещу солидната сума те ще трябва в рамките на 1060 календарни дни да построят две 2-километрови тръби с енергоефективно осветление, вентилация, видеонаблюдение, както и обслужващ тунелен път при южния портал на тунела откъм гр. Симитли, площадка за хеликоптер, два моста над Суха река, подпорна стена и др.Забавното в случая, че самата строителна компания \"Джи Пи Груп\" обяви през октомври, че се отказва от този проект. Това се случи след разкритията на Биволъ по скандала „Джи Пи Гейт” и започналото разследване у нас и от ОЛАФ за злоупотреби с европари. Тогава и премиерът Бойко Борисов обяви, че „Джи Пи Груп” ще бъде извадена от всички поръчки с европейски и бюджетни средства, каквато е и магистрала \"Струма\".По-късно се оказа, че въпросната строителна фирма не е предприела никакви действия по посока на отказ от процедурата.Ето и обяснението на АПИ защо се подписали договора с Джи Пи:", "date": "2019.02.12", "title": "Джи Пи Груп ще строи тунела за 185 млн. лева, от който уж се отказа"}
{"url": "https://offnews.bg/kultura/watain-s-kontcert-v-sofia-video-697411.html", "text": "BGTSC представя: Концерт на WATAIN, който ще се състои на 7 май от 19:00 часа в столичния клуб Mixtape 5. Събитието е част от източно-европейската обиколка EASTERN ECLIPSE TOUR по време на която групата представя най-доброто от творчеството и актуалния си шести албум TRIDENT WOLF ECLIPSE.WATAIN са формирани през 1998 година в Упсала, Швеция. Триото E. Danielsson, P. Forsberg и H. Jonsson, съставляващи ядрото на групата са заедно още от тогава. И докато Watain наистина произхождат и принадлежат към така наречения традиционен кодекс на Сатаниския Блек Метъл (Satanic Black Metal), музикта им трябва да се разглежда като културно несвързан израз и проявление на сила, борба, неподвластност, тъмнина, свобода и екстаз.Концертите на WATAIN са скандално известни по целия свят с това, че са единствените по рода си, най-съвременни церемонии на дивата Блек метъл лудост, където тържественото и свещеното се вплитат в сурова сила. През последните 20 години групата се утвърди като една от най-трудолюбивите и безкомпромисни групи в световната Блек/Дет метъл сцена (Black / Death Metal). За това сочат фестивалните хедлайнерски слотове, постиженията в класациите, наградите и номинациите съпътстващи всеки техен албум.Следвайки традицията на предишните 5 албума, TRIDENT WOLF ECLIPSE е записан от Торе Стйерна (Tore Stjerna) в стокхолмското Necromorbus Studio, през лятото на 2017. Лирично, TRIDENT WOLF ECLIPSE продължава да изследва дяволските и зловещи проломи на философия, религия и магия както и силата и борбата, които ги определят. Не пропускайте една от най-даровитите, но и най-зрелищни съвременни банди!Билетите са в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, дюкян Меломан, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.Билетите за това шоу ще са на редовна цена от 40 лева. В случай на останали в деня на събитието и на място в клуба цената на входа ще е 50 лева.*Клубът не работи с резервации**Политика за достъп на непълнолетни:  ***Гардероб - пътване за употреба:  Предстои обявяването на допълнителна информация!Организаторите препоръчват навременното закупуване на билети и спазването на реда в клуба!Събитието е 18+", "date": "2019.02.12", "title": "WATAIN с концерт в София (видео)"}
{"url": "https://offnews.bg/evropa/evropejskiat-savet-prognozira-do-30-populisti-v-novia-ep-mogat-da-pr-697407.html", "text": "Силно представяне на европейските избори тази година може да даде на популистите в ЕС мощни средства за прокарване на техния дневен ред, дори и ако те останат в позиция на малцинство в европарламента. Това се казва в доклад на Европейския съвет за външни отношения (проевропейски мозъчен тръст), публикуван вчера, предаде ДПА, цитирана от БТА.Според прогнозите делът на крайнодесните и крайнолевите евроскептични депутати в ЕП може да се увеличи от настоящите 23 процента на 28 процента и дори може да прехвърли 30 процента.\"Ако те преминат прага от една трета, това ще бъде значителна количествена промяна в ЕС\", казват Сузи Денисън и Павел Церка от мозъчния тръст.Като поемат контрола върху 33 процента от местата в ЕП, популистките партии могат да влияят на назначенията по върховете на ЕК и да осуетят процедури, свързани с неспазването на принципите на върховенството на закона срещу страни, членки на съюза, като например тази, която бе подета срещу Унгария през 2018 г., се казва в документа.Един обединен популистки блок освен това може да забави или да блокира приемането на ключови нормативни актове, като например международни споразумения, изискващи парламентарното одобрение.ЕП има и крайната дума за годишния бюджет на ЕС и дългогодишните планове за разходите.\"Тези избори наистина са от значение. Способността на популистите да парализират взимането на решения в ЕС ще \"обезвреди\" европейския аргумент, че европейският проект е несъвършен, но може да се реформира\", се казва в документа.", "date": "2019.02.12", "title": "Европейският съвет прогнозира до 30% популисти в новия ЕП, могат да прокарат дневния си ред"}
{"url": "https://offnews.bg/futbol/reaktciata-na-guardiola-kogato-niakoj-obarka-broia-na-titlite-mu-vid-697391.html", "text": "Никой не трябва да променя броя на трофеите в сметката на мениджъра на Манчестър Сити Пеп Гуардиола. Журналист допусна тази грешка и можеше сериозно да си изпати.\"Известно е, че през първия си сезон в Барселона вие спечелихте 5 трофея...\", започна журналистът. \"Шест\", поправи го Гуардиола, изкикоти се и направи страховита гримаса към представителя на медиите.За щастие, не се стигна до разправия между двамата и пресконференцията продължи без канибалски инциденти.Иначе Манчестър Сити и Ливърпул делят първото място в класирането в английската Висша лига с по 65 точки, но мърсисайдци имат един мач по-малко.", "date": "2019.02.12", "title": "Реакцията на Гуардиола, когато някой обърка броя на титлите му (видео)"}
{"url": "https://offnews.bg/obshtestvo/vodata-spira-dnes-po-ulitci-okolo-aleksandrovska-i-oshte-chetiri-kvart-697331.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на ул. „Никола Славков“ в Център налага спиране на водоподаването от 10:00 до 19:00 часа на ул. „Орфано“, ул. „Порто Лагос“, ул. „Адриана Будевска“ и ул. „Никола Славков“ №37. Монтаж на спирателен кран и реконструкция на уличен водопровод нна ул. „Севастократор Калоян“ в кв. „Бояна“  налага спиране на водоподаването от 09:30 до 21:30 часа на ул. „Севастократор Калоян“ от ул. „Байкал“ до пл. „Сборище“, ул. „Орешарска“ от ул. „Севастократор Калоян“ до ул. „Даскал Стоян Попандреев“, ул. „Байкал“ от ул. „Севастократор Калоян“ до ул. „Герганица“, ул. „Белите брези“ от ул. „Севастократор Калоян“ до ул. „Даскал Стоян Попандреев“. Диагностика на уличен водопровод на ул. „Суходолски път“ в кв. „Филиповци“ налага спиране на водоподаването от 10:00 до 20:00 часа на ул. „Суходолски път“ по ул. „Люлин“ от ул. „Детелина“ до ул. „Георги Стоянов“ и ул. „Погледец“. Строително-монтажни работи на ул. „Околовръстен път“ в кв. „Манастирски ливади“ налага спиране на водоподаването от 10:00 до 18:00 часа на ул. „Околовръстен път“ от №43 до №47Изграждане на сградно водопроводно отклонение на ул. „Бъдеще“ в кв. „Кумарица“ налага спиране на водоподаването от 09:30 до 17:30 часа на ул. „Бъдеще“ от ул. „Заводско шосе“ до ул. „Първа шопска дивизия“. ", "date": "2019.02.12", "title": "Водата спира днес по улици около Александровска и още четири квартала"}
{"url": "https://offnews.bg/obshtestvo/mashinite-na-vojnata-po-viasat-history-697203.html", "text": "Веднага след поредния епизод на „Втората световна война в цветове“ от 21:00 по , днес можете да видите отново първи епизод на поредицата „Машините на войната“.От началото на двадесети век до наши дни войната е била напълно трансформирана посредством механизация и индустриализация. Начините, използвани да се разрешат конфликтите, са направили изкуството на войната по-технологично, по-скъпо и по-опустошително откогато и да било.Механизацията на войната изисква бърз растеж на оръжейните фабрики, които се състезават да създадат по-големи, по-бързи и по-смъртоносни оръжия.\"Машините на войната\" изследва технологичния напредък и нововъведения във войната в шест епизода. Използвайки комбинация от архивни и съвременни кадри, всеки епизод разглежда историческия контекст на инженерните постижения, свързани с производството на военни технологии, а интервюта с експерти ни водят през историята на машините от възникването на идеята за тях до финалните етапи на производството им. Поредицата ще се опита да обясни какви проблеми се е опитвало да разреши развитието на машините, били ли са успешни и какъв е отпечатъкът, който са оставили във военното дело.От 21:00 часа преди това e новият епизод от поредицата в 13 части „Втората световна война в цветове“.Кадри от най-драматичните моменти от Втората световна война са възстановени с цвят и висока резолюция специално за историческата документална поредица. С помощта на последните технически похвати за възстановка и оцветяване, сега можете да видите цялата история на Втората световна война както никога преди. По време на създаването на поредицата, всички военни и цивилни цветове са прецизно проверени за историческа достоверност и кадрите са напълно възстановени с най-високото качество оцветяване до момента.Вниманието към детайла - ръка за ръка с последните разкрития за войната и намирането на нов архивен материал, позволява на завладяващата поредица да добави допълнително измерение към нашия поглед към най-големия световен конфликт.", "date": "2019.02.12", "title": "Машините на войната по Viasat History"}
{"url": "https://offnews.bg/obshtestvo/remont-po-shishman-ot-dnes-parvo-sreshtu-sv-sedmochislenitci-697365.html", "text": "Реконструкцията на столичната ул. „Цар Шишман“ започва днес в участъка от ул. „Граф Игнатиев“ до ул. „Ген. Паренсов“.Ще бъде въведена временна организация на движението. Няма да се допускат автомобили в ремонтирания участък, а посоката на движение по ул. „Ген. Паренсов“ до ул. „Цар Шишман“ ще е откъм бул. „Васил Левски“.Ще бъдат направени нови тротоари, като ширината на този от страната на сградите ще бъде удвоена, ще бъдат обновени настилките, осветлението и озеленяването. Временно ще бъдат поставени ограждения, а работата ще се изпълнява поетапно, за да е максимално облекчен достъпът на пешеходци.От 12 до 28 февруари ще се работи по реконструкцията, разширяването на тротоара и полагането на бетон от страната на сградите. Вторият етап от работата ще е от страната на църквата „Св. Седмочисленици“.Следва полагането на новите настилки по тротоарите и пътното платно. Очаква се работата да продължи около 50 дни, но ще се налага спирането ѝ при влошаване на метеорологичните условия, съобщи Столична община. Допълнителна информация гражданите могат да получават всеки четвъртък от 11 до 11,30 във временните офиси на строителната фирма на ъгъла на бул. „Патриарх Евтимий“ и ул. „Хан Крум“. За въпроси и сигнали remontisofia@investsofia.com или в работни дни от 9,30 до 17.00 тел. 02/937 76 99.Столичната община поднася извинения за причинените неудобства.", "date": "2019.02.12", "title": "Ремонт по Шишман от днес, първо срещу Св. Седмочисленици"}
{"url": "https://offnews.bg/koloezdene/frum-otkriva-sezona-v-kolumbia-697408.html", "text": "Четирикратният победител в Тур дьо Франс Крис Фрум ще открие сезон 2019 утре, когато стартира първия етап на Обиколката на Колумбия.В програмата за вторник е планирано бягане по часовник от 14 км в околностите на Меделин, като финалът ще бъде около 21 часа българско време.Фрум участва за първи път в Обиколката на Колумбия, а заедно с него в южноамериканската държава са и най-добрите колумбийци от състава на Sky - победителят от 2018 година Eган Бернал, Себастиан Енао и Иван Соса.Конкуренцията също ще е на високо ниво. В Колумбия ще стартират асове като местния любимец Наиро Кинтана от Мовистар и други.\"Колумбия е добро място за старт на сезона и подготовка за постигане на целите през годината. Тук сме основно, за да защитим титлата на Бернал и да подобря нивото си в началото на сезона\", коментира британецът, който се готви усилено за състезанието в последните две седмици.", "date": "2019.02.12", "title": "Фрум открива сезона в Колумбия"}
{"url": "https://offnews.bg/tenis/iaponskata-tenis-senzatcia-naomi-osaka-se-razdeli-s-treniora-si-697414.html", "text": "Световната номер 1 в женския тенис Наоми Осака изненадващо се раздели с треньора си Саша Бажин.Японката спечели турнирите от Големия шлем US Open 2018 и Откритото първенство на Австралия 2019, като стана първият представител на своята родина с подобни постижения.Само няколко седмици по-късно, обаче, 21-годишната тенисистка и треньорът, извел я до тези успехи, се разделят. \"Здравейте всички, вече няма да работя заедно със Саша. Благодаря му за свършената работа и му пожелавам всичко най-добро в бъдеще\", написа Осака в официалния си профил в социалната мрежа Туитър.Треньорът ѝ също отправи коментар: \"Благодаря ти, Наоми. Желая ти най-доброто. Какво пътуване беше само! Благодаря ти, че ми позволи да бъда част от това\".Наоми назначи Бажин в края на 2017 година, когато бе под номер 68 в света. Той ѝ помогна да спечели първия си WTA трофей в Индиън Уелс през март, а след това да триумфира на US Open.", "date": "2019.02.12", "title": "Японската тенис сензация Наоми Осака се раздели с треньора си"}
{"url": "https://offnews.bg/futbol/pavel-kolev-uspokoi-igrachite-na-levski-za-badeshteto-697396.html", "text": "Изпълнителният директор на Левски Павел Колев е посетил съблекалнята на отбора преди вчерашната тренировка. Целта му е била да успокои лично футболистите след бурните дни в края на миналата седмица, информира \"Меридиан Мач\".Тогава бе лансирано, че дружеството може да има трима нови собственици - бившите футболисти на Левски Христо Йовов, Даниел Боримиров и Димитър Иванков. Това срещна бурна реакция от страна на феновете. Дори се появиха слухове, че Колев е напуснал “Герена” в четвъртък вечерта.Самият той опроверга това в петък сутринта и заяви, че ще си тръгне единствено, ако Васил Божков, който го е поканил, се откаже да помага на клуба. Колев е разкрил, че има ясна програма за бъдещето на тима, за да може “сините” да спрат да бъдат на загуба, която в момента възлиза на над 30 милиона лева.Междувременно и собственикът Спас Русев разкри в интервю за “Нова телевизия”, че не е прехвърлял на никой акциите на клуба. Това ще стане най-вероятно чак на Общото събрание, което ще се проведе на 6 март. Бизнесменът заяви също, че задълженията ще намалеят наполовина, защото ще опрости парите, които е налял в клуба.Играчите обаче си признаха при завръщането в София, че искат повече яснота около ситуацията. Именно заради това се е случила срещата с Колев вчера. Директорът е успокоил футболистите, че трябва да мислят само за футбол и да бъдат спокойни за бъдещето.Освен това е потвърдил, че отборът ще си получи забавените заплати за ноември и декември, които също станаха повод за напрежение по време на подготовката в Агия Напа. Очаква се също така в бъдеще да няма подобни ситуации на “Герена”.", "date": "2019.02.12", "title": "Павел Колев успокои играчите на Левски за бъдещето"}
{"url": "https://offnews.bg/temida/sofijskiat-gradski-sad-s-nov-predsedatel-ot-dnes-697418.html", "text": "Новоизбраният председател на Софийски градски съд Алексей Трифонов официално встъпи в длъжност днес, съобщиха от съда.Той подписа акта си пред административния ръководител на Софийски апелативен съд Даниела Дончева.Досегашният и.ф. председател Десислава Попколева и зам.- председателите Даниела Борисова и Албена Ботева му пожелаха успех.", "date": "2019.02.12", "title": "Софийският градски съд с нов председател от днес"}
{"url": "https://offnews.bg/offtopic/barekov-stana-tatko-na-chetvarti-sin-697416.html", "text": "Евродепутатът Николай Бареков се похвали в социалната мрежа с четвърта мъжка рожба.Той сподели и снимка с точния час на радостното събитие.", "date": "2019.02.12", "title": "Бареков стана татко на четвърти син"}
{"url": "https://offnews.bg/sviat/pozhar-v-hotel-v-niu-delhi-izpepeli-17-dushi-i-rani-chetirima-697395.html", "text": "17 души загинаха при пожар в хотел в столицата на Индия Ню Делхи. Четирима други са ранени, съобщи полицията, цитирана от AP.Огънят в Arpit Palace - намиращ се в западната част на града - вече е погасен. Властите разследват причините за възникването му.Трябва да проверим стабилността на конструкцията, всяка стая, увери зам. полицейският комисар Мандийп Синг Рандауа.Хотелът се намира в район на индийската столица, пълен с магазини и евтини хотели и е популярен сред туристите.25 пожарникари се отзоваха на сигнала за инцидента в пететажната сграда. Над 30 души са били изведени от нея, без да пострадат.Ранените са откарани в болници. Все още не е известно в какво състояние са.", "date": "2019.02.12", "title": "Пожар в хотел в Ню Делхи изпепели 17 души и рани четирима"}
{"url": "https://offnews.bg/obshtestvo/mitropolit-gavriil-za-stanovishteto-za-shamarite-kakva-e-moiata-vina-697435.html", "text": "Още вчера Русенският митрополит Наум побърза да се разграничи от текста на разкритикуваното становище, публикувано на сайта на Светия Синод.В становище на Русенската митрополия се казва, че \"подобен документ не е бил официално обсъждан в заседание на Св. Синод на БПЦ-БП\".Оттам подчертават, че текстовете са \"лично творение-проект на г-жа Десислава Панайотова\", но това \"в никакъв случай не означава, че Св. Синод ще ги приеме безпрекословно и недвусмислено\".\"БПЦ, като хранител на българщината и моралните ценности в българското семейство, винаги ще поощрява етичните норми на възпитание, но не ще толерира по какъвто и да било начин насилието над деца, под каквато и да било форма, особено ако това се обвързва с т. нар. „религиозно образование и възпитание” - подчертават от Русенската митрополия. - Въпросите свързани с абортите и децата в риск, са тема на бъдещо задълбочено обсъждане в българското общество, като касаят адекватни разсъждения относно Божията повеля, достойнството на жената-майка, както и значимостта на всеки конкретен случай, свъзан с домашното насилие и конкретното насилие над жени. Всички други теми, касаещи образованието и възпитанието на българските деца, следва да бъдат обсъждани от съответните педагози и специалисти, имащи мнението и на богословската наука, като по този начин би могъл да се очертае най-точен и правилен подход за бъдещи препоръки по поставените въпроси.\"", "date": "2019.02.12", "title": "Митрополит Гавриил за становището за шамарите: 'Каква е моята вина? Нито един митрополит на Синода не беше против'"}
{"url": "https://offnews.bg/offtopic/tv-vodesht-prizna-che-10-godini-ne-e-mil-ratcete-si-697394.html", "text": "Водещият на американския тв канал Fox News Пийт Хегсет призна в ефир, че не е мил ръцете си в продължение на 10 години, защото \"микробите не са нещо истинско\".В интервю за тв програмата Fox and Friends Хегсет - който има дипломи от Харвардския и и Принстънския университет - заяви, че микроорганизмите не съществуват, защото не могат да се видят с просто око. И все пак 38-годишният водещ призна, че се ваксинира.Признанието - което провокира дори Би Би Си да му отдели челно място сред новините си днес - бе направено в отговор на подигравките на другите водещи Ед Хенри и Джедидия Била към Хегсет, че яде остатъци от пица.Моето новогодишно обещание за 2019-а е да казвам в ефир нещата, които бих казал извън ефир, допълва той, а разбирането му за \"несъществуващите\" микроби се приема с известна загриженост в социалните медии.", "date": "2019.02.12", "title": "Тв водещ призна, че 10 години не е мил ръцете си"}
{"url": "https://offnews.bg/obshtestvo/motivirasht-vdahnoviavasht-i-palen-s-nasoki-za-predpriemachite-be-par-697446.html", "text": "На 9 февруари, събота, се проведе практическият форум „Пътят на предприемача“, организиран от . Събитието събра на едно място над 50 настоящи и бъдещи предприемачи и хора, избрали за свой професионален път създаването и развитието на собствен бизнес.Програмата на форума изпълни предварително дадените заявки към посетителите за практическа насоченост и интерактивни игри. Трима от участниците, показали завиден предприемачески дух, спечелиха специални награди от организаторите – една година безплатно счетоводно обслужване на стартъп компания, една година безплатна услуга за трудова медицина за стартъп компания, осигурена от Респонса Превент, и изработване на едногодишен личен финансов план.„Когато говорим за предприемач, не говорим за бизнесмен, а за човек с различно мислене. Предприемачите са хора, които могат да работят за заплата някъде, но са избрали друг път“ – сподели Павел Хрисков, лектор на „Пътят на предприемача“. Според него ключов елемент на успеха за всеки предприемач е намирането на ясен отговор на въпроса „Защо?“.  „Хората купуват, защото вярват в това, в което и вие вярвате – ще бъдат наистина лоялни само когато вашето „Защо?“ съвпада с тяхното „Защото“.В края на деня лекторите представиха своите ключове към успеха и ги поканиха да споделят и техните. Сред отговорите от публиката се откроиха значението на сплотения екип, ключовото място на адекватната маркетинг стратегия за успеха на бизнеса и други. Ключове на КОНСЕНДО:1. Обичай това, което правиш.2. Вземане на категорично решение.3. Даване на полезност в изпълнение на мисията ви.4. Намерение за изпълнение през цялото време.5. Бъдете честни и запазете интегритета.6. Въодушевявайте се - ентусиазмът е ключът.7. В началото имайте предвид края.8. Раздели личните от фирмените финанси 9. Учи и имай търпение.10. Създайте си вашата Мастър Майнд Група.На въпроса какъв всъщност е пътят на предприемача участниците бяха категорични – трънлив, но незаменим. „Предприемайки различни стъпки по този път, предприемачът учи много за себе си, за света, за хората, с които работи. Това го обогатява, независимо дали върви нагоре или надолу. Това е много предизвикателен път, но за мен лично е единственият, по който искам да вървя“– сподели Елена Алтимирска, управител и основател на консултантска компания „Business Effect“.Събитието завърши със сформирането на мастър майнд група, в рамките на която с насоки от обучен и подготвен ръководител участниците обсъдиха реален бизнес казус, предложен от един от тях. Предлагайки интересни варианти за разрешаването му, те достигнаха до широк кръг от възможни изходи от различни ситуации.Организатор на „Пътят на предприемача” е Consendo Bulgaria – компания, която предоставя консултантски бизнес услуги и оказва съдействие на публични и частни предприятия и физически лица. Част от екипа на Consendo са експерти с повече от 10 години опит в счетоводството, IT услугите и финансовото консултиране.Допълнителна полезна информация за предприемачеството, личните финанси и процеса на бизнес развитие може да бъде открита на сайта на Consendo Bulgaria – , а междувременно организаторите вече планират бъдещи събития и проекти, с които да мотивират и да подпомогнат всеки, посветил се на предприемачеството.", "date": "2019.02.12", "title": "Мотивиращ, вдъхновяващ и пълен с насоки за предприемачите бе първият практически форум на КОНСЕНДО"}
{"url": "https://offnews.bg/kultura/kontcertat-na-das-efx-v-balgaria-pochti-razprodaden-video-697404.html", "text": "По-малко от сто билета има в продажба за дългоочакваното завръщане на DAS EFX в България. По всичко личи, че завръщането на легендите на хип-хопа в България ще бъде и третото им напълно разпродадено шоу тук, след впечатляващите концерти от 2006-та и 2012-та.Дни преди шоуто Dray и Skoob записаха специално видео обръщение към българските си фенове, които ще ги посрещнат на сцената на столичния клуб City Stage тази събота, 16 февруари.Българските колеги на рап звездите също не крият въодушевлението си да излязат на една сцена с Dray и Skoob и записаха специална песен за концерта. Във видеото участват Jay, Homelesz, SplitKid, Managua SLANG: SBM, Rimaka Groove, Jepeeca Managua, 5 o'clock: Imera, Hristo Osmi. Видеопродукцията е дело на Рапфен: Seleidin Hasanov, Мирослав Георгиев, Климент Христов, а аудиото – на SBM. На сцената преди DAS EFX на 16 февруари ще се качат SplitKid & Homelesz, Managua SLANG, Roof Rhymez (Roof Rhymez Studio), Кучетата & Yo One & Andre, 5 o'clock, както и DJ FreshKit.DAS EFX е американско хип-хоп дуо, в което участват Dray (известен и като Krazy Drayz) и Skoob (познат още като Books). Името им идва от абревиатурата на Dray and Scoob (DAS) и EFX като \"effects\" (ефекти). Популярността си DAS EFX добиват през 90-те на миналия век благодарение на уникалния си стил на рапиране, който се превръща в един от най-влиятелните стилове в хип-хопа за всички времена. Стилът им включва множество попкултурни референции и заплетени рими в бърз темп от поток на съзнанието, включващи много думи, завършващи на \"-iggedy\". Групата има издадени 7 студийни албума.Още със своя дебют през 1992-ра групата повлиява с много елементи от стила си други хип-хоп атити като Lords of The Underground, Kriss Kross, Common и дори в по-малка степен Public Enemy. През 1996-та BLACKstreet издават песен No Diggity (с diggity в смисъл на „съмнение“), чието заглавие е фонетично идентично с парчето на DAS EFX от 1995-та No Diggedy. Фразата се превръща в популярен сленг по това време.Ранният стил на Jay-Z е описан от престижното списание Vibe като “подчертано Das EFX-ски”. Рефренът им \"Chiggedy-check yo self before you wriggedy-wreck yo self\" от участието им в парчето на Ice Cube “Check Yo Self” става популярен сленг през 1993-та.Части от парчето им „They Want EFX” са цитирани от героя на Брайън Остин Грийн – Дейвид Силвър – в сериала „Бевърли Хилс, 90210“. Комикът Дейвид Шапел прави множество референции към уникалния стил и текстове на DAS EFX в скечовете от шоуто си Chappelle’s Show.Феновете все още могат да се сдобият с билети онлайн на ,на касите на EasyPay, както и онлайн на .", "date": "2019.02.12", "title": "Концертът на DAS EFX в България почти разпродаден (видео)"}
{"url": "https://offnews.bg/medii/medien-skandal-vav-frantcia-vodeshti-zhurnalisti-otstraneni-za-onlajn-697437.html", "text": "Няколко водещи френски журналисти са временно отстранени от работа или уволнени заради обвинения, че са координирали група за онлайн тормоз във Фейсбук, съобщава Би Би Си.Групата Ligue du LOL (Лигата на LOL), в която членували основно мъже, се подигравала на жени, вкл. журналистки, с шеги за изнасилване и обработени с Фотошоп порнографски изображения.След разкриването на League du LOL от всекидневника \"Либерасион\" десетки жени са се оплакали, че са били нейни обекти. Сред отстранените от длъжност е и редакторът на онлайн изданието на \"Либерасион\" Александър Ерво.Членове на Лигата на LOL създали анонимни Туитър профили, чрез които осъществявали тормоз над видни журналисти, писатели и активисти - главно жени.Венсан Глад - популярен журналист на свободна практика, който пише и за \"Либерасион\" - признава, че е основал групата през 2009 г. Той също е отстранен от вестника, пише Би Би Си. В пост в Туитър той поднесе извинение, казвайки, че сега осъзнава, че \"такива практики са неприемливи и че дейността на \"LOL\" не е забавна, когато се прави групово\".Александър Ерво, от своя страна, също се извини в Туитър, но в последващ пост нападна онези, които се радват на неговото отстраняване от редакцията.В момента в. \"Либерасион\" провежда вътрешно разследване на замесените в случая свои служители и сътрудници.Журналистката Нора Буазуни, репортерката на Slate France Люсил Бейан и водещата Мелани Вагна са сред жертвите на тормоза. Водещата на предаване за наука Флоранс Порсел разказва, че ѝ се обадил мъж, представящ се за редактор на \"изтъкнатa\" новинарска програма. Претекстът бил интервю за работа, а после авторът пуснал записа във фейсбук групата.\"Когато записът стана публично достояние, три дни плаках от срам\", казва водещата.Давид Дусе, редактор на френското списание \"Les Inrockuptibles\", призна, че е автор на въпросното интервю и публично се извини на потърпевшата.Замесени в скандала са и други журналисти на водещи позиции и изпълнителни директори от големи медии, сред които Slate France и пиар агенцията Publicis.Министърът по дигиталните въпроси Мунир Мажуби описа членовете на групата като \"загубеняци\".", "date": "2019.02.12", "title": "Медиен скандал във Франция: Водещи журналисти отстранени за онлайн тормоз над жени"}
{"url": "https://offnews.bg/obshtestvo/otroveni-koteta-v-pazardzhishki-park-697438.html", "text": "Десетки котки са отровени в един от най-посещаваните паркове в Пазарджик - остров \"Свобода\", съобщи БНР, като се позовава на защитници на правата на животните. Бездомни котетата обитават парка, забранен за кучета. Екоактивистите твърдят, че намаляването им е следствие на планирано унищожаване.От Община Пазарджик, която охранява парка, категорично отхвърлиха подобно обвинение.Полицията в града съобщи, че от началото на годината има само два сигнала за две убити кучета, като единият е от Велинград. На спешния телефон 112 няма подадени сигнали за намерена отрова или отровени животни, но по сигнала ще бъде извършена проверка. ", "date": "2019.02.12", "title": "Отровени котета в пазарджишки парк"}
{"url": "https://offnews.bg/politika/kiril-dobrev-temata-za-patishtata-e-mnogo-tazhna-697443.html", "text": "Ако темата за пътищата не беше тъжна, щеше да бъде много смешна. От БСП сме последователни по тази тема, заяви зам.-председателят на БСП Кирил Добрев. Още преди година с Жельо Бойчев внесохме сигнал до ОЛАФ и прокуратурата за всичко, което се случва по магистрала „Марица”. Последваха оставки, повдигнати обвинения, арести във фирми, обвинени за точене на ДДС. След това минахме през качеството на пътищата. Факт е обаче, че некачествените пътища не са проблем на изпълнителя. Те са проблем на АПИ и държавните органи – тези, които ги приемат, каза още Добрев. Той поясни, че принципната позиция на БСП винаги е била, че държавата е отговорна по този въпрос и че строителят прави това, за което му се плаща. „Когато му се плати и му се прибере половината сума, логично е пътищата, които прави, да ги направи с два пъти по-малко асфалт и чакъл. Затова сега са в това състояние, в което ги виждаме”, категоричен бе Добрев.„Минахме през момента, в който корупцията вече убиваше – случаят в Своге. Днес сме свидетели на поредните безумия – една от най-известните телевизии направи разследване и показа как се работи по трасе, което все още е обект на обществена поръчка, без да е избран изпълнител. И никой от държавните институции не знае кой работи по техния терен. Аз разбирам бъдещия строител – когато се бави обявяването на кандидата, се скъсяват сроковете за изпълнение. И в лицето на този изпълнител ние имаме един отговорен човек, който е решил да си направи работата предварително, така че да не губи време за някакви геоложки проучвания, което време ще използва за другия дейности”, каза Добрев. Той поясни, че тънкият момент е, че те са се увлекли дотам, че приемат нещата за реалност, без дори да са се случили. От БСП с интерес ще следят как ще завърши тази сага.По темата автомагистрала „Хемус” Кирил Добрев коментира: „Още преди нова година заявихме, че следим внимателно как ще се изразходва милиард и триста милиона лева обществен ресурс. Сега става ясно, че „Автомагистрали” нямат такава техническа опция”. Той каза, че от БСП са получили отговор от АПИ и изброи списъка от фирми, като направи уточнението, че от БСП нямат претенции към фирмите: „Да не бързат да протестират, защото не са виновни те. Виновна е системата и държавата, която заобикаля обществените поръчки. Ние нямаме нищо против фирмите, но тук има герои, които си познаваме от миналото”, каза Добрев. По думите му сред имената на фирмите с едни и същи рамкови договори са „ПСТ Груп”, „Грома Холд” – преди „Агромах”, „Галчев Инженеринг”. Имаме техника, имаме материали, имаме договор за изпълнение – това е всичко. Какво всъщност ще прави „Автомагистрали” - просто ще следи един процес, който ще се извършва”, заключи Добрев.Той обясни, че всички фирми могат да бъдат намерени в актуалния въпрос, зададен от народния представител Георги Свиленски.  заключи зам.-председателят на БСП.Георги Свиленски: Притесненията ни за избора на \"Автомагистрали\" за строител на \"Хемус\" се оказаха основателни \"Заради притесненията ни, че 1,350 млрд. лв., които правителството има намерение да предостави на \"Автомагистрали\" ЕАД за строежа на АМ \"Хемус\", ще бъдат разпределени в други фирми, поставихме два въпроса на министъра на регионалното развитие и благоустройството\", заяви зам.-председателят на ПГ на \"БСП за България\" Георги Свиленски. Той уточни, че въпросите са за готовността на държавната фирма да реализира този мащабен проект и какви са сключените рамкови споразумения, колко са и с кои фирми.Свиленски коментира, че от отговора на първия въпрос се разбира, че \"Автомагистрали\" ЕАД има 20 строителни машини, 107 работници, 25 инженери, експерти, одитори, счетоводители и юристи. Той допълни, че в интервю изпълнителният директор на фирмата твърди, че за строителството на АМ \"Хемус\" са нужни минимум 50 проектанти и 700 работници. \"Притесненията ни се оказаха основателни и искаме да знаем- каква е компетентността на тази фирма и готовността й да изпълни качествено проекта, стартирайки едновременно от три или четири места\", заяви народният представител.Георги Свиленски каза още, че във връзка с въпроса за рамковите споразумения са изпратени и три писма. \"На първото ни писмо ни бе отговорено, че такива няма, на второто- че са две, а в отговор на третото ни писмо министър Петя Аврамова предостави списък от 30 - 40 фирми, които имат рамкови споразумения с \"Автомагистрали\" ЕАД. Самите споразумения обаче не ни бяха предоставени\", каза още Георги Свиленски.", "date": "2019.02.12", "title": "Кирил Добрев: Темата за пътищата е много тъжна"}
{"url": "https://offnews.bg/politika/predizborno-kmetove-ot-bsp-napuskat-us-na-sdruzhenieto-na-obshtinite-697442.html", "text": "Кметовете от БСП, членове на УС на Сдружението на общините, напускат Управителния съвет на НСОРБ. Това става след среща между ръководството на БСП, кметове и председатели на общински съвети и делегати на Общото събрание на Сдружението на общините от партията в централата на Позитано 20. Решението за оттеглянето на кметовете, е взето след обсъждане, съобщиха от БСП. Мотивите са дългогодишната и целенасочена политика на правителството на Бойко Борисов за разделение на кметовете според политическата им принадлежност, с което се наказват жителите на общини, управлявани от БСП.\"Многократно сме алармирали, че средствата, разпределяни извън бюджета с решение на МС, се насочват към общини на ГЕРБ и ДПС. Финансирането се прави без критерии и процедури. Напускаме УС на Сдружението в знак на несъгласие с тази политика и липса на всякаква чуваемост от страна на правителството за проблемите на местната власт\", е позицията на БСП. ", "date": "2019.02.12", "title": "Предизборно: Кметове от БСП напускат УС на Сдружението на общините"}
{"url": "https://offnews.bg/112/izvesten-arhitekt-e-pochinal-pri-intcident-s-trolej-v-sofia-697464.html", "text": "Известният архитект Жеко Тилев е починал при инцидент с тролей в София. Около 20:00 ч. снощи той е пътувал в тролей №2 по булевард „Акад. Иван Евстратиев Гешов” в района на Центъра по хигиена.При слизане на спирката мъжът паднал, вероятно заради рязко потегляне на тролея, съобщи Дарик. Мъжът починал на улицата. Пристигналият на мястото екип на Спешна помощ само констатирал смъртта му. Полицията е започнала разследване по случая. Шофьорът на тролея е дал отрицателни проби за алкохол и наркотици.Арх. Жеко Тилев е носител на редица престижни награди за архитектура и името му се свързва с проектите за строителство на Пленарна зала на Народното събрание, спортната зала „Арена Армеец“, Мемориалният комплекс „Васил Левски“ в Карлово и още редица ключови проекти в страната и чужбина.От 1999 г. Тилев е и член на Академичния съвет на УАСГ.", "date": "2019.02.12", "title": "Известен архитект е починал при инцидент с тролей в София"}
{"url": "https://offnews.bg/obshtestvo/silen-viatar-v-21-oblasti-nahluva-studen-vazduh-697375.html", "text": "Силен вятър със скорост 14-19 м/сек и възможни пориви до 21-24 м/сек ще духа днес в повечето райони на страната. Заради него в 21 области е в сила жълт предупредителен код за потенциално опасно време, предупреждава Националният институт по метеорология и хидрология.Вятърът ще е от запад-северозапад и с него ще нахлува студен въздух. От запад на изток на много места ще има валежи от дъжд, които с понижението на температурите в планинските райони в западната половина на страната ще са и от сняг.Минималните температури тази нощ паднаха до 0°, а средните максимални през деня ще са между 4 и 9 градуса.Преди обяд на отделни места, главно в централните и източните райони на страната, ще вали дъжд. В планините валежите ще са от сняг. След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток.Над планините ще преобладава облачно време и главно преди обяд ще вали сняг. Ще духа силен и бурен северозападен вятър, по високите части - от запад-югозапад. Дневните температури ще се понижат чувствително в сравнение с изминалите топли дни и максималната на височина 1200 метра ще е около минус 1°, на 2000 метра - около минус 7°.Над Черноморието ще преобладава облачно време и главно преди обяд ще вали дъжд. Ще е ветровито, с умерен до силен вятър от северозапад. Максималните температури ще са 7°-10°. Температурата на морската вода е 6°-7°. Вълнението на морето ще е 3-4 бала.Днес слънцето изгрява в 7:29 часа и залязва в 17:53 часа.", "date": "2019.02.12", "title": "Силен вятър в 21 области, нахлува студен въздух"}
{"url": "https://offnews.bg/tenis/grigor-dimitrov-napravi-darenie-za-sportna-ekipirovka-na-afrikanski-de-697413.html", "text": "Григор Димитров e направил дарение за кампанията Tennis for Africa, с което са били събрани $5000, с които ще бъде купена спортна екипировка за 150 от Конго. За инициативата и жеста на най-силния български тенисист писа Брайън Дабъл в социалните медии.\"Бих искал да благодаря на всеки, който беше въвлечен в TENNIS FOR AFRICA. Днес, с щедрата помощ на Григор Димитров, събрахме $5000, които ще бъдат използвани, за да се купи спортна екипировка и да бъде изпратена заедно с останалото дарено за 150 деца в Африка\", пише бившият тенисист и настоящ треньор по тенис.\"Благодарим ти, Григор Димитров. Ние сме много сме признателни и щастливи от твоята подкрепа. Подпис: Децата от ДР Конго.\" С плакат с този надпис децата благодариха на българина за жеста му.", "date": "2019.02.12", "title": "Григор Димитров направи дарение за спортна екипировка на африкански деца"}
