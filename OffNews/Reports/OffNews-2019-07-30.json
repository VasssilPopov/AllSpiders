{"url": "https://offnews.bg/futbol/puskat-oshte-bileti-za-fenove-na-tcska-v-osiek-708295.html", "text": "Всички 500 билета за феновете на ЦСКА, които бяха заявени авансово за гостуването в Осиек, са разпродадени, информираха в сайта на \"армейците\".В деня на мача на стадиона ще се пуснат в продажба още 200 от полагащата се квота за българските фенове. Домакините са готови да направят толеранс при нужда с още 30-50 билета допълнително, ако всичко преди срещата като атмосфера и поведение бъде в рамките на нормалното.Във връзка с пътуването до Осиек и посещението на реванша от втория квалификационен кръг на Лига Европа, от ЦСКА публикуваха на клубния сайт няколко важни неща, които феновете трябва задължително да знаят:\"\", се казва в съобщението на клубния сайт на ЦСКА.", "date": "2019.07.30", "title": "Пускат още билети за фенове на ЦСКА в Осиек"}
{"url": "https://offnews.bg/ikonomika/sad-v-nikozia-obiavi-v-likvidatcia-kompaniata-koiato-uzhili-200-000-b-708294.html", "text": "Окръжният съд в Никозия обяви днес  в ликвидация. На всички потърпевши от фалита на компанията, сред които са над 200 000 българи, ще бъде предоставена подробна информация за изискванията и условията за подаване на исковете за обезщетения или възстановяване на суми.Съдът назначи днес двама постоянни ликвидатори на компанията, които ще действат заедно. Това са досегашният неин временен ликвидатор Павлос Накузи, който бе предложен от най-големия кредитор – Фонда за автомобилно застраховане /кипърския Гаранционен фонд/, както и официален представител на Република Кипър.Очаква се днешното решение на съдия Ангелос Давид да бъде издадено и обнародвано в Официалния вестник на Кипър.Делото за обявяването в , действаща в България и Кипър, започна на 12 септември миналата година. Преди това кипърският Застрахователен надзор отне лиценза ѝ за извършване на дейност, а съгласно кипърския закон всички застрахователни договори на „Олимпик“ както в Кипър, така и в България, бяха прекратени от 17 август миналата година. ", "date": "2019.07.30", "title": "Съд в Никозия обяви в ликвидация компанията, която ужили 200 000 българи"}
{"url": "https://offnews.bg/112/stolichnata-politcia-izdirva-81-godishna-zhena-708299.html", "text": "Столичното Шесто РУ издирва Виктория Георгиева Костова /81г./ от София.Тя напуснала дома си в кв. „Симеоново\" на 28 юли и оттогава е в неизвестност.Виктория Костова е висока около 164 см, с къса коса и зелени очи. Била е облечена в светла блуза на шарки и светлосин панталон, и обута с кафяви сандали.Умоляват се всички, които имат информация за възрастната жена, да сигнализират на тел. 112, 02/9821791, 02/9821755, 02/9821760 или в най близкото районно управление.", "date": "2019.07.30", "title": "Столичната полиция издирва 81–годишна жена"}
{"url": "https://offnews.bg/zdrave/za-parvi-pat-v-balgaria-biaha-izvarsheni-gradni-operatcii-s-robota-da-708293.html", "text": "За първи път у нас хирурзите в Аджибадем Сити Клиник Болница Токуда извършиха робот-асистирани гръдни хирургични интервенции. Доц. Цветан Минчев, началник на Отделението по Гръдна хирургия и неговият екип извършиха лобектомии на пациентки с карциноми на белия дроб. И трите пациентки се чувстват добре и се възстановяват след извършените операции, съобщават от здравното заведение.Първата програма за роботизирана гръдна хирургия в Болница Токуда и в България стартира след като доц. Минчев и д-р Антон Ангелов преминаха обучителния и сертификационен процес за работа с хирургичния робот Да Винчи. Сертификацията се проведе в един от най-реномираните обучителни центрове за роботизирана хирургия в Атланта, в родината на робота – САЩ.Доц. Минчев и екипът гръдни хирурзи са единствените, които извършват роботизирана гръдна хирургия в България и региона. С въвеждането ѝ, Аджибадем Сити Клиник Болница Токуда става първата болница в страната, в която се извършват Да Винчи операции в 4 хирургични области – урология, гинекология, коремна и гръдна хирургия.Робот-асистираната хирургия с Да-Винчи позволява по-голяма прецизност при изпълнение на операцията, благодарение на по-добро зрително поле и многократно по-добра гъвкавост на инструментите в тялото на пациента, в сравнение с отворената или видеоасистирана операция. За пациента това означава по-голяма сигурност, по-бързо възстановяване, по-малко болка и усложнения, особено при онкологични заболявания и сложна хирургия за отстраняване на засегнати от тумори органи и тъкани.Въвеждането на роботизирана хирургия е още една стъпка напред в минимално инвазивните и ниско травматични интервенции. С помощта само на няколко малки разреза между ребрата, с компютърна прецизност и изчистени от потрепвания движения на инструментите, хирургията със системата Да Винчи позволява по-кратък болничен престой и период за възстановяване на пациента, по-малко следоперативна болка и възможност за по-бързо преминаване към следващите етапи в лечението.", "date": "2019.07.30", "title": "За първи път в България бяха извършени гръдни операции с робота Да Винчи"}
{"url": "https://offnews.bg/ikonomika/kakvo-da-napraviat-klientite-na-faliralia-zastrahovatel-olimpik-prepo-708303.html", "text": "Кипърският съд постанови решение за откриване на производство по ликвидация на „Olympic Insurance Co. Ltd“ - това е дружеството, извършващо дейност на територията на България чрез „Застрахователна компания Олимпик - клон България”. Днес председателят на Комисията за финансов надзор Бойко Атанасов изпрати официално писмено искане до кипърския надзорен орган, отговорен за застраховането, с копие до Министерство на финансите на Република Кипър и до българския посланик в Република Кипър, за предоставяне на информация по процеса на ликвидация, както и за всички други подробности, които могат да са от полза и значение за засегнатите лица по този казус в България.В съответствие с Директива 2009/138/ЕО (Платежоспособност II) и приложимото законодателство на Република Кипър се очаква да бъдат предприети следните действия:1. Веднага след образуване на производството по ликвидация, се очаква ликвидаторите да уведомят, индивидуално и писмено, всички известни кредитори на „Olympic Insurance Co. Ltd“, в т.ч. и кредиторите, чието обичайно пребиваване, местоживеене или централно управление е в Република България. По отношение на кредиторите със застрахователни вземания (по предявени претенции или платени застрахователни премии), ликвидаторите следва да посочат в уведомлението следните елементи: сроковете, които следва да се спазват, санкциите, предвидени при неспазване на тези срокове, органа или институцията, оправомощени да получат предявяването на вземане, или забележките относно вземанията, както и действието на производството за ликвидация по отношение на застрахователните договори и датата, на която се преустановява действието на застрахователните договори, както и правата, и задълженията на застрахования по договора.2. Очаква се ликвидаторите да представят на кредиторите на дружеството формуляр за предявяване на вземането (формулярът може да бъде предявен от българските кредитори на застрахователя на български език). Вземанията на всички кредитори следва да се третират без дискриминация. Всеки кредитор на застрахователното дружество, в т.ч. тези, чието обичайно пребиваване, местоживеене или централно управление е в Република България, има право да предяви вземанията си, или да представи писмено съображенията си по отношение на вземанията си, в съответствие с указанията, предоставени от ликвидатора.В случай, че вземането на кредитора, вече е било предявено към „Застрахователна компания Олимпик - клон България” КЧТ, ЕИК 200737120 или към „Olympic Insurance Co. Ltd“, Република Кипър, не е необходимо да се предприемат допълнителни действия. Нужно е да се изчака за индивидуалната и писмена обратна връзка от назначените ликвидатори по предявеното вземане.В случай, че вземането на кредитора още не е предявено, то трябва да бъде предявено към масата на несъстоятелността на „Olympic Insurance Co. Ltd“. Предстои ликвидаторите да дадат указанията как това може да се случи. Следва именно те да оповестят и реда за предявяване на вземанията, както и да укажат на заинтересованите лица какви действия да предприемат в тази връзка.Процедурите, свързани с ликвидацията на застрахователно дружество „Olympic Insurance Co. Ltd“, Република Кипър, и удовлетворяване на вземанията, включително, свързани с изплащане на обезщетенията по застрахователните договори, по които насрещна страна е „Застрахователна компания Олимпик - клон България” КЧТ, ЕИК 200737120 или „Olympic Insurance Co. Ltd“, Република Кипър се очаква да отнемат време. Конкретен срок за удовлетворяване на вземанията не може да бъде поставен към днешна дата, тъй като той зависи изцяло от действията на ликвидаторите и е напълно в техните правомощия.Назначените ликвидатори на „Olympic Insurance Co. Ltd“, досегашният неин временен ликвидатор Павлос Накузи, както и официален представител на Република Кипър, следва да уточнят активите на застрахователя и тяхната достатъчност, да установят предявените вземания на кредиторите, да преценят тяхната основателност и да определят размера им, и едва след като са приключени всички процедури в производството по ликвидация, в съответствие с приложимото право на Република Кипър, да пристъпят към удовлетворяване на кредиторите, съобразно масата на несъстоятелността.Комисията за финансов надзор на Република България ще оповестява публично всяка важна информация, свързана с действията, които надзорният орган върху застраховането на Република Кипър или назначените ликвидатори на „Olympic Insurance Co. Ltd“ предприемат и произтичащите от това действия за българските граждани, кредитори на горепосоченото дружество и клона му в България.", "date": "2019.07.30", "title": "Какво да направят клиентите на фалиралия застраховател Олимпик: препоръки от КФН"}
{"url": "https://offnews.bg/obshtestvo/sofijska-voda-tarsi-degustatori-triabva-da-sa-nepushachi-708296.html", "text": "Трима са специалистите от Лабораторния изпитвателен комплекс (ЛИК) на „Софийска вода“ , които оценяват по скала с европейски стандарти, вкуса и мириса на питейната вода. В специално създадена „бяла стая“, която е изолирана от външни фактори, те оценяват между 20 и 30 проби от различни точки на София всеки ден. Анализът се нарича органолептика и се ползва по света в специализираните лаборатории, съобщиха от дружеството. Един по един специалистите сядат в бялата стая и получават през малък прозорец пробите. Водата, която опитват, те оценяват в скала между 0 и 5 по преценка на определени качества, въз основа на които характеризират водата. От всеки източник химиците получават две проби – една със стайна температура и една - 60-градусова. Подобно на дегустацията на вино те само вкусват водата, без да я преглъщат.Поне един час преди извършването на теста, лаборантите не бива да ядат или пият. Също така, те не трябва да са пушачи. Бременните жени също не могат да провеждат анализа.Според Весела Стефанова, старши мениджър на лабораторията на „Софийска вода“, този използван метод назад в историята не бива да се подценява, защото той най-бързо може да даде показатели на водата.Лабораторията на „Софийска вода“ извършва широк спектър от анализ на качеството на водата. Освен с високотехнологични методи с последно поколение апаратура, малко известен факт е, че лаборантите извършват по два пъти на ден и „дегустация на водата“.ЛИК разполага с една от най-модерно оборудване лаборатории за изследване на водата, чието качество се следи постоянно. През 2018-та година качествените показатели на водата, която „Софийска вода“ доставя до домовете, е 99.98%.Лабораторията търси специалисти, които кариерно биха посветили трайния си интерес на гарантираното качество и безопасност на софийската вода.", "date": "2019.07.30", "title": "Софийска вода търси дегустатори, трябва да са непушачи"}
{"url": "https://offnews.bg/zdrave/sledvashtiat-bum-na-pnevmonii-mozhe-da-zapochne-ot-evropejskite-bolnit-708300.html", "text": "Следващият бум на пневмонии може да започне от европейските болници, в които през последните години се разпространяват неуязвими за антибиотиците супербактерии, се твърди в научна публикация в Nature Microbiology.„Надяваме се, че добрата болнична хигиена и ранната идентификация и изолация на пациентите носители на микробите, ще ни помогне не само да задържим, но и да спрем разпространението на тези бактерии. За целта трябва да се следи движението на микробите и да се извърши генетичен скрининг\" – заявява Хайо Грундман, от университета във Фрайбург, Германия.В последните години появата на супербактериите става все по-сериозен проблем. Те са устойчиви на един или няколко антибиотика. Сред тях има както рядко срещани причинители на инфекции, така и много разпространени и опасни патогени, като златистия стафилокок или пневмокока. Според медиците съществува реална опасност антибиотиците да загубят своята ефективност и медицината да се върне в „тъмните времена“.Основни инкубатори на такива микроби според учените са болниците и животновъдните ферми. Грундман и неговите колеги са открили поне четири неуязвими разновидности на микроба Klebsiella pneumoniaeу, който е един от най-честите причинители на пневмония. Неговото разпространение в европейските болници е увеличило броя на смъртните случаи от пневмония 6 пъти за последните 10 години.Учените се заинтересували как масовото използване на антибиотици спомага опасните бактерии да се превърнат в неуязвими за действието им. За целта екипът поискал съдействието на почти 500 европейски болници от 30 страни на континента да съберат образци на супермикробите, открити в телата на пациентите. Анализът показал, че почти 2000 от тях съдържат супербактерията Klebsiella pneumoniae.Според Грундман начинът, по който се разпространява супербактерията в Европа, доказва, че тя се размножава основно в болниците. Учените смятат, че точно от болниците ще започне следващата епидемия от пневмония, но са и обнадеждени, че разпространението на неуязвимите микроби може да бъде спряно, ако се открият и изолират техните носители в лечебните заведения.", "date": "2019.07.30", "title": "Следващият бум на пневмонии може да започне от европейските болници"}
{"url": "https://offnews.bg/politika/prezidentat-sezira-konstitutcionnia-sad-za-finansiraneto-na-partiite-o-708305.html", "text": "Президентът Румен Радев сезира Конституционния съд с искане да бъдат обявени за противоконституционни разпоредбите от Закона за политическите партии и от Изборния кодекс, свързани с даренията на политическите партии от юридически лица и еднолични търговци.Според държавния глава \"оспорените разпоредби подменят интереса, в името на който партиите ще осъществяват дейността си и накърняват конституционните основи на българската политическа система.\"Застрашен е основният принцип на политическия живот в страната – плурализмът, аргументира се президентът.Създават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот, акцентира Румен Радев.Посочените рискове са пренесени и в изборния процес и застрашават устоите на демокрацията, категоричен е президентът.", "date": "2019.07.30", "title": "Президентът сезира Конституционния съд за финансирането на партиите от бизнеса"}
{"url": "https://offnews.bg/obshtestvo/ferma-sas-17-000-zhivotni-v-oblast-silistra-e-zasegnata-ot-afrikanska-708308.html", "text": "Българската агенция по безопасност на храните констатира ново огнище на Африканска чума по свинете в индустриална ферма в село Попина, община Ситово, област Силистра. Положителните проби са лабораторно потвърдени днес.В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта.Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход.БАБХ потвърди и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорната зона, създадена около потвърденото на 16 юли 2019 г. огнище в регистрирана фамилна ферма тип А в село Пет кладенци, община Бяла.Установен е и нов случай на Африканска чума при 6 диви свине в община Свищов, област Велико Търново.В Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията за намаляване до минимум страданията на животните по време на клане или умъртвяване.", "date": "2019.07.30", "title": "Ферма със 17 000 животни в област Силистра е засегната от Африканска чума по свинете"}
{"url": "https://offnews.bg/nashite-avtori/38-ot-rusnatcite-ne-iskat-oshte-edin-mandat-na-putin-708301.html", "text": "38 процента от руснаците не искат президентът Владимир Путин да управлява още един мандат, съобщи днес най-голямата независима социологическа агенция в Русия \"Левада център\", цитирана от БТА.Путин, който е на власт като президент почти две десетилетия, ще достигне конституционния праг за два последователни президентски мандата през 2024 г.Той беше преизбран миналата година с повече от три четвърти от гласовете на избирателите. Резултатите на общонационално допитване, извършено този месец от \"Левада център\", показва растящо недоволство от руския лидер.Процентът на руснаците, които не искат Путин да продължи да управлява след сегашния си мандат, е най-голям за последните пет години, след засилването на национализма в резултат на анексията на Крим от Русия през 2014 г.\"Ще станем свидетели на негативна тенденция по отношение на президента\", каза директорът на агенцията Лев Гудков пред в. \"Ведомости\".Властта на Путин е до голяма степен основана на импулса от минали постижения и липсата на алтернативи, каза Гудков.\"Днес всичко зависи от липсата на алтернатива. Но отношението е предимно отрицателно, защото липсата на алтернатива се поддържа със сила\", добави Гудков.Повече от 1000 души бяха задържани на опозиционен протест в центъра на Москва този уикенд. Демонстрацията бе белязана от най-големия брой арести при протести в Русия за последното десетилетие, според неправителствената организация \"ОВД-Инфо\".", "date": "2019.07.30", "title": "38% от руснаците не искат още един мандат на Путин"}
{"url": "https://offnews.bg/nashite-avtori/mestnite-izbori-i-natcionalniat-partien-shum-708282.html", "text": "По-малко от деветдесет дни преди първия тур на изборите за местни органи на властта партийните залози на местния вот изглеждат все по-високи. Резултатите от европейските избори сложиха край на разоговора за предсрочни парламентарни избори, но пренасочиха още повече очаквания към вота през есента. Този път той ще се проектира върху няколко полета и ще определи стартовите позиции на основните политически сили преди следващия изборен цикъл.В края на политическия сезон изглежда повече от сигурно, че кампанията за местните избори ще се води с всички средства. Опозицията в лицето на БСП ще направи всичко възможно да изведе на национално ниво местни скандали и проблеми. След слабите си резултати на предишните местни избори партията има възможност да компенсира липсата на съществено присъствие в местната власт чрез националното си представителство. БСП се ориентира към тази тактика още през миналата година и няма никакви основания за съмнение, че ще започне нова вълна от „разкрития”, които ще бъдат използвани в националния дебат. Най-важното в случая е, че тяхното доказване или оборване ще отнеме много време, а пропагандният им ефект ще бъде незабавен.ГЕРБ са изправени пред необходимостта да потвърдят и отстоят досегашните си резултати на местни избори. Напълно възможно е да изгубят част от влиянието си в местната власт, но най-вероятно ще потърсят възможност да компенсират това чрез сравнително новия за тях модел на коалиционно участие. Стратегическата промяна в поведението на ГЕРБ е свързана именно с готовността за съвместно явяване на избори. Този модел бе тестван успешно на европейските избори и може да се окаже ключов за резултатите от местните избори за управляващите.ДПС също ще бъде изправено пред необходимостта да търси форми на местно политическо партньорство. Електоралният корпус на Движението изглежда недостатъчен, за да бъде постигнат по-добър резултат на местните избори, а ДПС се нуждае именно от това. Полето на възможно сътрудничество на местните избори изглежда много по-широко пред ДПС, отколкото за повечето от останалите политически субекти. Но все пак изглежда, че това няма да бъде достатъчно за съществено разширяване на електоралната география на Движението.Изглежда напълно вероятно Обединените патриоти никъде да не се окажат заедно в местни коалиции. След официалното признание за разпада на коалицията е много по-вероятно ВМРО и НФСБ да търсят нови партньори на местно ниво, а при определени условия и да се явят заедно, доколкото част от техните избиратели споделят сравнително сходни идеи. И двете политически формации имат регионални ядра, които не успяват да придобият по-голям обхват. След европейските избори ВМРО има по-добри шансове в повече населени места, но все пак запазва регионалния характер на подкрепата си. \"Атака\" ще търси нови съюзници, за да компенсира слабите си резултати на европейските избори, но и за да гарантира собственото си оцеляване. Тя е една от партиите, които в най-голяма степен са заинтересовани от постигането на добър резултат, който да им позволи да запазят мястото си в управляващата коалиция.\"Воля\" също ще се бори за оцеляването си след неочаквано слабото си представяне на европейските избори. От една страна, тя се конкурира с патриотичните и националистически формации за сравнително сходни групи от избиратели. От друга, ще ѝ се наложи да търси разширяване на електоралната си география и ще трябва да навлезе в територии, в които има ограничен опит.Извънпарламентарната опозиция, преди всичко в лицето на \"Демократична България\", навлезе в процес на консолидация, включително и чрез протестите срещу избора на нов Главен прокурор. След запазването на мандата на ДСБ в Европейския парламент, те имат шанс да продължат да възстановяват доверието на избирателите, но все така ще разчитат на големите градове. Традиционното подценяване на местната власт сред представителите на българските десни партии за пореден път може да ограничи реалното им представителство в политическия процес.АБВ и останалите извънпарламентарни леви политически формации нямат потенциал да изградят широки местни коалиции с относително еднороден политически профил. Част от тях ще предпочетат да подкрепят БСП, но останалите ще трябва да търсят съюзници или сред националистическите формации, или сред неопределени политически, но влиятелни на местно ниво бинес-коалиции. Опитът на АБВ с \"Коалиция за България\" показа, че тези „нюанси ляво” не се вписват в общ спектър.Състоянието на партийната политическа система в момента открива пространства за нови политически партии и движения и в същото време – предоставя нови възможности за различен тип местни бизнес-коалиции. Част от новите политически субекти като \"Непослушните\" на Десислава Иванчева, например, ще търсят национална изява, разчитайки да привлекат на своя страна групи от местни недоволни избиратели. Доколкото тепърва ще им предстои да формират свой електорален корпус, те ще се ориентират към максимално широк кръг от популистки призиви, които в незначителна степен се отнасят до качеството на местната демокрация.Вероятността от зараждането на местни или регионални политически формации остава малка. Освен онези партии с регионално и местно значение, които вече получиха своята реализация, изглежда все по-трудно една политическа партия да просъществува само на базата на представителството си в една или две общини. Това не е само въпрос на финансиране, а и на липса на разбиране за местната политика извън управлението на собствеността и предоставянето на услуги. Регионални политически коалиции биха могли да имат ползотворно значение, както за управлението на региона, така и в общ политически план, но засега създаването им изглежда малко вероятно.Изглежда, че отново местните бизнес-колиции ще имат решаващо значение. Процесът на обезличаване на политическите партии в местната власт продължава и поне засега не изглежда вероятно скоро да имаме относително отчетливи политически мнозинства в общинските съвети. „Плаващите” и ситуативни мнозинства ще продълажават да определят качеството на местната политика. Вниманието на избирателите отново ще бъде насочено към конкуренцията за кметския пост, традиционно подценявайки кандидатите за общински съветници. Традицията общинските съветници да остават относително анонимни, а в същото време – да определят общата политика на развитие на общината, няма да бъде преодоляна и на тези избори, а именно тя води до традиционно по-ниския интерес на българските избиратели към местните избори.Извън партийните стратегии остава залогът за избирателите на местните избори. Той е най-съществен, защото предстои следващият планов период на европейските средства и от това кой ще управлява една община ще зависи във все по-голяма степен на какъв допълнителен финансов ресурс ще може да разчита. Независимо от отлагането на реформата в районите за планиране на България, в една или друга форма тя ще бъде неизбежна, а това ще определи до голяма степен възможностите за местно развитие.Акцентът върху регионалната политика, който най-вероятно ще постави новата Европейска комисия ще може да бъде оползотворен за българските местни общности в зависимост от това как ще бъде организирана и доколко инициативна ще бъде местната власт. Именно тя в най-голяма степен определя качеството на живот на всекидневно равнище, но традиционно бива подценявана за сметка на националните политически процеси.Крайният резултат от кампанията за местната власт ще зависи от това как и доколко ще бъдат мобилизирани избирателите. Общите фрази и гръмките обещания са толкова неуместни при местни избори, колкото и насърчаването на партиен реваншизъм. Конкуренцията между конкретни личности може да привлече интерес, но в крайна сметка определяща ще бъде способността на кандидатите да представят и защитят смислена перспектива за развитието на населените места. Всичко друго просто ще възпроизведе на местно ниво националния партиен шум.", "date": "2019.07.30", "title": "Местните избори и националният партиен шум"}
{"url": "https://offnews.bg/politika/demokratichna-balgaria-krizata-s-chumata-po-svinete-e-diagnoza-za-tci-708307.html", "text": "Коалиция Демократична България излезе с позиция, в която се посочва, че \"заради неадекватното си поведение\" изпълнителният директор на БАБХ д-р Дамян Илиев \"трябва да понесе персонална отговорност и незабавно да подаде оставка.\"Кризата с чумата по свинете е диагноза за цялото управление на ГЕРБ, категорични са от коалицията.\"Коалиция Демократична България следи с голяма тревога проблемите в българското животновъдство. Затова преди няколко месеца подкрепихме протеста на животновъдите от всички общини, засегнати от болестта чума по дребните преживни животни.Днес сме в аналогична ситуация – африканската чума по свинете е една катастрофа, която застрашава да се превърне в пандемия. Тя вече е опасна и за човека, и за околната среда, заради мащабите на проблема и дейстията на институциите.Свидетели сме на липсата на адекватна превенция от страна на държавата, но и на провала в реакцията при разразилата се криза. Липсата на мобилни или равномерно разположени из страната екарисажи е сериозен проблем, тъй като транспортирането на мъртвите животни на големи разстояния може да доведе до разпространението на заразата. Притеснение буди и фактът, че загробените животни могат да предизвикат сериозни екологични последици за водите и почвата в регионите, с което да предизвикат зарази и при населението. При тази ситуация фалитът за повечето от хората в този бизнес е предизвестен. Налице е и опасност от унищожаване на целия сектор индустриално свиневъдство.Ситуацията с африканската чума по свинете е пример за това какво може да се случи с много други силно заразни заболявания, за които дори няма разработени програми. Допуска се отглеждането и нелегално загробване на видове, като американската норка, без да е проучено какви болести ги засягат и какво би коствало на държавата евентуална епидемия.Категорично заявяваме, че заради неадекватното си поведение в създалата се ситуация изпълнителният директор на БАБХ д-р Дамян Илиев трябва да понесе персонална отговорност и незабавно да подаде оставка.Той не притежава необходимите професионални и етични качества за заеманата позиция и това косвено бе констатирано и от Комисаря по здравеопазване и безопасност на храните Витянис Андрюкайтис.\"", "date": "2019.07.30", "title": "Демократична България: Кризата с чумата по свинете е диагноза за цялото управление на ГЕРБ"}
{"url": "https://offnews.bg/ikonomika/osvobozhdavaneto-na-poshtenski-pratki-koito-se-obmitiavat-shte-stava-708297.html", "text": "Освобождаването на пощенски пратки, които се обмитяват, ще става по-бързо и лесно, съобщиха от Български пощи.Вече няма да се налага хората да ходят до Столична митница на ул. Веслец № 84, за обработката им, а тя ще се осъществява централизирано.Това става възможно с нов проект между „Български пощи“ ЕАД и Агенция „Митници“, който стартира от 1 август 2019 г. в София, а до края на 2020 г. ще обхване цялата страна.Обработката ще се извършва в Българския разменно-сортировъчен център на държавното дружество в София, кв. „Нова Враждебна“, ул. „Челопешко шосе“ 31, където вече е изградено и специализирано митническо бюро, създадено за да обслужва процеса на обработка на пощенските пратки.Във връзка с това от 01.08.2019 г. „Български пощи“ ЕАД преустановява доставянето на пощенски пратки в пощенската станция на ул. Веслец № 84, където е Столична митница.Реализирането на новия проект ще даде възможност да се унифицира процесът, както и да се гарантира равен достъп до услугите, предоставени от „Български пощи“ ЕАД, свързани с митническото оформяне на пратки на разумна цена за всички потребители, както в големите градове, така и в отдалечени райони в страната. С въвеждането на новия проект клиентите ще получават информация с SMS на посочен от тях мобилен номер, в деня на получаване пратката в България.Преместването на пощенската станция е във връзка с подготовката на дружеството за изпълнение на Пакета за електронна търговия на Европейския съюз и използваните в процеса ИТ системи.Клиентите на „Български пощи“ ЕАД могат да се възползват от услугата „Митническо представителство“. За да я заявят е необходимо да изпратят документи по електронна поща, факс или да ги подадат във всяка пощенска станция в страната.Гражданите ще спестят време, пратките ще се обработват и доставят по-бързо, ще се спестят транспортни разходи. Дружеството не променя цените за обработката на пощенските пратки, подлежащи на митническо оформяне, уточняват от държавната компания. Не се отменя възможността гражданите лично или чрез упълномощено лице да освобождават пратки, като съпътстващите пратката документи ще се получават в пощенската станция по адрес на доставяне. В тези случай декларирането се извършва със стандартна митническа декларация, данните за която се подават по електронен път. Информация как може да се случи това е публикувана на интернет страницата на Агенция „Митници“ в секция Информация за граждани/ Получаване на пощенски и куриерски пратки.Всички пратки, които не подлежат на митническа обработка ще се получават както досега в офисите от мрежата на „Български пощи“ ЕАД по адрес на доставяне.", "date": "2019.07.30", "title": "Освобождаването на пощенски пратки, които се обмитяват, ще става по-бързо"}
{"url": "https://offnews.bg/kultura/svetlinata-na-horoto-tova-ne-e-revoliutcia-a-evoliutcia-v-tantcite-708242.html", "text": "Представете си, че при нов опит за кацане на Луната в наши дни се ползва същият космически кораб, с който Нийл Армстронг стъпва там през 1969 година. Това би било доста неразумно, нали? Затова се правят нови летателни апарати, за да може да се подобрят различни компоненти и да се намалят рисковете от полета. Такъв е пътят на еволюцията. Нещата могат да бъдат надградени дори когато дадена мисия е била успешна.Космосът, от своя страна, ни разкрива един необятен, изпълнен с красота и мистерия свят. Той ни подтиква към нови знания, постижения и смели идеи. Затова много хора го обичат, гледат към него и търсят истината.  С такива очи гледаме и ние, българите, на нашите танци. В тях също се крие една необятна вселена. Танците също дават много отговори за нашето минало, настояще и бъдеще. Те също са изключително красиви, с неповторими движения и изпълват душата на хората с щастие. Затова ги обичаме и ги гледаме в захлас.Но какво ще се случи, ако те бъдат представени далеч от стереотипите, по наистина нестандартен, но изключително красив начин? Как бихме възприели една иновативна комбинация между традиционни изпълнения, които са осветени в тъмното като звезди в небето? Като планети, които се движат в синхрон на фона на необятната вселена.Клуб по български танци \"Гайтани\" намери отговор на този въпрос с проекта си \"Светлината на хорото\", който се проведе през уикенда в средището на фолклора Копривщица. Инициативата е синтез между съвременно визуално изкуство и български старинен танц. Едно истинско художествено въздействие на хорото, което бе постигнато от съчетание между ритъма на танца, светлината, музиката и енергията на играчите.Инициативата на клуба се реализира в две части. В първата се осъществи заснемане на всички танцуващи в школата под звуците на българска народна музика и с помощта на специални светлини за нуждите на събитието. След това постигнатият резултат ще бъде изложен съвсем скоро в галерии в София и страната.Проектът е иницииран от креативността на главните художествени ръководители на \"Гайтани\" - Асен Атанасов и Мария Лъджева, както и на техния екип от истински професионалисти. С дългогодишния си опит, който имат в търсене на старинното и неговото място в съвременния живот, те откриха енергията и красотата, която българското хоро създава и зарежда в поколенията. Мистиката в символиката на танците, песните, ритуалите, дрехите, живота и усещането за безкрайно движение, което е смисълът на съществуването ни, бе изразено в една абстрактна картина, чиито красота и пленителност може да се сравнят единствено с космоса.Те не са направени на милиони километри от Земята. Точно обратното - те са съвсем здраво стъпили на нея. Танц и светлина под звуците на обаятелната българска музика. Стотиците танцьори танцуваха без умора и се виждаха само светлините, които те илюстрираха. Цял нов свят, представен по невиждан досега начин. Перфектната комбинация, в която бъдещето на танците се променя пред очите ни.Не с революционна трансформация, а с еволюционно подобрение, което да помогне на безценното ни изкуство да надгради постигнатото до момента. Както направи мисията \"Аполо 11\" през 1969 година, давайки тласък към нови светове и идеи. Такъв е пътят на еволюцията.", "date": "2019.07.30", "title": "Светлината на хорото: Това не е революция, а еволюция в танците"}
{"url": "https://offnews.bg/zdrave/otkriha-vrazka-mezhdu-nivata-na-estrogena-prez-bremennostta-i-autizma-708298.html", "text": "Учени откриха връзка между нивата на естроген в майчината утроба и риска от поява на аутизъм при детето.Популярната научна теория твърди, че развитието на аутизма е генетично обусловено. Оказва се, че има фактори на външната среда, които могат да подсилят генетичния ефект, съобщава научното списание Nature, в раздела си Молекулярна психиатрия.В ново изследване на учените от Кеймбридж била открита връзка между високите нива на естроген в утробата на майката и вероятността от развитие на аутизъм при детето.В рамките на изследването са били анализирани образци на амниотична течност (околоплодни води) на бременни жени за съдържание на различни типове естрогени (естрадиол, естрон, естриол). Резултатите показали, че всички те били завишени при майките, чиито деца са родени с аутизъм.Учените планират да изследват какви са причините за излишъка на естроген в женския организъм, плацентата или в организма на самото дете. Отговорът на този въпрос открива широки перспективи към нови методи за лечение на аутизма.Естрогенът е женски полов хормон, който се синтезира от фоликулите на яйчниците. Със съзряването на фоликула те постепенно се натрупват във фоликулната течност. При настъпване на овулация тяхното ниво в кръвта рязко се покачва - това е така нареченият постовулаторен естрогенен пик, който стимулира половата активност и търсенето на сексуален партньор при женските индивиди.", "date": "2019.07.30", "title": "Откриха връзка между нивата на естрогена през бременността и аутизма"}
{"url": "https://offnews.bg/politika/okonchatelno-partiite-s-lev-subsidia-na-glas-shte-gi-finansirat-bizn-708267.html", "text": "Партиите ще получават по левче за действителен глас вместо досегашните 11 лв. и вече ще могат да ги финансират бизнесът и религиозни институции. Общините ще са длъжни да им дават безвъзмездно помещения за партийни нужди, политическите формации няма да плащат наем, както досега. Ще бъдат длъжни само да покриват режийните разходи.Тези промени в пет нормативни документа, прокарани чрез изменение в заключителните разпоредби на Закона за държавния бюджет за 2019 г., бяха обнародвани в днешния брой на Държавен вестник. Променят се: Законът за държавния бюджет, Законът за политическите партии, Изборният кодекс, Законът за държавната собственост и Законът за общинската собственост.Драстичното намаляване на субсидията предложи ГЕРБ, като управляващите обясниха, че така се вслушвали в гласа на народа от референдума на Слави Трифонов от преди три години. Отварянето на вратата за финансиране от бизнеса обаче бе разтълкувано като поставяне на партиите под контрола на нечисти капитали.Оттук нататък дейността на партиите може да се финансира от дарения на фирми и еднолични търговци. Вече няма ограничение даренията от физически лица да не надхвърлят 10 хил. лева. Единственото условие за фирмите - дарители е да не дължат данъци и такси на държавата и да не са офшорки.Отменя се забраната религиозни институции да даряват на партии.Както досега, партиите ще са длъжни да вписват в собствен публичен регистър вида, размера, стойността на даренията или завещанията, но вече ще трябва да включват и информацията за фирмите и ЕТ - дарители, които ще подават декларация за произхода на средствата, когато дарението е над 1 минимална заплата за страната.С промените от съдържанието на регистрите отпада задължителното досега вписване на предоставените за безвъзмездно ползване вещи и услуги, имената на извършилите ги и срокът за ползване. Това изискване е заличено от закона.Партиите и коалициите ще подлежат на контрол от Сметната палата. До 31 март те трябва да представят финансов отчет и декларация със списък на дарителите си, като с промените към физическите лица се включват и фирмите.Държавата и общините ще са длъжни да предоставят безвъзмездно на партиите с парламентарна група помещения за партийни клубове. Досега се събираше наем, но вече ще се плащат само експлоатационните разходи. Ако те не се покриват повече от три месеца - партията ще трябва да освободи клуба.Право на безплатни помещения ще имат всички формации с над 1% от действителните гласове на последните парламентарни избори от България и чужбина. Тук също има промяна и тя се състои в това, че от процента на гласовете ще се изваждат валидните бюлетини, в които избирателят е отбелязал квадратчето \"Не подкрепям никого\".Ако партиите искат да избегнат заплахата съдът да ги разпусне, трябва да спазят още едно, ново изискване: да не допуснат повече от 5 г. от последната и съдебна регистрация да не участват в избори за депутати в Европейския парламент. Сега заличаване грози партия, която:1. С дейността си нарушава системно изискванията на Изборния кодекс.2. Чиято дейност противоречи на разпоредбите на Конституцията.3. Повече от 5 г. от последната и съдебна регистрация не е участвала в избори за народни представители, за президент и вицепрезидент или за общински съветници и кметове.4. Не е подала годишните си финансови отчети пред Сметната палата за две последователни години.5. Не е провеждала предвидените в устава заседания на върховния и орган повече от два последователни пъти, но не по-малко от веднъж на 5 години, и не е представила в съда за вписване състава на новото ръководство.", "date": "2019.07.30", "title": "Окончателно: Партиите с лев субсидия на глас, ще ги финансират бизнесът и религиозни институции"}
{"url": "https://offnews.bg/analizi-i-komentari/ima-nadezhda-ne-vsichko-e-zagubeno-708279.html", "text": "Днешният ден ми вдъхна надежда, че не всичко е загубено.Всъщност, аз неизменно съм съветвал младите да не униват, да вярват, да не се предават, да се борят, защото докато не всичко е загубено, нищо не е загубено.Днешният ден ми вдъхна надежда.А както винаги съм (си) казвал - Надеждата като първа глупачка умира последна.Последна - едва след като всичко друго изтлее, едва след като е опитано всичко останало.Обществото трябва да се опита да направя нещо. Като героя от \"Полет над кукувиче гнездо\", който поне се опита да направи нещо.Нещата вече вървят към или-или:Важното е, че има надежда.Докато има надежда, ще има шанс да не е така, както е сега.Докато има шанс, ще има и вероятност за Промяна.Докато има вероятност за Промяна, ще има и възможност за Промяна.И понеже сблъсъкът днес е между желаещите Промяната и силите на Не-промяната, ще ми се да кажа на левите - не гледайте отстрани, това е и вашата битка!Пък като бъде спечелена тази битка, мерете си каквото си мерите с десните.Иначе силите на Не-промяната ще ви натикат и вас заедно с десните в клетката на Не-свободата. Не си правете илюзия, че ще ви се размине!Б. ред. - Мнението на проф. Николай Слатински е от профила му във фейсбук.", "date": "2019.07.30", "title": "Има надежда, не всичко е загубено"}
{"url": "https://offnews.bg/temida/-708276.html", "text": "Глaвният cъдeбeн инcпeĸтop Teoдopa Toчĸoвa, пoĸaнeнa зa изcлyшвaнe пpeд Cъдийcĸaтa ĸoлeгия днec, нямa дa ce яви. Tя изпpaтилa пиcмo, чe вce oщe e в oтпycĸa, a и вeчe ĸaзaлa вcичĸo в cтaнoвищe, съобщи правният сайт Πoвoдът зa извиĸвaнeтo й зa „лични“ oбяcнeния пpeд ĸaдpoвицитe e бeзпpeцeдeнтнoтo пyблиĸyвaнe нa личнитe дaнни нa cъдиятa oт CГC Mиpocлaвa Toдopoвa, ĸaĸтo и нa нeйния cъпpyг e нa нeпълнoлeтиня им cин и тo oфициaлнo. Cлeд гpъмвaнeтo нa нoвинaтa, пyбличният дocтъп дo вcичĸи тaзгoдишни дeĸлapaции нa мaгиcтpaтитe бe cпpян, тaĸa e и в мoмeнтa. A Лoзaн Πaнoв нacтoя зa oбяcнeния зa cĸaндaлa и пpeдлoжи нa Cъдийcĸaтa ĸoлeгия дa ce зaнимae c нeгo. B пиcмeнo cтaнoвищe дo ĸoлeгиятa oт 23 юли Toчĸoвa oбяви, чe „пpoпycĸът“ e нa нeнaзoвaн cлyжитeл нa Инcпeĸтopaтa c иĸoнoмичecĸo oбpaзoвaниe, oтгoвopeн зa зaличaвaнeтo нa дaннитe и в ниĸaĸъв cлyчaй cтaнaлoтo нe билo тeндeнциoзнo oтнoшeниe ĸъм cъдия Mиpocлaвa Toдopoвa. Toгaвa ce paзбpa и чe глaвният инcпeĸтop e в oтпycĸ дo 31 юли.Koлeгиятa oбaчe peши дa я пoĸaни зa изcлyшвaнe днec – дeн пpeди oтпycĸът дa изтeчe, ĸoeтo нe би тpябвaлo дa e фaтaлнo. Oщe пoвeчe, чe зa пoдoбни тeжĸи нapyшeния oтгoвapят pъĸoвoдитeлитe нa инcтитyциитe.В момента по предложение на Лoзaн Πaнoв Cъдийcĸaтa ĸoлeгия изcлyшвa Mиpocлaвa Toдopoвa.", "date": "2019.07.30", "title": "Отпуск спря Точкова да даде обяснения за скандала NЕ ЅЕ СНІЅТІІІІ"}
{"url": "https://offnews.bg/112/ograbiha-mazh-na-razklona-za-elin-pelin-na-magistrala-trakia-708306.html", "text": "Мъж е ограбен на разклона за Елин Пелин на магистрала Тракия. Служители на СДВР издирват извършителите на грабежа, съобщават от пресцентъра на полицията.Сигналът за престъплението е подаден днес в късния следобед.Потърпевшият е разказал на полицаите, че е спрян от трима непознати мъже, които му предложили златни накити.След като им отказал, единият от нападателите го заплашил с пистолет и му отнел наличните в него 300 лева.", "date": "2019.07.30", "title": "Ограбиха мъж на разклона за Елин Пелин на магистрала Тракия"}
{"url": "https://offnews.bg/zdrave/za-parvi-pat-nazalen-sprej-pri-hipoglikemia-708272.html", "text": "Американската лекарствена агенция одобри първия назален глукагонов спрей за терапия на хипогликемия при пациенти с диабет. Препаратът ще се прилага предимно при тежка хипогликемия при пациенти на възраст над 4-годишна възраст.Одобрението се базира на три проучвания- две при възрастни (около 150 пациенти) и едно при деца (около 50 пациенти), които използвали назалния спрей или инжекция глюкагон. Ефективността и безопасността е почти еднаква при двете терапии.Новият медикамент съдържа глюкагон и е под формата на назална пудра, в дозатор за еднократна употреба.Назалният спрей е противопоказен при пациенти с надбъбречна недостатъчност, хронична хипогликемия, дълги периоди на гладуване, при пациенти с панкреасни или надбъбречни тумори.", "date": "2019.07.30", "title": "За първи път: назален спрей при хипогликемия"}
{"url": "https://offnews.bg/zdrave-i-krasota/cheteneto-na-knigi-lekuva-depresii-708275.html", "text": "Изследвания, проведени от група шотландски учени тази година, показва, че четенето на книги е един от най-ефективните немедикаментозни способи за лечение дори на тежки форми на депресия, съобщава сайтът lira.bg. В експеримента участвали две групи хора, страдащи от депресия. Общото количество участници било 2500 души.Доброволци от първата група получавали антидепресанти, а на другите била предписана библиотерапия – да четат книги. Изследването, продължило 4 месеца, показало, че от пациентите от първата група да се излекуват от депресията успели 40%, а от втората – 25%. Повторното изследване, проведено година по-късно, дало превес на втората група: по-ефективно се борели със заболяването си тези пациенти, които четели книги. При това четенето се отразявало положително на пациенти с различна степен на депресивност.Днес мнозина лекари са уверени, че четенето на книги е отлично лекарство не само срещу депресията, но и срещу безсънието и тревожните състояния, и позволява на човека да контролира емоциите си. Лекарят Пиер-Андре Бонне, автор на дисертация на тема библиотерапия, споделя:„Върху рецептата аз отпечатвам обложката на книгата, която препоръчвам, като по този начин комбинирам медикаментозното лечение и лечебното четене. При следващото посещение на пациента ние обсъждаме прочетеното. В повечето случаи болните откриват сами в книгите ключа към своето оздравяване.”Ето още няколко факта за това защо четенето на книги е полезно за нашето здраве:", "date": "2019.07.30", "title": "Четенето на книги лекува депресии"}
{"url": "https://offnews.bg/futbol/bfs-globi-levski-beroe-i-arda-zaradi-fenovete-708304.html", "text": "Дисциплинарната комисия към Българския футболен съюз глоби Левски, Берое и Арда заради невъздържани прояви на привържениците им.Старозагорският клуб ще плати 2000 лева, докато санкцията на новака в Ефбет Лига Арда е 1500 лева, а тази на \"сините\" - 1300 лева.Освен това, Илия Миланов от Ботев Враца и Никита Баранов от Берое са наказани за по един мач и глобени с по 300 лева.\"\".", "date": "2019.07.30", "title": "БФС глоби Левски, Берое и Арда заради феновете"}
{"url": "https://offnews.bg/sviat/mozakat-zad-atakite-na-11-septemvri-2001-g-shte-svidetelstva-sresht-708278.html", "text": "Халид Шейх Мохамед, смятаният за главен организатор на терористичното нападение срещу Кулите близнаци в САЩ на 11 септември 2001 г., е обещал да свидетелства срещу Саудитска Арабия в делото, заведено срещу нея, ако му бъде спестена смъртната присъда, предава \"Уол стрийт джърнъл\".От 2006 г. насам той се намира в затвора в Гуантанамо Бей. Срещу Саудитска Арабия в момента се води дело от пострадали и близки на убитите при атаките заради подкрепата ѝ за терористите, които убиха близо 3000 души с 4 самолета - два се врязаха в Световния търговски център, един в Пентагона и един се разби в поле в Пенсилвания след бунт на пътниците. Нещо повече, в делото се казва, че саудитското правителство е помогнало за координирането на нападението. От Рияд напълно отричат всякаква връзка.Адвокатите на ищците са взели съгласие от трима от общо петимата затворници в Гуантанамо, които лежат там заради връзка с атентатите, да свидетелстват.Първоначално Халид Шейх Мохамед не е искал да сътрудничи, но впоследствие е решил да преговаря. Преди години той е бил готов да приеме смъртната присъда, която наричал \"мъченическа\", но с течение на времето изгубил интерес към мъченичеството, твърдят адвокати.В САЩ все повече лица открито говорят за връзката на Рияд с атаките. Миналата седмица директорът на ФБР Крис Врей беше разпитван в Сената относно доколко неговата агенция помага на жертвите на атентата в тяхното дело.\"Има нарастващи доказателства, че Саудитска Арабия е подпомогнала и подстрекавала извършителите на атаките от 11 септември\", заяви сенатор Ричард Блументал тогава, като подкани шефа на ФБР да предаде всички материали, които има и които биха имали връзка с делото.", "date": "2019.07.30", "title": "'Мозъкът' зад атаките на 11 септември 2001 г. ще свидетелства срещу Саудитска Арабия"}
{"url": "https://offnews.bg/112/kola-i-marshrutka-se-udariha-v-kokaliane-trima-v-bolnitca-708280.html", "text": "Трима души са ранени след катастрофа между маршрутка и лека кола в софийското село Кокаляне. Пострадалите са откарани в болница. Инцидентът е станал на пътя София - Самоков в района на \"Златна рибка\", съобщи СДВР. Двама от пострадалите са пътували в лекия автомобил, а третият в маршрутката. Приети са в УМБАЛСМ \"Н. И. Пирогов“ и в Окръжна болница.", "date": "2019.07.30", "title": "Кола и маршрутка се удариха в Кокаляне, трима в болница"}
{"url": "https://offnews.bg/zdrave/tajni-klienti-proveriavat-dali-dzhipita-izdavat-proforma-meditcinski-z-708283.html", "text": "Тайни клиенти проверяват личните лекари за издаване на фалшиви медицински за шофьорски книжки. Районните здравни инспекции в страната предупреждават джипитата да спазват стриктно Наредба 3, според която годността на шофьорите и кандидатите за книжка се проверява с медицински преглед и заключение.РЗИ е издало препоръки въз основа на писмо от здравното министерство, което ги е информирало за нарушения с издаването на медицински свидетелства за кандидат-шофьорите и за подновяване на книжките.Затова от инспекцията предупреждават личните лекари да спазват стриктно изискванията на наредбата.Причината за тези спешни мерки е писмо от вицепремиера Томислав Дончев до здравното министерство, в което се цитира случай на издаване на медицинско свидетелство от медицинска сестра в отсъствието на лекаря, без да са извършени необходимите медицински прегледи. За услугата е била заплатена такса от 30 лв. срещу издаване на касов бон, съобщава специализираният здравен сайт \"Клиника.бг\".В писмото си до министерството вицепремиерът настоява да се осигури стриктно спазване на процедурата.От РЗИ-Варна напомнят, че нарушенията се наказват с глоба от 100 до 600 лв., а при повторно нарушение санкцията е от 500 до 3000 лв. Когато нарушението е извършено от юридическо лице, глобата е от 500 до 2000 лв, а при повторно нарушение от 2000 до 5000 лв. Напомня се, че съставянето на официален документ, без извършване на медицински преглед, е наказуемо съгласно НК.", "date": "2019.07.30", "title": "Тайни клиенти проверяват дали джипита издават проформа медицински за шофьорска книжка"}
{"url": "https://offnews.bg/kultura/legendite-ot-queen-se-vkliuchvat-v-muzikalen-festival-sreshtu-bednos-708281.html", "text": "Легендарната британска група \"Queen\" с вокалист Адам Ламбърт редом с други музикални величия ще се включат в нюйорксия фестивал \"Глоубъл ситизън\" срещу бедността, предава БТА.В афиша фигурират също Фарел Уилямс, Алиша Кийс, американската пеница H.E.R, композиторката Карол Кинг, групата \"Уан рипъблик\" и др. Фестът ще се проведе в Сентръл парк в центъра на Манхатън на 28 септември.Инициативата \"Глобъл ситизън\" се провежда всяка година в синхрон с откриването на Общото събрание на ООН. Организаторите раздават безплатни билети за концертите на онези, които се ангажират да се включат в борбата срещу крайната бедност.Водещи на феста ще бъдат съпружеската двойка австралийски артисти Хю Джакман и Дебора-Лий Фърнес. На подиума ще се появят и други знаменитости от калибъра на Рами Малек и Форест Уитакър.", "date": "2019.07.30", "title": "Легендите от 'Queen' се включват в музикален фестивал срещу бедността"}
{"url": "https://offnews.bg/futbol/davide-mariani-minava-meditcinski-pregledi-v-grand-ot-oae-708291.html", "text": "Халфът Давиде Мариани очевидно е приключил с Левски. Футболистът ще се раздели със \"сините\" и ще премине в един от грандовете от ОАЕ - Ал Насър. Това сочи профилът на футболиста в реномирания сайт tranfermarkt.com.Очаква се до края на деня той да премине медицинските прегледи в новия си клуб, след което да подпише и договора си, информира gong.bg.Това ще се случи срещу 1,4 милиона долара, които ще влязат в касата на клуба от \"Герена\", подпомагайки сбъдването на бъдещите трансферни планове на столичани.Късно снощи стана ясно, че Мариани, който стана герой с двата си гола за победата над Ботев Пловдив с 3:1, вече си бил взел довиждане с всички от отбора. Моментът е много подходящ за изходящ трансфер, тъй като “сините” са пред отпадане от Лига Европа след 0:3 срещу кипърския АЕК Ларнака. В същото време Мариани показва възходяща форма.Самият футболист отклони въпрос за негов трансфер след мача с думите, че “има договор с Левски” и изрази надежда отборът да направи чудо в четвъртък срещу АЕК.", "date": "2019.07.30", "title": "Давиде Мариани минава медицински прегледи в гранд от ОАЕ"}
{"url": "https://offnews.bg/ikonomika/zaradi-chumata-dfz-spira-proverkite-v-svinefermite-koito-iskat-subsi-708290.html", "text": "ДФ „Земеделие“ преустановява физическите проверки на място в свинефермите в цялата страна.Заповедта е на шефа на фонда Васил Грудев. Забраната е част от кризисните мерки, предприети от държавата, за превенция и преодоляване разпространението на Африканската чума по свинете (АЧС). При планиране на проверките на място ДФЗ ежедневно ще проследява информацията за актуалната епизоотична ситуация на официалния сайт на Българска агенция по безопасност на храните (БАБХ).Преди посещение на място при кандидатите за финансово подпомагане на ДФЗ, ще бъде съблюдавана публикуваната информация от БАБХ както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.30", "title": "Заради чумата: ДФЗ спира проверките в свинефермите, които искат субсидии"}
{"url": "https://offnews.bg/obshtestvo/noi-shte-izplashta-majchinskite-za-iuli-na-1-avgust-708288.html", "text": "Националният осигурителен институт ще изплати дължимите обезщетения за бременност, раждане и отглеждане на малко дете за месец юли 2019 г. на 1 август тази година, съобщават от института.Извършва се нужната техническа обработка, за да може сумите да бъдат по сметките на правоимащите лица още на тази дата, съобщиха от института.Пълната информация за всички осигурителни плащания на НОИ се публикува всеки месец в специален календар за изплащане на пенсии и обезщетения от ДОО в рубрика „За потребителя/ Полезна информация\" на интернет страницата на института.", "date": "2019.07.30", "title": "НОИ ще изплаща майчинските за юли на 1 август"}
{"url": "https://offnews.bg/sviat/samolet-na-pakistanskata-armia-se-razbi-v-kashti-v-zhilishten-rajon-1-708251.html", "text": "Самолет на пакистанската армия се разби в къщи в град Равалпинди в ранните часове във вторник. 18 души са загинали, 12 са ранени, предаде Би Би Си.Пет от жертвите са членове на екипажа, а останалите 13 са цивилни, предават местните медии, които цитират съобщение от армията.Самолетът изпълнявал рутинен тренировъчен полет, когато се възпламенил и паднал върху къщи в жилищен район.Равалпинди се намира близо до столицата Исламабад. Там е централното армейско управление.", "date": "2019.07.30", "title": "Самолет на пакистанската армия се разби в къщи в жилищен район: 18 са убити, 12 - ранени"}
{"url": "https://offnews.bg/temida/sobstvenikat-na-tad-group-e-zadarzhan-na-letishte-sofia-obnovena-708255.html", "text": "Собственикът на компанията за киберсигурност TAD Group Иван Тодоров е бил задържан тази сутрин на летище София, съобщи БНР. Кацнал е в 9:05 ч с полет от Истанбул. Известно бе, че бизнесменът е в командировка в Канада и се очакваше да се върне в България снощи, което не се случи.Арестът е във връзка с разследването на теча на лични данни от НАП, заради който бяха задържани служителят на фирмата Кристиян Бойков и търговският ѝ директор Георги Янков. Иван Тодоров е бил задържан от \"Гранична полиция\", въз основа на издадената европейска заповед за арест.Той е бил конвоиран до Следствения отдел на Специализираната прокуратура (на булевард \"Г. М. Димитров\"), където ще му бъде предявено повдигнатото обвинение, както и постановление за задържане до 72 часа, съобщиха от спецпрокуратурата.Бойков и Янков бяха освободени срещу парична гаранция от 20 000 лева за всеки. Обвиненията срещу тях са за кибертероризъм.", "date": "2019.07.30", "title": "Собственикът на TAD Group е задържан на летище София (обновена)"}
{"url": "https://offnews.bg/obshtestvo/balgarskite-olimpijtci-zavoiuvaha-zlato-srebro-i-dva-bronza-po-himia-708253.html", "text": "Българският отбор по химия завоюва златен, сребърен и два бронзови медала на 51-вата Международна олимпиада по химия в Париж, съобщи Сдружението на олимпийските отбори по природни науки (СООПН).Дванадесетокласникът от Езиковата гимназия \"Пловдив\" Евгени Стателов спечели златен медал, Камен Петров (XII клас) от НПМГ - София е със сребърен, единадесетокласникът от СМГ Дамян Францов и дванадесетокласникът от НПМГ са с бронзови медали.Техните ръководители са доц. д-р Донка Николова Ташева и доц. д-р Пенка Василева Цанова.Четиримата ни състезатели премериха сили с представителите на над 80 държави от цял свят в теоретична и практическа част, и двете по 5 часа.Отборът ни се прибира днес в 14:05 ч. с полет от Париж.", "date": "2019.07.30", "title": "Българските олимпийци завоюваха злато, сребро и два бронза по химия в Париж"}
{"url": "https://offnews.bg/zdrave/propusnatata-zakuska-uvelichava-riska-ot-zatlastiavane-708207.html", "text": "Учени от университета в Сао Пауло, Бразилия, и техни европейски колеги установиха, че пропускането на закуската е свързано с риск от затлъстяване, преждевременна поява на диабет тип 2 и сърдечносъдови болести у децата, съобщи сайтътMedicalXpress, цитиран от БТА.Били анализирани данни за 3528 деца на възраст между 12,5 и 17,5 години от 10 големи града в Европа и за 991 деца на 14-18-годишна възраст от Бразилия. Това дало възможност да се изследва връзката между начина на живот на децата, включително нивото на физическа активност и храненето, и риска от болести.При това били взети под внимание индексът на телесна маса, ръстът, обиколката на талията и съотношението на талията към ръста. Оказало се, че сред всички видове поведение, свързано с консумация на храна, честотата на пропуснатата закуска има най-силна взаимовръзка с признаците на затлъстяване.При момчетата, които не закусвали, средната обиколка на талията била с 2,13-2,61 сантиметра по-голяма в сравнение с тази при връстниците им, които хапвали сутрин, а при момичетата, които пропускали закуската - с 1,97 сантиметра по-голяма.Средният индекс на телесна маса на пропускащите закуската деца също бил по-висок, независимо дали имали здрав сън или не.", "date": "2019.07.30", "title": "Пропуснатата закуска увеличава риска от затлъстяване"}
{"url": "https://offnews.bg/ikonomika/bulbank-uvelichava-merkite-za-sigurnost-pri-onlajn-bankirane-708284.html", "text": "Уникредит Булбанк увеличава мерките за сигурност при интернет банкирането.От края на юли е въведена динамична парола при вход в Булбанк Онлайн. Промяната е следствие на новите изисквания на директивата на ЕС относно платежните услуги PSD2, а не на хакерската атака срещу Националната агенция за приходите, уточниха за OFFNews от банката.От 29 юли влизането в системата изисква въвеждането на потребителско име и парола, както досега, и еднократен код, генериран от М-токен или получен чрез SMS на мобилен телефон.Ако не е регистриран телефонен номер, потребителят ще има достъп до ограничени функционалности на Булбанк Онлайн и, например, няма да може да създава и нарежда преводи.", "date": "2019.07.30", "title": "Булбанк увеличава мерките за сигурност при онлайн банкиране"}
{"url": "https://offnews.bg/zdrave/s-bezplatna-lektcia-startira-sedmitcata-na-karmeneto-v-majchin-dom-708270.html", "text": "В Световната седмица на кърменето (1 – 7 август) Училището за родители към СБАЛАГ Майчин дом, съвместно с Алианс на българските акушерки, ще проведе лекция за съхранението на кърмата със съвети и правила за замразяване в домашни условия, съобщиха от болницата.Събитието ще се състои в на 5 август (понеделник) от 16:00 ч. до 17:30 ч., в аулата на болница Майчин дом (етаж 2). Гост-лектор е д-р Мария Русинова, директор на Банката за майчина кърма.Подходящо е за настоящи и бъдещи майки, и не изисква предварително записване.", "date": "2019.07.30", "title": "С безплатна лекция стартира Седмицата на кърменето в Майчин дом"}
{"url": "https://offnews.bg/zdrave/bezplatni-ginekologichni-pregledi-v-umbal-sofiamed-708257.html", "text": "През август екипът на отделението по акушерство и гинекология на УМБАЛ „Софиямед“ ще провежда безплатни гинекологични прегледи и ултразвук. Специалистите ще са на разположение на пациентките на 5, 7, 12 и 14 август от 16:00 до 19:00 часа.В отделението разполагат с 4D ехограф и друга високотехнологична апаратура за диагностициране и провеждане на последващо лечение при необходимост.Прегледите ще се извършват в отделението само след предварително записан час на телефоните на регистратурата 02/46500 00 и +359 895 555 444.", "date": "2019.07.30", "title": "Безплатни гинекологични прегледи в УМБАЛ „Софиямед“"}
{"url": "https://offnews.bg/sviat/gangsteri-se-biha-5-chasa-v-brazilski-zatvor-57-sa-ubiti-16-ot-tiah-708252.html", "text": "Бунт избухна в затвор в Бразилия. Сбиха се гангстери от враждуващи банди. Боевете помежду им продължиха пет часа - от около 7 ч. сутринта в понеделник до обяд - преди властите да успеят да въдворят ред. Убити са 57 души. 16 от тях са обезглавени, предава Би Би Си.Затворът се намира в град Алтамира, щата Пара. Свирепите боеве започнали, когато гангстери от единия затворнически блок успели да проникнат в друга негова част.Затворниците взели двама надзиратели за заложници, а по-късно те били освободени. Бил запален и пожар в една килия. Много от загиналите са станали жертва именно на дима.Извън стените на затвора бандите са се занимавали с трафик на наркотици.Председателят на Комисията по човешките права в щата Пара Ивендър Фонтенели заяви: \"Сцените са зловещи. Има обезглавени, има загинали от задушаване. Но сега е спокойно, много по-спокойно. Затворниците са разделени. Очакваме властите да предоставят списъци със жертвите и оцелелите\".Затворът в Алтамира има капацитет за 200 затворници, но в него са затворени 399 души. Въпреки това властите отричат той да е препълнен, отбелязва Би Би Си.Затворническите бунтове в Бразилия не са изключение. През месец май 40 души бяха убити в затвор в град Манауш, 15 дена по-рано 15 души бяха убити в затворнически боеве в същия район. Повече от 130 души бяха убити през януари 2017 г., когато избухна насилие в няколко затвора между членовете на двете най-големи гангстерски банди.", "date": "2019.07.30", "title": "Гангстери се биха 5 часа в бразилски затвор: 57 са убити, 16 от тях - обезглавени"}
{"url": "https://offnews.bg/futbol/real-madrid-pokaza-zeleni-ekipi-708249.html", "text": "Реал Мадрид представи официално третия си екип за предстоящия сезон 2019/20, с който ще участва в някои от гостуванията.Мадридчани ще бъдат в зелено, а надписите и кантовете са черни. От клуба разкриха, че концепцията за създаването на този екип е \"Ти притежаваш бъдещето\" и изразява технологичния напредък и развитие.Карим Бензема, Лука Модрич, Иско, Марко Асенсио, Марсело и Лукас Васкес бяха сред футболистите, представили новата екипировка на „кралския” клуб. Гащетата са в същия изчистен цвят, както и чорапите. Титулярната фланелка за новия сезон е бяла, а втората е тъмносиня.Междувременно Реал направи първа тренировка у дома след турнето в САЩ и Канада. Тимът се подготвя за участие в надпреварата Audi Cup в Мюнхен, където утре ще срещне Тотнъм в първия полуфинал.В другия ще се изправят Байерн Мюнхен и Фенербахче. Мачовете са тази вечер от 19 и 21,30 часа и ще бъдат излъчени по телевизия Ринг.За първи път това лято в подготовката взеха участие Каземиро, Хамес Родригес и Едер Милитао. Контузии продължават да лекуват Марко Асенсио, Брахим Диас и Ферлан Менди.", "date": "2019.07.30", "title": "Реал Мадрид показа зелени екипи"}
{"url": "https://offnews.bg/obshtestvo/bulevardite-slivnitca-i-pancho-vladigerov-v-sofia-bez-voda-dnes-708189.html", "text": "Две улици и два булеварда ще останат без вода заради изграждане на сградно водопроводно отклонение на улица 732 в складово-промишлената зона \"Модерно предградие\", предупреждава \"Софийска вода\".Водоподаването ще бъде спряно от 9 до 20 ч. на: ул. 732, ул. 733, бул. „Панчо Владигеров“ и бул. „Сливница“.Ако строително-ремонтните дейности продължат повече от 12 часа, \"Софийска вода\" ще осигури водоноска на ъгъла на улиците 732 и 733.", "date": "2019.07.30", "title": "Булевардите 'Сливница' и 'Панчо Владигеров' в София без вода днес"}
{"url": "https://offnews.bg/obshtestvo/zemetresenie-spasilo-sv-sila-ot-tamnitcata-708213.html", "text": "Църквата почита днес паметта на светите апостоли Сила, Силуан, Крискент и другите с тях.Светият апостол Сила, когото старшите апостоли избрали за проповядване на Словото Божие, носел огромни трудове в благовестието на Христовото учение, отначало заедно със свети първовърховен апостол Павел, а след това без него.Когато на Иерусалимския събор било съставено послание до Антиохийската църква за това, че не трябва да обрязват езичниците, приемащи светата Христова вяра, свети Сила бил изпратен там заедно с други заслужили мъже.Като пристигнали в Антиохия, те събрали народа и предали посланието. Като го прочели, всички много се зарадвали на полученото наставление.Юда и Сила, които притежавали дар на пророчество, усърдно наставлявали вярващите, като ги утешавали и утвърждавали във вярата. Сила пожелал да остане в Антиохия, а Юда се върнал в Йерусалим. След това апостол Павел пожелал да тръгне на проповед в други страни и си избрал за спътник свети Сила. Препоръчани на Божията благодат от братята, те се отправили към Сирия и Киликия и пребъдвали там, като утвърждавали тамошните църкви. Като минавали през Дервия и Листра, те срещнали там Тимотей и заедно с него тръгнали към Македония. Когато били във Филипи, изгонили от една слугиня дух, който предричал и докарвал голяма печалба на господарите й с врачуването си. Когато последните видели, че пропаднала надеждата за печалба, хванали Павел и Сила и ги повлекли към градоначалниците, като ги обвинявали, че бунтуват жителите на града. Събрал се много народ, а началниците, като смъкнали дрехите от Павел и Сила, заповядали да ги бият с палки. И като им наложили много удари, хвърлили ги в тъмница, като им стегнали нозете в клада. Посред нощ, когато Павел и Сила се молели и славели Бога, станал голям трус, така че и тъмничните основи се поклатили, вратите се отворили сами и оковите на всички паднали. А тъмничният стражар, като се събудил и видял, че тъмничните врати са отворени, извадил меч и поискал да се убие, понеже мислел, че затворниците са избягали, но апостол Павел го удържал от самоубийство. Стражът с трепет припаднал пред Павел и Сила, а след това ги извел от тъмницата и ги приел в дома си, където умил раните им и се кръстил заедно с всичките си домашни.Оттук светите апостоли Павел и Сила отишли в Амфипол, Аполония и Солен. Много от гърците и немалко благородни жени се присъединили към тях. А евреите от завист и непокорство подбудили някои лоши улични човеци, разбунтували народа против апостолите и искали да ги погубят. Братята веднага изпратили през нощта Павел и Сила в Берия, но и тук дошлите от Солун евреи подбудили народа срещу проповедниците на Божието Слово. Затова Павел си отишъл от приморските страни, а Сила и Тимотей останали там. Като заминали оттам след няколко дни, те намерили свети Павел в Коринт. Тук свети Сила станал епископ. Като се потрудил достатъчно през живота си с проповед на Божието Слово и извършил някои знамения и чудеса, той заминал при Господа.", "date": "2019.07.30", "title": "Земетресение спасило св. Сила от тъмницата"}
{"url": "https://offnews.bg/ikonomika/kontcesiata-za-letishte-sofia-na-popravitelen-vsichki-bez-pobeditelia-708250.html", "text": "Кандидатите в концесионната процедура на летище София писаха Слаб (2) на Министерството на транспорта, информационните технологии и съобщенията. Всичките четирима неизбрани участници в конкурса обжалват класирането, според което на първо място бе посочен консорциумът \"Соф Кънект\".В петък в Комисия за защита на конкуренцията (КЗК) жалби подадоха британската МАГ и френско-турският консорциум между „Еърпортс Де Пари“ и „ТАВ Хавалиманларъ Холдинг“(ЕДП/ТАВ). А в понеделник в антимонополното ведомство са внесени възражения от \"Фрапорт България\" и консорциума \"ССБ София Еърпорт\", воден от швейцарското дружество \"ССБ Зауервайн & Шефер Бау АГ\" с патрньор датския оператор \"Копенхаген Еърпортс\".Фактът, че всички кандидати в процедурата, получили по-малък брой точки от спечелилото обединение между фонда Меридиан и строителната компания Щрабаг обжалват класирането, не говори никак добре за работата на комисията оценяваща предложенията. При една или две жалби антимонополното ведомство вероятно би могла да потвърди избора на Соф Кънект и да прехвърли битката по казуса във Върховния административен съд. Но при четири жалби ситуацията е съвсем различна и везните клонят към връщане на офертите за нова оценка.Веднага след обявяването на резултатите от процедурата се появиха сериозни съмнения, че те не са обективни. Най-странното бе, че компаниите, предложили най-висок размер на годишното концесионно възнаграждение, получичиха най-ниски технически оценки. Това важи както за френско-турския консорциум, така и за ССБ София Еърпорт.\"Става дума за доста грубичко \"напасване\" на резултати, което си личи и от абсурдните мотиви за определянето на оценките. Явно е, че е имало пренаписване на класирането в последния момент. Имената на всички файлове за отделните кандидати завършваха с _NEW\", заяви пред OFFNews източник, ангажиран с процедурата. Спечелилото обединение на фонда Меридиам и Щрабаг, в която акционер е руският олигарх Олег Дерипаска предложи годишно концесионно възнаграждение от 24.54 млн. евро. То е трето по размер от общо петимата кандидати. Предложените от консорциума инвестиции са най-малко от всички кандидати - едва 608 млн. евро докато МАГ и Еърпортс Де Пари обещават вложения от около и над 1 милиард евро.", "date": "2019.07.30", "title": "Концесията за летище София на поправителен? Всички без победителя обжалват"}
{"url": "https://offnews.bg/ikonomika/folksvagen-ne-e-izbral-turtcia-balgaria-oshte-uchastva-v-nadprevarata-708256.html", "text": "Германският автомобилен концерн „Фолксваген“ все още търси най-доброто място за новия си завод в Югоизточна Европа. Няма окончателно решение на надзорния съвет, съобщи премиерът на Долна Саксония Щефан Вайл (ГСДП), който е част от ръководния орган на компанията, цитиран от Die Frankfurter Allgemeine Zeitung.Вайл опроверга информацията, че Турция вече е избрана за изграждането на завода. България също участва в надпреварата. Процесът вероятно ще се продължи през есента, каза още Вайл. Впечатлението, че компанията отслабва дейностите си в Германия, като пренасочва все по-голяма част от работата си в страни с по-ниски разходи за персонал, противоречи на политиката на ГСПД.„Принципно ситуацията е по-сложна. Компанията трябва да отваря нови пазари за продажби, също чрез пазарно ориентирано производство\", подчерта Вайл, уточнява Фокус. По думите му  „Фолксваген“ трябва да има право да присъства в много страни. ", "date": "2019.07.30", "title": "Фолксваген не е избрал Турция, България още участва в надпреварата"}
{"url": "https://offnews.bg/futbol/levski-prodava-mariani-v-oae-za-1-4-miliona-dolara-708243.html", "text": "Левски е продал швейцарската си звезда Давиде Мариани, твърди . Швейцарецът, който не спира да бележи за \"сините\" от началото на сезона, напуска “Герена” срещу 1,4 милиона долара в посока клуб от ОАЕ.Мариани, който стана герой с двата си гола за победата над Ботев Пд с 3:1, вече си бил взел довиждане с всички от отбора. Във вторник Мариани пътува за Емирствата и със сигурност няма да играе в реванша с АЕК Ларнака от Лига Европа. Специалистите са категорични, че финансовата сделка е отлична за Левски и няма място за вайкане.Очаква се в следващите дни Левски да оползотвори парите от трансфера на Мариани и да привлече нови футболисти, които да помогнат на треньора Петър Хубчев в битката за титлата в България.Моментът е много подходящ за изходящ трансфер, тъй като “сините” са пред отпадане от Лига Европа след 0:3 срещу кипърския АЕК Ларнака. В същото време Мариани показва възходяща форма.Самият футболист отклони въпрос за негов трансфер след мача с думите, че “има договор с Левски” и изрази надежда отборът да направи чудо в четвъртък срещу АЕК.", "date": "2019.07.30", "title": "Левски продава Мариани в ОАЕ за 1,4 милиона долара?"}
{"url": "https://offnews.bg/obshtestvo/valezhi-i-temperaturi-do-32-gradusa-708193.html", "text": "Валежите от нощта ще продължат и през деня. В следобедните часове ще вали и прегърми главно в планинските райони на Източна и Южна България. На отделни места са възможни интензивни валежи, предупреждава Националният институт по метеорология и хидрология.Облачността ще е променлива, по-често - значителна, купеста и купесто-дъждовна.Вятърът ще остане от север-северозапад, слаб до умерен.Максималните температури ще са между 27° и 32°.Вечерта явленията навсякъде ще спрат, облачността ще намалее.В планините облачността ще е променлива, по-често - значителна. Ще има краткотрайни валежи, по-интензивни по старопланинското било и на места в Рило-Родопската област. Вятърът ще е от северозапад, към края на деня - от север-северозапад, умерен, по високите открити части временно до силен. Максималната температура на 1200 м ще е около 21°, а на 2000 м - около 14°.По Черноморието ще има временни увеличения на облачността и на места по крайбрежието ще превали краткотраен дъжд. Вятърът ще е от север-северозапад, слаб до умерен. Максималните температури ще са между 27° и 31°. Температурата на морската вода е около 26°. Вълнението на морето ще бъде 1-2 бала.", "date": "2019.07.30", "title": "Валежи и температури до 32 градуса"}
{"url": "https://offnews.bg/zdrave/zdravnoto-ministerstvo-obiavi-obshtestvena-porachka-za-zakupuvaneto-na-708259.html", "text": "Министерството на здравеопазването открива процедура за избор на 170 компютърни конфигурации, с инсталирана операционна система, за нуждите на разкритите филиали към центровете за спешна медицинска помощ по Закона за обществените поръчки.Решението е в изпълнение на проект „Подобряване на условията за лечение на спешните състояния”, финансиран от Европейския социален фонд чрез Оперативна програма „Развитие на човешките ресурси” 2014-2020 г., с бенефициент Министерството на здравеопазването.Максималната прогнозна стойност на поръчката е до 255 000 лв.Срокът за подаване на офертите е до 30 август 2019 г., а отварянето им ще бъде на 2 септември в сградата на министерството.Основната цел на проекта е подобряването на качеството на спешната медицинска помощ на територията на цялата страна.", "date": "2019.07.30", "title": "Здравното министерство обяви обществена поръчка за закупуването на 170 компютъра за Спешната помощ"}
{"url": "https://offnews.bg/temida/sobstvenikat-na-tad-group-ne-se-pribra-v-balgaria-708245.html", "text": "Собственикът на TAD Group Иван Тодоров не се прибра в България снощи, съобщи БНТ.Той е един от тримата обвиняеми за хакерската атака срещу НАП, при която изтекоха данни за 4 милиона български граждани.При избухването на скандала Тодоров се намираше в Канада, откъдето увери, че не смята да се крие от властите.Не е ясно дали и кога заподозреният в кибертероризъм ще се върне у нас. Тодоров е обявен за издирване с европейска заповед за арест.Освен него обвиняеми са търговският директор на фирмата Георги Янков и соченият за изпълнител на атаката Кристиян Бойков. Двамата са на свобода срещу парична гаранция от по 20 хил. лева.", "date": "2019.07.30", "title": "Собственикът на TAD Group не се прибра в България"}
{"url": "https://offnews.bg/zvezdi/dashterite-na-nikol-kidman-s-filmov-debiut-708258.html", "text": "Дъщерите на актрисата и носителка на \"Оскар\" Никол Кидман и кънтри певеца Кийт Ърбан озвучават персонажи в анимацията \"Angry Birds: Филмът 2\", съобщи Контактмюзик.С гласа на по-голямата щерка на звездната двойка, 11-годишната Сънди Роуз, говори новоизлюпено жълто пиле на име Лили. По-малката, 8-годишната Фейт Маргарет, озвучава новоизлюпеното лилаво пиле Биатрис.Момичетата на Никол Кидман и Кийт Ърбан вече направиха своя телевизионен дебют - във втория сезон на сериала \"Големите малки лъжи\" с участието на майка им, припомня изданието.", "date": "2019.07.30", "title": "Дъщерите на Никол Кидман с филмов дебют"}
{"url": "https://offnews.bg/obshtestvo/zhiteli-na-mladost-4-izlizat-na-protest-sreshtu-prezastroiavaneto-708185.html", "text": "Жители на столичния жилищен комплекс \"Младост 4\" излизат на протест срещу \"планираното и безогледно презастрояване\" на \"Младост\" и по-конкретно на \"Младост 4\".Той е насрочен за 19 ч. пред блок №475.Инициират го живеещите в блоковете около търговските обекти на \"Комо\", \"Технополис\", \"Фантастико\", Бизнес парка.\"Докато подавахме поредната жалба срещу застрояването на маломерен парцел с безумна шестетажна сграда между блокове 482, 483, 475, 485,476 и 473А, бяха заградени поредните два парцела с идеята да се построят още три шестетажни блока\", аргументират действията си хората в писмо до медиите.Затова днес излизат на протест под надслов \"Да кажем НЕ на презастрояването на \"Младост 4\".", "date": "2019.07.30", "title": "Жители на Младост 4 излизат на протест срещу презастрояването"}
{"url": "https://offnews.bg/knigi/izleze-dalgoochakvanoto-prodalzhenie-na-aru-shah-i-kraiat-na-vremeto-708260.html", "text": "Бестселъровият автор Рик Риърдън представя дългоочакваното продължение на нашумялата книга „Ару Шах и краят на Времето“ на известната писателка Рошани Шокши.Ару тъкмо е започнала да се ориентира в ролята си на Пандава, когато Другият свят е обхванат от паника: изчезнали са лъкът и стрелата на бога на любовта, но крадецът далеч не е херувимче! Точно обратното – той превръща хората в безсърдечни, кръвожадни зомбита. И не стига това, ами Ару е набедена за извършената кражба. Ако не открие стрелата до десет дни, ще бъде прогонена от Другия свят. Завинаги!За добро или за лошо обаче, тя не е сама в това опасно приключение. Освен със своята духовна сестра Мини, този път Ару ще бъде в един екип и с Брин – едно суперсилно момиче, което знае много повече, отколкото споделя, и Ейдън – момчето, което живее в съседната къща и също крие доста тайни. Заедно четиримата ще се бият с демони, ще пътуват през блестящото и опасно змийско царство, за да открият накрая, че врагът им изобщо не е онзи, когото са очаквали...Освн в книжарниците, можете да закупите книгата и от сайта , както и да се възползвате от лятната промоция, която ще продължи до 15 август и предлага на читателите намаление от 20% за тази и други поредици на издателството.***ОткъсГлава първаТи пък кой си?Ару Шах държеше в ръцете си гигантска мълния и страшно ѝ се искаше да я използва.Само че ако я използваше сега, имаше риск да привлече цяло стадо зомбита, които в момента бяха плъзнали навсякъде из Нощния базар.– Това е най-супергадната събота – изстена Мини, притиснала своето небесно оръжие до гърдите си като плюшено мече.Докато духовният баща на Ару – богът на гръмотевиците – ѝ беше дарил мълния, наречена „ваджра“, то духовният баща на Мини – богът на смъртта – ѝ беше дал магически жезъл на смъртта, който тя свойски наричаше ЖС.Двете бяха клекнали под една маса до сергията „Сладкиши и сладомечти“ и наблюдаваха през цепките между дъските как гражданите на Другия свят тичат, крещейки и изпускайки чантите си за пазаруване, или какъвто беше случаят с един ракша с бича глава, бъхтят преминаващите зомбита по главите с пълни торби с домати.Над главите им се чу острият звук на съобщение по озвучителната уредба:ВНИМАНИЕ, ВНИМАНИЕ! УСТАНОВЕНО Е НЕЖЕЛАНО ДЕМОНИЧНО ПРИСЪСТВИЕ В РАЙОНА! НЕЗАБАВНО НАПУСНЕТЕ НОЩНИЯ БАЗАР! ВНИМАНИЕ, ВНИМАНИЕ...Ару много мразеше да стои на едно място. Обаче задачата им тук не беше да се бият, а да намерят нещо, защото някъде тук, в Нощния базар, имаше крадец, който беше вдигнал тревога в Другия свят и вероятно беше пуснал всичките тези зомбита.За съжаление, този крадец беше най-новата ѝ сестра Пандава.Което значеше, че – точно както Ару и Мини – и тя беше прероденото въплъщение на един от петимата легендарни братя – полубожества от индийската митология. Преди няколко часа я бяха видели да носи един огромен лък и стрела, а Бу (техният гълъб наставник) им беше обявил: Ето това е сестра ви.– Ару! – пошепна Мини.– Шшшшт! Някое зомби може да ни намери...– Мисля... мисля, че вече ни намери... – отговори Мини.Ару се завъртя точно навреме, за да види как две бледи ръце обръщат масата, под която се бяха скрили. Ярка слънчева и лунна светлина ги заля от наполовина дневното, наполовина нощно небе отгоре. Ару запримигва заслепена. Не можа добре да види лицето на зомбито, което строши единия крак на масата (сергията изрева: КАК СМЕЕШ, БЕ!) и го размаха към тях.Вероятно Ару трябваше да е уплашена, но тя имаше страховито оръжие и знаеше как да го използва.Тя метна ваджра като копие. Мълнията изби дървения крак от хватката на зомбито и то прибра ръката си, явно усетило болка. Цялата сергия със сладкиши се изсипа върху него.– Бягай! – каза Мини.Ваджра мигом се върна в ръцете на Ару и тя хукна.Около тях в Нощния базар цареше пълен хаос. Имаше съборени витрини, а докато повечето продавачи бяха избягали, самите търговски обекти продължаваха битката. Една омагьосана сергия за цветя беше превърнала украсата си в хелоуински тикви, които избухваха една по една, а в секцията за кухненски принадлежности цяла армия дървени лъжици се бяха обединили, за да удрят зомбитата по главите. Когато нападателите разсипаха голяма купа стъклени топчета и започнаха да се хлъзгат и препъват в тях, магазинерът изрева ядосано: ЩЕ СИ ПЛАТИТЕ ЗА ТОВА! И НЯМА ДА ВИ ДАМ СЪБОТНА ОТСТЪПКА, ДА ЗНАЕТЕ!– Това зомби ни преследва! – извика Мини към Ару.Ару погледна през рамо. И наистина – същото зомби напредваше след тях, като разбутваше подивелите колички за пазаруване, които тревожно се носеха насам-натам из Нощния базар.– Защо всички зомбита се кълчат, като вървят? – попита Ару. – Това да не е някакво всеобщо зомбийско правило?Тя хвърли ваджра като мрежа, като си мислеше, че така ще го спре, но електрическата мрежа се изплъзна покрай него и зомбито стъпи през нея. Ару се намръщи. Може би не се беше прицелила добре, защото тичаше... но ваджра досега не беше пропускал, когато го хвърли. Оръжието мълния отскочи обратно към нея, превърна се в гривна и се уви около китката ѝ.Мини спря внезапно пред входа на секцията за замразена пица и магии. Едно стадо колички за пазаруване, сгушени плътно една до друга от страх, ѝ препречваше пътя.– Ето я! – каза Мини.В края на пътеката, между рафтовете, Ару зърна другото момиче Пандава. Крадлата. Тя се беше превърнала в син вълк и носеше голям лък и стрела между зъбите си, докато бягаше.– Ей! Спри на място! – извика Мини.Само че нямаше как да я догонят. Количките за пазаруване пред тях съскаха и се поклащаха напред-назад като разгневени котки. А зад тях зомбито се приближаваше все по-близо с кълчещата походка.– Можеш ли да ни направиш невидими? – попита Ару. – Може би ще успеем да се изплъзнем покрай него?Едно от новите неща, които Мини беше научила по време на обучението си като Пандава, беше да използва жезъла, за да създаде щит на невидимост. Само че още не беше съвсем овладяла изкуството. Мини замахна с жезъла си, образувайки арка във въздуха, като така създаде силово поле около тях двете – обаче то веднага премигна и изчезна. От другата страна на ядосаните колички крадлата Пандава се измъкна, преди Ару да успее да я хване.Зад тях внезапно се чу тихо изръмжаване. Ару се обърна бавно, опитвайки се мислено да накара ваджра отново да се превърне в мълния. За първи път успя хубавичко да огледа зомбито. Беше високо и носеше бяла манта, разгърдена така, че се виждаше, че под мантата няма нищо друго, а точно над сърцето му имаше странен блед белег. Не като рана, а като центъра на паяжина, която изглеждаше като скреж, пълзящ по кожата. А после забеляза нещо още по-зловещо. Копчетата на мантата бяха емайлирани пръчици във формата на зъби. По левия ревер бяха избродирани думите:ДОКТОР ЪРНСТ УОРЪН, СТОМАТОЛОГОТВОРЕТЕ ШИРОКО УСТАТА!– Зомбито е зъболекар? – каза Ару.– Леля ми е зъболекарка – отвърна Мини. – Казва, че професията носела много болка.– Така си е.Явно сериозно обидено, зомбито нададе гърлен вик и се хвърли към тях.Прекараните седмици на обучение веднага си казаха думата. Само след миг двете момичета застанаха гръб срещу гръб, готови да използват оръжията си. Зомбито изрева и вдигна ръце. Мини захвърли жезъла към глезените му и го събори. Ару усука ваджра в ръцете си, докато той се превърна във въже. После го хвърли към зомбито, като върза ръцете и краката му.Мини се усмихна широко към Ару, но след секунда усмивката ѝ угасна.– Не се паникьосвай – каза Ару. – Две срещу един свърши работа!– Да, ама как ще бъде „две срещу двайсет“?Ару проследи погледа на Мини. Паника прониза сърцето ѝ, докато пред очите ѝ двайсет зомбита запристъпваха иззад изпотрошените витрини. Всички имаха безизразни лица и разкъсани ризи, през които се виждаха същите рани като от скреж точно над сърцата. Зомбито от сергията със сладкиши се освободи от въжето мълния само след миг и ваджра се метна обратно в ръцете на Ару. До нея Мини хвърли още едно силово поле, но то премигна и изгасна със съскане.– Оръжията ни не работят – каза Мини.Ару не искаше да го признае, но Мини беше права. Това трябваше да е невъзможно. Небесните оръжия обикновено преодоляваха всичко, освен... е, освен други небесни оръжия.Точно в този момент над тях премина сянка. И двете момичета погледнаха нагоре точно навреме, за да видят Бу, който се носеше към тях. В ноктите си стискаше малко сиво шишенце.– Това са моите Пандави! – изписка той на зомбитата.Гълъбът се спусна точно пред момичетата и разби шишенцето в земята. Наоколо се издигнаха облаци дим, замъглявайки видимостта пред зомбитата. Пляскайки бързо с криле, Бу направи обратен завой и каза:– Няма време за губене, момичета. Тръгвайте да хванете сестра си.Ама че сестра, помисли си Ару. Та нали точно другата Пандава – която и да беше тя – ги беше забъркала в тази каша.– Ами ти? – притеснено попита Мини.– Аз съм гълъб със способности за масово досаждане. – Бу изду гърди. – Не ме мислете. Просто я намерете!Ару и Мини се обърнаха към тълпата ядосани колички. Количката, която беше най-близо до тях, изскърца с металната си решетка като със зъби, а после се вдигна на задни колела. Ару размаха ваджра, все още във формата на въже, над главата си и го хвърли като ласо към количката. Тя се опъна ядосано, но мълнията държеше здраво. Ару се покачи в количката и дръпна Мини след себе си.– Дий! – извика Ару, използвайки ваджра като юзда.Пазарската количка изпръхтя, вдигна се на задни колела и се втурна през останалите от стадото и по коридора между витрините със замразени храни. Без да слиза от количката, Мини се наведе и започна да събаря стотици кашони на пода, за да спре зомбитата, които ги преследваха.– Ще плащам от джобните си години наред, за да покрия щетите – извика тя.Ару дръпна юздите надясно, като насочи количката към последното място, където бяха видели момичето Пандава. В края на коридора една пътека от утъпкана почва водеше към спортно игрище, където тя знаеше, че някои от учениците тренират. Ару и Мини никога не бяха срещали другите деца, които – заради произходи си – имаха право да учат в Другия свят. Ару обичаше да си мисли, че двете с Мини ги държат отделени от тях, защото – като Пандави – на тях им бяха нужни специални уроци. Мини обаче подозираше, че истинската причина е, защото им бяха нужни уроци, за да наваксат – като повтарачи на класа.Когато стигнаха до игрището, Ару забеляза две момичета, които се бореха кое да използва златен лък и стрела. Едното от тях беше сестрата Пандава, която бяха виждали и преди – онази, която умееше да мени формата си. Тя имаше кафява като кестен кожа, със златни кичури в косата. Освен това беше абсурдно висока и макар да имаше дълги крайници, те не бяха кльощави като на Ару, ами дебели и яки – и покрити с метални гривни.А другото момиче? Ару имаше чувството, че са ѝ изкарали въздуха – като след удар в корема.– Как е възможно това? – прошепна Мини.", "date": "2019.07.30", "title": "Излезе дългоочакваното продължение на 'Ару Шах и краят на Времето'"}
{"url": "https://offnews.bg/politika/kraj-na-dramata-za-f-16-dogovorite-sa-obnarodvani-defitcitat-na-darz-708254.html", "text": "Договорите за покупката на 8 изтребителя F-16 Block 70 от България са обнародвани. С публикацията в  от днес се слага край на разгорещените дебати у нас \"за\" и \"против\" американските самолети и на цялата процедура - от подбора на офертата през сключването на договора до ратификацията на парламента, наложеното вето от президента ген. Румен Радев и отхвърлянето му от Народното събрание.За да бъдат платени самолетите за Военно-въздушните ни сили и оборудването за тях срещу 2.2 милиарда лева, България взема нов заем, а за целта бе изменен Законът за бюджета от Министерския съвет с потвърждението на парламента. Днес актуализираният закон също бе обнародван.Скоростно България трябва да преведе парите - до началото на септември, въпреки че първите 4 самолета ще пристигнат през 2023 г., а останалите - година по-късно.", "date": "2019.07.30", "title": "Край на драмата за F-16: Договорите са обнародвани, дефицитът на държавата - увеличен"}
{"url": "https://offnews.bg/medii/bobi-lazarov-e-noviat-emo-cholakov-v-prognozata-na-vremeto-708269.html", "text": "Репортерът на bTV Новините Борислав Лазаров поема ново предизвикателство и от 31 юли ще води прогнозата за времето, съобщи телевизията.Той се присъединява към Станислава Цалова и Натали Трифонова в екипа на синоптиците на bTV, който остана изцяло дамски след напускането на Емо Чолаков.„В bTV се стремим водещите в нюзрума да бъдат журналисти със сериозен опит зад гърба си и с изявени репортерски качества. Като част от екипа на новините и актуалните предавания на телевизията в продължение на дълги години, Боби Лазаров е именно такъв журналист. Вярвам, че с неговите широки познания, умения и позитивен стил в представянето на новини и с естествения му интерес към науката, метеорологичните прогнози ще достигат до зрителите по най-любопитния и близък до тях начин”, коментира Венелин Петков, директор \"Новини, актуални предавания и спорт\" в bTV Media Group.„Обичам работата си в bTV, защото през всичките тези години винаги съм имал свободата и най-модерните изразни средства, за да развивам темите, които са интересни и полезни за зрителите. Да бъда водещ на прогнозата за времето е възможност да направя следваща, естествена стъпка, тясно свързана с моите лични и професионални интереси“, казва Боби Лазаров.", "date": "2019.07.30", "title": "Боби Лазаров е новият Емо Чолаков в прогнозата на времето"}
{"url": "https://offnews.bg/temida/ochakva-se-nachaloto-na-protcesa-sreshtu-mitio-ochite-708248.html", "text": "Ще тръгне ли делото срещу Митьо Очите в Специализирания наказателен съд? Това ще стане ясно днес, след като в началото на месеца магистратите го върнаха в специализираната прокуратура заради допуснати многобройни процесуални пропуски и несъответствия между обвинителния акт и заповедта за екстрадиране от Турция. Заради тях адвокатите поискаха прекратяване на делото. Оказа се, че и един от обвиняемите е изчезнал.Димитър Желязков - Митьо Очите и още 12 души, , са обвинени за ръководене на организирана престъпна група за изнудване, принуда, палежи и разпространение на наркотици.Ако бъде признат за виновен, несебърският бос е заплашен от 15 години затвор, глоба от 5 до 10 хиляди лева и конфискация на половината от имуществото му.Проверка през месец май в спалните помещения на болницата към затвора в София, където са настанени Митьо Очите и Миню Стайков, показа, че вътре са внесени забранени вещи, които бяха иззети: например 59 CD, карта за цифрова телевизия, разтегателен колан, iPhone, безалкохолни напитки, шоколади, вафли, колбаси, плодове, хранителни добавки.", "date": "2019.07.30", "title": "Очаква се началото на процеса срещу Митьо Очите"}
{"url": "https://offnews.bg/futbol/ludogoretc-e-otpravil-oferta-kam-vratar-na-sandarland-708247.html", "text": "Българският шампион Лудогорец е отправил оферта за вратаря на Съндърланд Джон Маклафлин, твърди местното издание sunderlandecho.com, цитирано от \"Тема Спорт\". 31-годишният шотландец има договор за още една година с клуба, който иска да го задържи.В края на май Съндърланд загуби плейофа за влизане в Чемпиъншип от Чарлтън и сега ще гони директна промоция за второто ниво на английския футбол. Именно затова искат да разчитат и на Маклафлин.Според информациите Лудогорец се бори за стража с турския Трабзонспор и азербайджанския Карабах.Маклафлин е играл също така за Брадфорд и Бъртън, а в родната Шотландия е носил екипа на Хартс. Има един мач за националния отбор на Шотландия.Шампионите разполагат с трима вратари в момента - Пламен Илиев, Ренен и Хорхе Броун.Последният обаче отдавна е отписан и не попада в групата, като всички се надяват скоро да бъде продаден. Ренан също преподписа, но може да бъде продаден.Заговори се за интерес към бразилеца от страна на португалския гранд Бенфика.", "date": "2019.07.30", "title": "Лудогорец е отправил оферта към вратар на Съндърланд"}
{"url": "https://offnews.bg/112/zadarzhan-skochi-ot-prozoretc-na-rajonnoto-v-plovdiv-i-pochina-708264.html", "text": "Арестант почина, след като скочи от прозорец на полицейско управление в Пловдив, съобщиха от полицията. Мъжът е бил задържан на 29 юли. Полицаи спрели за проверка група от трима души. При вида на униформените единият от тях - 30-годишен, криминално проявен за грабежи и наркотици, изхвърлил найлонови пликчета със суха зелена тревиста маса и бяло прахообразно вещество. След извършения на място оглед, тримата са отведени в ареста. По първоначални данни, късно вечерта 30-годишният арестант е поискал да ползва санитарно помещение. Бил е придружен от полицейски служител, но възползвайки се от притворената врата, скочил през прозореца от третия етаж. Незабавно е пристигнал екип на спешна помощ, мъжът е транспортиран в болница, където по-късно е починал от нараняванията си. По случая е образувано досъдебно производство, уведомена е прокуратурата. Със заповед на министър Младен Маринов започва проверка, която ще изяснява всички факти и обстоятелства по случая. Проверката е възложена на Дирекция „Инспекторат“-МВР Пловдив. ", "date": "2019.07.30", "title": "Задържан скочи от прозорец на районното в Пловдив и почина"}
{"url": "https://offnews.bg/sviat/nova-hakerska-ataka-iztekoha-danni-za-106-mln-dushi-v-sasht-i-kanada-708246.html", "text": "След хакерска атака изтекоха личните данни на 106 милиона граждани - 100 млн. от САЩ и 6 млн. от Канада, предаде БНТ.Данните са откраднати от американската банка Capital One, уточнява британският The Telegraph.Засегнатите ѝ клиенти са хора, подали заявления за получаване на кредитни карти в периода 2005 - началото на 2019 г.За атаката, извършена на 19 юли, е задържана 33-годишна жена, предаде БНР. Тя е задържана и срещу нея са повдигнати обвинения.Изтекли са: имена, адреси, телефонни номера, имейл адреси, дати на раждане, информация за получаваните от клиентите доходи. Няма теч на данни за номерата на кредитните им карти.Компрометирани са 140 хил. номера на социални осигуровки и около 80 хил. свързани с тях номера на банкови сметки.В Канада са изтекли и данни от застрахователни полици.Capital One Financial Corp. е седмата най-голяма търговска банка в САЩ с активи за 373.6 милиарда долара към 30 юни 2019 г.", "date": "2019.07.30", "title": "Нова хакерска атака: Изтекоха данни за 106 млн. души в САЩ и Канада"}
{"url": "https://offnews.bg/zdrave/priet-e-tretiat-vipusk-na-badeshtite-voenni-lekari-708261.html", "text": "15 младежи, показали най-високи резултати на приемните изпити, бяха приети да се обучават по специалността „Военен лекар”. Това е третият випуск, резултат от сътрудничеството между Военномедицинска академия, Висше военноморско училище „Н. Й. Вапцаров“ и Медицински университет „Проф. д-р Параскев Стоянов“- Варна.По време на приема през тази година бе увеличен броят на кандидатите, както и балът на приетите, съобщават от медицинския университет във Варна.Студентите посещават курсовете без такси за обучение и в двата университета, тъй като разходите се поемат от Министерство на отбраната. Имат гарантирана реализация след завършване с договор за работа като военен лекар за 10 години.В края на шестгодишното обучение получават дипломи за магистър по медицина от МУ Варна и бакалавър по специалност „Организация и управление на военни формирования на тактическо ниво” от ВВМУ „Никола Й. Вапцаров”.Освен обучението по медицина в МУ Варна, във Военноморското училище курсантите ще усвоят управление на катер и яхта, водолазни умения, както и оцеляване в разнообразни условия. Студентите ще имат възможност да управляват виртуални кораби на най-модерните симулатори в Европа.В последните 3 години от обучението акцент е военномедицинската подготовка, а фокусът е върху организация на медицинското обслужване, превантивна военна медицина; военномедицинско снабдяване; военномедицинско управление; военномедицинска експертиза; военна хирургия; военна токсикология и други.След завършване младите военни лекари ще имат възможност да специализират във ВМА, а техни учители ще бъдат доценти и професори на световно ниво.Сред приоритетните за военните лекари специалности са хирургия; ортопедия и травматология; анестезиология и интензивно лечение; психиатрия; пластична хирургия и изгаряния; вирусология; спешна медицина; инфекциознни заболявания; епидемиология.", "date": "2019.07.30", "title": "Приет е третият випуск на бъдещите военни лекари"}
{"url": "https://offnews.bg/ikonomika/damian-iliev-babh-zdravo-varene-ubiva-virusa-na-chumata-708271.html", "text": "Основната опасност за разпространение на Африканската чума по свинете в задните дворове на къщите. Домашните прасета се пускат по улицата, до бунищата, където ходят дивите прасета и заразата се предава. Това заяви изпълнителният директор на Българската агенция за безопасност на храните Дамян Илиев пред БНТ.Днес започва избиването на прасетата във Видинско, където преди два дни бе открито ново огнище на заразата. Съвсем близо до мястото, където е регистриран вирусът, има индустриална ферма с 4000 прасета и според Илиев рискът за тях е много висок. Според шефа на БАБХ основните усилия в момента са именно заразата да не стигне до големите свинеферми.Директорът на БАБХ обясни, че поставянето във фризери на месото на вече заразени животни не е решение, тъй като вирусът е много устойчив и може да издържи около година при замразяване.Той съобщи, че инкубационния период за вируса на африканска чума по свинете е от 1 седмица до 10 дни, през който заразените животни не проявяват симптоми.", "date": "2019.07.30", "title": "Дамян Илиев, БАБХ: Здраво варене убива вируса на чумата"}
{"url": "https://offnews.bg/ikonomika/zaplahata-ot-brekzit-bez-sporazumenie-s-es-srina-paunda-708287.html", "text": "Паундът се насочи към най-голямата загуба на стойността си през последните три години в контекста на задълбочаващите се опасения, че Великобритания ще напусне Европейския съюз без споразумение, предаде \"Блумбърг\". Така валутните пазари реагираха на настояването на кабинета на Борис Джонсън страната да е готова за подобен Брекзит.Британската лира падна до двугодишно дъно от 1.2120 за долар във вторник, преди да дойде известно възстановяване.Валутата поевтиня и спрямо еврото до 1.0881 за 1 евро.Под управлението на новия премиер Борис Джонсън правителството втвърди позицията си за излизане без сделка, което вече е много реална перспектива.Преди референдума от 2016 г., който предопредели излизането на Великобритания от ЕС, паундът се разменяше за около $1.50.", "date": "2019.07.30", "title": "Заплахата от Брекзит без споразумение с ЕС срина паунда"}
{"url": "https://offnews.bg/kultura/stolichna-biblioteka-izliza-v-parkovete-na-sofia-708285.html", "text": "И през това лято Столична библиотека за пети пореден път ще \"отвори\" летните читални в парковете на София, съобщават от институцията.Събитията са част от инициативата \"Зелени пътеки към библиотеката\" - кампания за насърчаване на четенето и привличане на нова читателска публика. Тази година ще има читални и парковете в \"Дружба 1\", \"Младост 3\" и Градската градина. От началото на кампанията са раздадени над 4 хиляди безплатни читателски карти, а посетителите са били над 8 хиляди, се посочва в информацията.Любителите на книгата ще могат да се възползват от възможностите на мобилната библиотека - Библиобус, която разполага с над 1500 тома от най-новите книги художествена, научно-популярна и детска литература от съвременни и класически български и чуждестранни автори.Продължава вече традиционната инициатива за \"споделени \" книги. Посетителите ще могат да вземат интересна нова или да оставят вече прочетена книга на специално поставените места в парка.В летните библиотеки ще се включат поетите Георги Гаврилов, Мирела Иванова, Петър Чухов, Иван Христов, Иван Ланджев, Илиана Илиева, Кристин Димитрова, Иван С. Вълев, Виолета Кунева, Теодора Тотева, Лъчезар Лозанов, Марин Бодаков и Бойко Ламбовски, и музикантите Карел Маринович.За децата също има предвидени забавления - музика, куклен театър, съобщават организаторите.Всички желаещи ще могат да получат безплатна едногодишна читателска карта.", "date": "2019.07.30", "title": "Столична библиотека излиза в парковете на София"}
{"url": "https://offnews.bg/izvan-terena/krastiha-telentce-na-de-rosi-708244.html", "text": "Ентусиазиран фен на Бока Хуниорс кръсти новородено теленце на новото попълнение на любимия си тим Даниеле де Роси.Фермерът Ектор Ейхарибиде вече няма търпение да види Де Роси в игра с екипа на Бока. Италианският ветеран подписа с аржентинския гранд, след като напусна Рома.Де Роси прекара 18 години на “Олимпико”, като изигра 616 мача за “вълците”, в които отбеляза 43 гола. Той обаче не получи предложение за нов договор и стана свободен агент.", "date": "2019.07.30", "title": "Кръстиха теленце на Де Роси"}
{"url": "https://offnews.bg/tenis/grigor-dimitrov-e-gotov-za-restart-v-meksiko-708286.html", "text": "Най-добрият ни тенисист Григор Димитров вярва, че може да рестартира сезона си с успех в мексиканския курорт Лос Кабос, където тази нощ ще започне участието си в местния турнир от сериите ATP 250.Българинът ще се изправи срещу Стийв Джонсън, а статута му на бивш шампион от финалите на ATP и носител на осем титли от тура логично предизвикват сериозен интерес към него.\"Развълнувам съм, защото очевидно досега нямам най-добрата година. Но запазвам своята положителна настройка всяка седмица, в която се състезавам. Така че защо да не започна от тук един по-добър сезон?Подкрепата, която получавам с години в Мексико, ми помогна да играя по-добре и да се наслаждавам повече. През сезона пътуваме и играем около 30 седмици, доста натоварено е, така че винаги е приятно, когато можеш да дадеш нещо на феновете си и засега това е прекрасно.С Джонсън се познаваме от доста време, а когато прекарвам време в Калифорния тренираме много. Виждаме се почти всяка седмица в тура, с доста от играчите сме играли много пъти, тъй като съм част от тура вече 10 години, така че ми се налага да повтарям мачовете с доста от момчетата.За първи път съм в Лос Кабос, за да играя тенис, така че се радвам, че имах няколко свободни часа, за да се установя и да почина, да се насладя на гледката.Организаторите са свършили невероятна работа около самия турнир. В някакъв смисъл дори не изглежда като турнир, което е много приятно\", коментира пред сайта на турнира Димитров.", "date": "2019.07.30", "title": "Григор Димитров е готов за рестарт в Мексико"}
{"url": "https://offnews.bg/sviat/nato-i-afganistanskata-armia-sa-ubili-poveche-tcivilni-ot-talibanite-p-708289.html", "text": "Нов доклад на ООН показва, че през първата половина на 2019 година силите на НАТО и подкрепяната от нея афганистанска армия са убили повече цивилни в конфликта отколкото талибаните са, предава \"Дойче веле\".От началото на годината 1366 цивилни в Афганистан са били убити при военни действия, като 717 са загинали в следствие на НАТО-вски и съюзнически удари. ООН е призовало НАТО и афганистанската армия незабавно \"да намалят ужасяващите щети, които нанасят\" на хората. Талибаните, \"Ислямска държава\" и други милиции общо са убили 531 души. 2446 други са били ранени.Въпреки че общият брой загинали е с 30% по-малко от предходната година, ООН определя случващото се като \"шокиращо и неприемливо\".Разкритието идва насред призиви от САЩ да се намали съюзническото присъствие в азиатската страна и да се сложи край на 18-годишната война. В нея НАТО и правителствените сили често са обвинявани, че убиват значителна бройка цивилни.Войната в Афганистан започна през 2001 г., след като талибаните отказаха да предадат лидера на Ал-Кайда Осама бин Ладен на САЩ. Дори след като той беше заловен, Белият дом задържа своето военно присъствие в страната, за да подкрепи про-западното правителство. От години насам обаче талибаните нито могат да бъдат победени военно, нито са съгласни на мирни преговори, докато НАТО не се изтегли напълно от държавата.", "date": "2019.07.30", "title": "НАТО и афганистанската армия са убили повече цивилни от талибаните през 2019"}
{"url": "https://offnews.bg/tenis/gej-dvojka-tenisistki-se-okazaha-sapernichki-na-korta-708310.html", "text": "Жестока шега си направи съдбата с хомосексуалните тенисистки Алисон Ван Ейтванк и Греет Минен от Белгия, които са двойка в живота.Жребият на турнира в Карлсруе, Германия, ги противопостави една срещу друга още в първи кръг. Това беше първа среща помежду им като съпернички в кариерата и победата грабна Ван Ейтванк с 6:4, 1:6, 6:1.Във втори кръг тя ще се противопостави на румънката Лора-Йоанна Паар.Традиционният поздрав между спечелилата и загубилата тенисистка край мрежата получи нов прочит в лицето на двете белгийки.Те първо се прегърнаха дружески, а след това си размениха и целувки, което предизвика овациите на малкото публика.", "date": "2019.07.30", "title": "Гей двойка тенисистки се оказаха съпернички на корта"}
{"url": "https://offnews.bg/kultura/skorseze-de-niro-i-pachino-otkrivat-niujorkskia-kinofestival-prez-sep-708265.html", "text": "Високобюджетният мафиотски епос \"Ирландецът\" на режисьора Мартин Скорсезе ще бъде представен премиерно наоткриването на Нюйоркския кинофестивал през септември, предаде Асошиейтед прес.Прожекцията на филма, който събира на екрана големите звезди на Холивуд Робърт де Ниро и Ал Пачино, ще се състои на 27септември в центъра \"Линкълн\", предаде БТА.Почитателите на Де Ниро ще могат да го гледат като профсъюзния лидер Франк \"Ирландеца\" Шийран, свързан с мафиотската фамилия Буфалино. На Пачино е поверена ролята на профсъюзния лидер Джими Хофа. В образа на Ръсел Буфалино зрителите ще видят Джо Пеши.Актьорският състав на продукцията на стрийминг платформата Нетфликс включва още Харви Кайтел, Ана Пакуин, Боби Канавале, Рей Романо. Филмът \"Ирландецът\", базиран върху книгата \"Чух, че боядисваш къщи\" на Чарлз Бранд, отбелязва четвъртата съвместна поява на екран на Робърт де Ниро и Ал Пачино, както и деветото сътрудничество между Де Ниро и 76-годишния Мартин Скорсезе. Пачино работи за първи път със Скорсезе.\"Огромна чест е, че \"Ирландецът\" беше избран да открие Нюйоркския кинофестивал\", се посочва в направеното от Мартин Скорсезе изявление.Все още не е известна датата, на която стрийминг платформата Нетфликс ще пусне продукцията в селектирани киносалони.Петдесет и седмото издание на Нюйоркския филмов фестивал ще продължи от 27 септември до 13 октомври", "date": "2019.07.30", "title": "Скорсезе, Де Ниро и Пачино откриват Нюйоркския кинофестивал през септември"}
{"url": "https://offnews.bg/futbol/bajern-sreshtu-totnam-na-finala-na-audi-cup-708312.html", "text": "Домакинът Байерн Мюнхен ще спори с финалиста от последното издание на Шампионската лига Тотнъм за трофея на престижния приятелски турнир Audi Cup.Баварците не показаха милост срещу дебютанта в надпреварата Фенербахче, като постигнаха разгромна победа с 6:1 за радост на феновете си на \"Алианц Арена\". В другия мач Тотнъм излъга Реал Мадрид с 1:0.Финалът е в сряда от 21,30 часа, а от 19 е мачът за третото място.Ренато Санчес даде тон за баварската радост, като откри срещу \"фенерите\" в 22-ата минута. Леон Горецка удвои в 28-ата, Томас Мюлер реализира трети гол в 31-ата. Коман (40), Мюлер (44 - дузпа и 59) покачиха до 6:0 преди новото попълнение на Фенербахче Макс Крузе да вкара почетно в 63-ата.Победата на Тотнъм над Реал Мадрид донесе капитанът Хари Кейн в средата на първото полувреме, след като се възползва от грешка на Марсело.Така Реал Мадрид отново остана без успех в редовното време на двубоите от предсезонната подготовка.Тимът на Зинедин Зидан взе участие в \"Интернешънъл Чемпиънс Къп\", където отстъпи с 1:3 на Байерн Мюнхен и бе унижен от градския си съперник Атлетико с 3:7. Между тези мачове Реал победи Арсенал с 3:2 след дузпи.", "date": "2019.07.30", "title": "Байерн срещу Тотнъм на финала на Audi Cup"}
{"url": "https://offnews.bg/volejbol/lavitcite-patuvat-za-olimpijskata-kvalifikatcia-v-sasht-708311.html", "text": "Женският национален отбор по волейбол на България, който е воден от селекционера Иван Петков, заминава на 31 юли (сряда), рано сутринта за участие в олимпийската квалификация в Шревенпорт (САЩ).Националките тръгват в 06:30 ч. от летище София с полет за Дюселдорф, като по пътя си ще имат общо три полета до крайната дестинация. Турнирът в Шревънпорт е от 2 до 4 август (петък – неделя). Съперници на България са домакините от САЩ , Аржентина и Казахстан.Само първенецът печели квота за Игрите в Токио 2020. Вторият от класирането получава възможност за континентална квалификация в началото на следващата година.12 състезателки ще представят България на олимпийската квалификация, а ето и групата на Иван Петков: Разпределителки:Лора КитиповаПетя Баракова Крайни нападатели:Елица ВасилеваМария КаракашеваГергана ДимитроваЕлена БечеваМирослава Паскова Централни блокировачи:Нася ДимитроваМира ТодороваМария Кривошийска Либера:Жана ТодороваКристиана Петрова", "date": "2019.07.30", "title": "\"Лъвиците\" пътуват за олимпийската квалификация в САЩ"}
{"url": "https://offnews.bg/medii/emil-koshlukov-uvolni-uliana-pramova-shefa-na-novinite-v-bnt-708309.html", "text": "Генералният директор на БНТ Емил Кошлуков днес е сменил шефа на дирекция \"Информация\" Уляна Пръмова. Тя е получила заповедта в деня, в който се е върнала от отпуск, съобщава Клуб Z.Новият шеф на дирекция \"Информация\" ще е Мариела Драголова - досегашен изпълнителен продуцент на предаването \"Още от деня\".Заедно с Пръмова са сменени и програмният директор на БНТ Надя Костова, и шефът на дирекция „БНТ Свят и региони” Геновева Момчева. От 4 декември 2017 г. Надя Костова отговаряше за програмното развитие на БНТ1, БНТ2, БНТ HD и БНТ Свят.Преди три седмици Съветът за електронни медии избра  - трима от петимата членове на медийния регулатор дадоха гласа си за неговата кандидатура.", "date": "2019.07.30", "title": "Емил Кошлуков уволни Уляна Пръмова - шефа на новините в БНТ"}
{"url": "https://offnews.bg/kultura/spechelete-bileti-za-turneto-na-the-bingo-project-v-stranata-s-igrata-707956.html", "text": ", който в момента провежда своето лятно турне в страната, като засега ще посети Варна, Добрич, Русе и Велико Търново.OFFNews предлага на 4 от своите читатели да спечелят по два билета всеки за спектакъл от програмата в избран от тях град. Просто отговорете на въпроса по-долу.Колко града включва лятното турне на The Bingo Project?А) 10Б) 4В) 2Г) 6Дайте своя отговор като коментар под Фейсбук публикацията или в сайта на OFFNews. Имате време до 20:00 часа във вторник, 30.07.Билети за представлението може да намерите на всички каси на EasyPay, .Действието в The Bingo Project се развива в неопределено бъдеще, в антиутопична действителност, диктувана от бюрокрацията и корупцията и пострадала от глобалното затопляне. Героите се намират в Швейцария, която се е превърнала в островна държава и оцеляването им зависи от спечелването на проекти, които биват финансирани от бюрократичните кръгове.Действието се завихря около проекта, който поставя героите в комични и неочаквани ситуации, като сватба, погребение и телевизионно предаване, одухотворени от многонаграждавания балет „Арабеск“. Сюжетът се диктува от Чиновника, в чиято кожа влиза актьорът Ники Станоев. Представлението се разиграва на фона на малкия, но мощен оркестър Bingo Symphony Orchestra, който е специално сформиран за представлението и представя интерпретации на класики от Стравински, Шостакович, Прокофиев, Барток, Чайковски и пр., латино и брейк през призмата на джаза и рока.Музиката отговаря на изискванията на ситуацията във всеки един момент. Лебедово езеро и Лешникотрошачката преминават в латино ритми и брейк танци от Electric Force Crew. Хореографията на спектакъла е взаимодействие между музика, актьорско майсторство и модерни танцови техники, които впечатляват със своята визуална приемственост.Историята дори събужда Дявола от балета на Стравински и го провокира да се включи в реалното действие. Той се явява носител на устрема, на желанието на хората да разрушат статуквото. Без да издаваме много, само ще споменем, че накрая Дяволът бива освободен. Танцовото шоу предлага модерен и забавен прочит на вечно променящите се бюрократични проблеми чрез микса от изкуства и подредения хаос на сцената. Героите успяват да създадат стилен и хуманистичен образ и да докажат, че въпреки обстоятелствата, хората си остават хора и музиката и любовта дават смисъл на живота.Можете да го гледате на 3 август във Варна, на 4 август в Добрич, на 5 август в Русе и на 6 август във Велико Търново.", "date": "2019.07.30", "title": "Спечелете билети за турнето на The Bingo Project в страната с играта на OFFNews"}
{"url": "https://offnews.bg/kultura/kejti-peri-osadena-za-plagiatstvo-video-708263.html", "text": "Певицата Кейти Пери е нарушила авторските права при написването на песента „Dark Horse“, която излезе през 2013 г.Това решиха съдебните заседатели на федералния съд в Лос Анджелис, щат Калифорния, предаде БГНЕС. Те са отсъдили единодушно, че певицата при създаването на своя хит умишлено или неумишлено е използвала музика от песента„Joyful Noise“ на американския рапър Маркус Грей. Той е записал парчето през 2008 г. заедно с друг изпълнител в жанра хип-хоп Lecrae.Освен Пери за виновни са признати нейните продуценти и съавтори Лукас Готвалд, Карл Сендберг, Хенри Уолтър и Сара Хъдсън, рапърът Juicy J, който изпълнява един от куплетите на песента „Dark Horse“, а също така компанията „Кепитъл рекърдс“.Тепърва предстои съдът да реши каква ще бъде мярката за нарушаването на авторските права.Маркус Грей заведе делото срещу Кейти Пери през 2014 г. Той обвини певицата, че е откраднала част от мелодията и ритъма от композицията му.Сравнете двете композиции:  ", "date": "2019.07.30", "title": "Кейти Пери осъдена за плагиатство (видео)"}
{"url": "https://offnews.bg/lajfstajl/biren-chaj-avstralijska-pivovarna-smesi-hmel-s-chaeni-lista-708292.html", "text": "Вече няма да има нужда да се крием от шефа, когато в жегите в средата на работния ден ни се допие бира, пише в. \"Метро\", цитиран от БТА.Австралийска пивоварна фирма пусна чай на пакетчета с вкус на пиво. Напитката не съдържа алкохол и може да се пие по всяко време, без да има опасност да ни бъде отнета шофьорската книжка.Пакетчетата съдържат реномирания хмел на пивоварната, примесени с чаени листа. Опаковка от бирения чай струва 10 долара.", "date": "2019.07.30", "title": "Бирен чай -  австралийска пивоварна смеси хмел с чаени листа"}
