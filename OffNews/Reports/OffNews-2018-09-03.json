{"url": "https://offnews.bg/sviat/ukrajna-niama-da-prodalzhi-dogovora-za-satrudnichestvo-s-rusia-687429.html", "text": "Президентът на Украйна Петро Порошенко ще уведоми Русия, че няма да продължи договора за дружба, сътрудничество и партньорство между двете страни.Той смята да го направи до 30 септември, съобщава ТАСС.Пред лидерите на парламентарните групи Порошенко каза, че в най-скоро време ще свика заседание на украинския Съвет за национална сигурност (СНС) за обсъждане на въпроса.Порошенко подчерта, че \"договорът не се анулира, защото това е сложна и дълга процедура, а прекратява действието си, защото то не се продължава\". Украинският президент добави, че това е въпрос от неговата компетенцията и не изисква гласуване в парламента. Той обаче иска все пак да чуе мнението на депутатите и то да бъде отчетено при обсъждането на въпроса в СНС. На 30 август външният министър на Украйна Павло Климкин каза, че министерството е подготвило всички необходими документи за прекратяването на договора, чийто срок изтича през април 2019 г. През октомври 2018 г. изтича срокът, в който страните са длъжни да заявят дали смятат да продължат или да прекратят действието на договора за пореден 10-годишен срок.", "date": "2018.09.03", "title": "Украйна няма да продължи договора за сътрудничество с Русия"}
{"url": "https://offnews.bg/politika/za-vmro-zapazvaneto-na-obedineni-patrioti-e-fundamentalno-vazhno-687410.html", "text": "За ВМРО запазването на коалицията „Обединени патриоти“ е фундаментално важно. Това написа във „Фейсбук“ вицепремиерът, лидер на ВМРО и съпредседател на „Обедини патриоти“(ОП) Красимир Каракачанов. Думите му са по повод днешния ултиматум за оставане във властта, който направи дургият лидер на ОП и вицепремиер Валери Симеонов. Лидерът на ВМРО каза още, че за сегашното напрежение в коалицията вина имат всички участници в нея. \"Всеки трябва да осъзнае своята, а не да изтъква чуждата\", пише той. \"Идеята на патриотизма е да обединява, а не да разделя\", добави Каракачанов. Ето какво написа Каракачанов в социалната мрежа:", "date": "2018.09.03", "title": "За ВМРО запазването на Обединени патриоти е фундаментално важно"}
{"url": "https://offnews.bg/snukar/pet-grada-domakinstvat-na-kampaniata-izberi-snukara-687406.html", "text": "Българската федерация по снукър започна втория сезон на кампанията \"Избери снукъра\", която ще се проведе в пет различни града в страната между 3 и 12 септември. Целта на проекта е да се популяризира играта като спорт и средство за превенция на рисково поведение на младите хора.Кампанията стартира в Кюстендил (3-4 септември), след което продължава в Петрич (5-6 септември), София (7-8 септември), Враца (9-10 септември) и Пловдив (11-12 септември). Във всеки един от изброените градове ще има инсталирана снукър маса на открито в центъра на града, където всеки ще може да се запише и да участва в тренировките, и демонстрациите заедно с първия лицензиран треньор в България Братислав Кръстев.Начинаещите ще получат базови умения и ще могат да практикуват спорта в местните клубове. Проектът се финансира от Министерството на спорта по национална програма за изпълнение на младежки дейности по чл.10А от Закона за хазарта.Всички участници в програмата ще имат възможност да получат един от 20-те билета за демонстративните двубои между легендите в снукъра Джон Хигинс и Марк Уилямс, които ше повторят епичния финал от Световното първенство по снукър в София и Пловдив на 20 и 21 ноември тази година.По време на \"Избери Снукъра 2\" ще бъде създаден \"Снукър на колела\", който ще позволи на младежите да надникнат в снукър клубовете по един нетрадиционен и атрактивен начин.Кампанията ще приключи с \"Уикенд на отворените врати\" в снукър клубовете, членове на българска снукър федерация. Младежите ще получат възможност безплатно да играят на масите, да участват в турнир за аматьори и да се запознаят с местните турнири и график на тренировките. Целта на дейността е трайно мотивиране и ангажиране на младежите в спортни дейности.", "date": "2018.09.03", "title": "Пет града домакинстват на кампанията 'Избери снукъра'"}
{"url": "https://offnews.bg/obshtestvo/roumingat-na-a1-e-vazstanoven-telekomat-predlaga-kompensatcii-na-klie-687400.html", "text": "Мобилните услуги в роуминг за клиенти на А1 България са вече изцяло възстановени. Затрудненията бяха причинени от технически проблеми извън мрежата на А1 България, съобщават от телекома.Клиентите започнаха да изпитват затруднения при ползването на мобилна гласова услуга и мобилен интернет в роуминг в ранния следобед на 1 септември. До вечерта на 2 септември проблемът е бил разрешен. В момента всички клиенти на А1 България, които се намират в Гърция или друга дестинация в ЕС, могат да ползват роуминг нормално.Въпреки че тези затруднения не бяха по вина на А1, заради неудобството, изпитано от клиентите, телекомът ще предостави компенсации на всички засегнати, съобщават от компанията. Всеки, който е имал затруднения с ползването на мобилни услуги в роуминг в Гърция или други части на ЕС в периода 01.09-02.09.2018 г., може да заяви компенсация в седемдневен срок чрез попълване на електронна форма на https://www.a1.bg/compensation-form-mobile, на *88 или в магазините на А1 България. Всички, подали такова заявление, ще могат да избират между 500 безплатни МB за роуминг в ЕС (валидни до 07.10.2018 включително) или 500 МB безплатен мобилен интернет в България (валидни до края на отчетния период на клиента). При активацията на избраната от отстъпка, всеки клиенти ще бъде уведомен със SMS.", "date": "2018.09.03", "title": "Роумингът на А1 е възстановен, телекомът предлага компенсации на клиентите"}
{"url": "https://offnews.bg/obshtestvo/nad-3000-pernichani-se-otkazvat-ot-parnoto-zaradi-novata-tcenova-polit-687404.html", "text": "Близо 3100 домакинства в Перник не са подновили индивидуалните си догори с \"Топлофикация\", предаде БНР.Отливът вероятно е заради новите условия, с които отпада заплащането на ползваната топлоенергия на база квадратура на жилището. Очаква се това да повиши чувствително сметките на домакинствата.През следващия отоплителен сезон абонатите с индивидуални договори ще плащат отоплението и топлата вода на 11 равни месечни вноски с 5% отстъпка и 12-та изравнителна с 50% отстъпка. Месечните вноски са различни за отделните домакинства и се изчисляват на база консумираната топлоенергия през предходните 3 години.През новия отоплителен сезон отпада и отстъпката от 13,7 %, която коректните абонати без индивидуални договори ползваха досега, припомня БНР.", "date": "2018.09.03", "title": "Над 3000 перничани се отказват от парното заради новата ценова политика"}
{"url": "https://offnews.bg/obshtestvo/prepodavateli-i-predpriemachi-ot-silitcievata-dolina-s-magistarska-pro-687408.html", "text": "Преподаватели и предприемачи от Силициевата долина идват у нас, за да предадат опита си в магистърска програма \"Предприемачество\" във Варненския свободен университет.Студентите могат да кандидатстват до 21 септември за пълна стипендия за магистърската програма. Учебното съдържание е базирано на материали от Центъра по предприемачество на Масачузетския технологичен институт в САЩ (MIT).Обучението е практически насочено към хора с изявено желание за лидерство, социално въздействие и управленски умения. Преподавателите са предприемачи с опит от сделки в САЩ и света, които са възпитаници на и към момента преподават във водещи американски университети, като Станфорд, Калифорнийски университет, Карнеги Мелън, MIT и др.Ърни Уилсън е един от топ преподавателите по социално предприемачество и мениджмънт на иновационния процес в новата дисциплина. Той казва: ”Ако нямате познания в уменията ACE-IT (адаптивност, културна компетентност, съпричастност и емпатия, интелектуално любопитство и 360-градусова представа за света\" няма да можете да привлечете екип, финансиране или клиенти)”.Джейми Уилямс, преподавател по стратегии, добавя: ”Сглобяването на правилния екип за стартиращ бизнес означава събиране на подкрепа от хора, които са различни, но също и на хора, които имате потенциал да ръководите”.Майкъл Марвин, който е един от основателите на Tech Valley в Ню Йорк казва, че той ще учи студентите в специалността: “На това колко е важно да се възлползват пълноценно от потенциала на предприемаческата екосистема, когато създават своите продукти и услуги за пазара”.Сред българите, които ще преподават в нея, се открояват имената на висши мениджъри с кариера в чужбина, завъшили в Станфорд, като Дафина Тончева (US Venture Partners), Деян Витанов (CEO and Co-Founder of Chobolabs), Момчил Кюркчиев (Co-Founder and CEO of Leanplum) и др.", "date": "2018.09.03", "title": "Преподаватели и предприемачи от Силициевата долина с магистърска програма у нас"}
{"url": "https://offnews.bg/kultura/moderni-piroefekti-i-shest-novi-sektora-za-kontcerta-na-enrike-iglesia-687401.html", "text": "Само два месеца ни делят от дългоочаквания концерт с новото шоу на Енрике Иглесиас \"All The Hits Live\", което ще видим у нас на 6 ноември в \"Арена Армеец\". Поради силния интерес шест нови сектора в залата са отворени, а билетите за тях са в продажба от днес в мрежата на Eventim. Цялата сценография на новото шоу на Иглесиас е базирана на концепцията за интимна близост с публиката – ще го видим да пее и общува отблизо с феновете върху комплекс от две сцени (сцена А и сцена B) в двата края на терена, свързани посредством коридор. Организаторите обещават огромен видео екран, модерни пироефекти, носещи многозначното название „огнен водопад“, и нов модел осветителни тела, които за първи път бяха въведени за шоуто на му в Мюнхен през март тази година. Цените на билетите са между 69 и 159 лв в мрежата на .", "date": "2018.09.03", "title": "Модерни пироефекти и шест нови сектора за концерта на Енрике Иглесиас у нас"}
{"url": "https://offnews.bg/izvan-terena/kristiano-ronaldo-stana-obekt-na-shegi-i-karikatura-687409.html", "text": "Мегазвездата на Ювентус Кристиано Роналдо все още не е открил головата си сметка за тима след 3 изиграни мача в Серия А.За сметка на това обаче синът му Кристиано младши, който играе за детския тим на торинци до 9 години, дебютира с четири гола при победата с 5:1 над Лученто.Кристиано младши вече показва афинитет към футбола и често пресъздава на терена с връстниците си техниката на португалския капитан.Предвид головите сметки на двамата, май татко Роналдо ще трябва да получи някои урок от наследника си. Въображаемата сцена вече беше пресъздадена от известния карикатурист Омар Момани за сайта goal.com.", "date": "2018.09.03", "title": "Кристиано Роналдо стана обект на шеги и карикатура"}
{"url": "https://offnews.bg/politika/siderov-vreme-e-simeonov-da-se-ottegli-ot-vlastta-zaradi-vsichki-pora-687414.html", "text": "\"Мисля, че след всички поразии, които направи Валери Симеонов в изпълнителната власт, е време да се оттегли от нея\".Това написа във Фейсбук съпредседателят на \"Обединени патриоти\" (ОП) Волен Сидеров по адрес на колегата си Симеонов. Отношенията между двамата са обтегнати от месеци, а последния повод за напрежение е изказването на вицепремира, че иска промени в ръководството на парламентарната група на ОП, чийто лидер в момента е Сидеров.\"Не може един човек с комплекси на командир на поделение да си играе с правителството, държавата, политическите сили и парламента. Цялата пресконференция на НФСБ бе подчинена на това аз да не съм председател на групата на патриотите\", коментира лидерът на \"Атака\".Според Сидеров поведението на Симеонов \"отново издава стар комплекс\". \"Крайно време е и премиерът да се произнесе категорично за изнудванията на Валери Симеонов\", добавя той.Днес премиерът събира коалиционните партньори във властта, за да обсъдят оставките на министрите на вътрешните работи Валентин Радев, на регионалното развитие Николай Нанков и на транспорта Ивайло Московски. Очаква се на срещата да бъде повдигнат и въпросът как ще работи занапред управляващата коалиция.След тридневно съвещание на ръководството на НФСБ по-рано днес вицепремиерът Валери Симеонов обяви, че засега остава във властта, но постави условия. Симеонов събра партията си, за да обсъдят дали да останат в коалицията, след като премиерът Бойко Борисов обяви, че иска оставките на Радев, Нанков и Московски, но без предварително да се е консултирал за това с коалиционните си партньори от \"Обединените патриоти\".", "date": "2018.09.03", "title": "Сидеров: Време е Симеонов да се оттегли от властта заради всички поразии"}
{"url": "https://offnews.bg/futbol/modrich-ronaldo-i-salah-se-boriat-za-nomer-1-prez-godinata-687412.html", "text": "Наградата за най-добър футболист за 2018 година, според ФИФА ще отиде в един от Кристиано Роналдо, Лука Модрич и Мохамед Салах. Церемонията ще бъде на 24 септември в столицата на Англия - Лондон.Това трио беше и в тройката на УЕФА за Играч на сезона в Шампионска лига, а призът спечели Лука Модрич. The Best FIFA е наградата, която футболната организация самостоятелно дава след раздялата с France Football.Припомняме, че португалската суперзвезда на Ювентус спечели приза предишните две години. Интересното е, че легендата на Барселона Лионел Меси не е номиниран за наградата за първи път от 12 години.ФИФА разкри имената и на тримата най-добри треньори за тази година. Сред избраните от организацията е националният селекционер на Хърватия Златко Далич, който изведе \"шахматистите\" до финал на Световното първенство в Русия, както и Дидие Дешан, който спечели световната титла с тима на Франция.Третият треньор, който ще спори за приза с двамата национални селекционери, е Зинедин Зидан. Французинът изведе Реал Мадрид до трети пореден успех в Шампионска лига, побеждавайки Ливърпул на финала с 3:1.", "date": "2018.09.03", "title": "Модрич, Роналдо и Салах се борят за номер 1 през годината"}
{"url": "https://offnews.bg/politika/karakachanov-otide-na-koalitcionen-savet-sas-sinia-kaska-687418.html", "text": "Силовият вицепремир и съпредседател на \"Обединените патриоти\" (ОП) Красимир Каракачанов отиде на днешния извънреден коалиционен съвет със синя каска на главата. Шефката на правителствената пресслужба Севдалина Арнаудова публикува във \"Фейсбук\" снимка на лидера на ВМРО в началото на срещата между управляващите. \"Така се идва на коалиционен съвет - със синя каска! Благодаря на вицепремиера Каракачанов, че ми позира!\", написа тя. На днешния извънреден коалиционен съвет се очаква да бъдат обсъдени оставките на министрите на вътрешните работи Валентин Радев, на регионалното развитие Николай Нанков и на транспорта Ивайло Московски, както и евентуалните техни заместници. До това се стигна, след като от НФСБ и ВМРО се оплакаха, че смяната на министрите не е била обсъдена предварително с тях, което противоречи на коалиционното споразумение между ГЕРБ и \"Обединените патриоти\". Единствено Сидеров обяви, че е доволен от решението на премиера за оставките. Очаква се на срещата днес да бъде повдигнат и въпросът как ще работи занапред управляващата коалиция. По-рано Волен Сидеров поиска оставката на колегата си в \"Обединени патриоти\" Валери Симеонов. До това се стигна, след като вицепремиерът обяви, че иска промени в ръководството на парламентарната група на ОП, чийто лидер в момента е Сидеров. Напрежението между двамата коалиционни партньори расте през последните месеци. ", "date": "2018.09.03", "title": "Каракачанов отиде на коалиционен съвет със синя каска"}
{"url": "https://offnews.bg/ikonomika/trejs-remontirame-patia-kraj-svoge-no-ne-znaem-zashto-defektite-sa-n-687419.html", "text": "От \"Трейс Груп Холд\" съобщиха, че ремонтират трасето, по което стана, но същевременно не разбират защо се приема, че дефектите на пътя са тяхна отговорност.От дружеството уточниха, че става въпрос за \"строително монтанжни работи на път Лот 17, Път II 16 “Мездра - Нови Искър”, участък 2 от км 22+550 до км 50+790,53 и участък 3 от км 50+790,53 до км 81+788,84\".На 28 август в \"Трейс Груп Холд\" е получено писмо от Агенция “Пътна инфраструктура”, с което \"за разлика от досега, коректно, с оглед договорните условия\" АПИ е уведомила дружеството \"за констатирани технически проблеми с посоченото трасе\".\"Готовността ни за мобилизация и извършване на необходимите строително-монтажни работи бе изразена към АПИ на следващия ден, след което координирано със съответните органи сме извършили необходимото и започнахме работа по обекта. Правим това, независимо от липсата на предоставена ни обосновка защо се приема, че наличните дефекти са наша отговорност, тоест са произтекли от процеса на строителство и асфалто-полагане, завършило през 2014 г. Такава обосновка е необходима с оглед на изясняване на договорните отношения.\" - коментираха днес от \"Трейс Груп Холд\".\"Като отговорна компания, ще предпримем необходимото не само за извършване на нужните строителни дейности, но и за защита на законно признатите интереси на компанията, включващи интересите и на нашите акционери и повече от 1500 служители.\" - твърдят още от дружеството.", "date": "2018.09.03", "title": "Трейс: Ремонтираме пътя край Своге, но не знаем защо дефектите са наша отговорност"}
{"url": "https://offnews.bg/sviat/riskat-ot-gibel-na-migranti-v-sredizemno-more-raste-obiaviha-ot-oon-687420.html", "text": "Рискът от гибел на мигранти в централната част на Средиземно море се е увеличил до едно към осемнайсет тази година, заяви днес Върховният комисариат за бежанците на ООН (ВКБООН), цитиран от ДПА.Оценката беше оповестена в момент, когато спасителните кораби на неправителствени организации се сблъскват с трудности по този ключов маршрут за миграция към Европа.\"Водещ фактор, допринасящ за увеличаването на смъртността, е намаляването на възможностите за издирване и спасяване край бреговете на Либия тази година\", казаха от ВКБООН.Два плавателни съда на либийската брегова охрана на практика са поели спасителните дейности, извършвани от осем кораба на неправителствени организации през 2017 г.Хуманитарни организации съобщават за тормоз и заплахи от страна на либийската брегова охрана, но също така са подложени на сухопътни блокади и юридически пречки в Италия.Според ВКБООН бежанците и мигрантите сега \"пътуват с препълнени и несигурни плавателни съдове за по-продължително време и на по-големи разстояния, преди да бъдат открити и спасени\".От януари над 1600 човека са загинали или изчезнали при опит да достигнат Европа по различни маршрути. От тях 1095 са загинали в централната част на Средиземно море.", "date": "2018.09.03", "title": "Рискът от гибел на мигранти в Средиземно море расте, обявиха от ООН"}
{"url": "https://offnews.bg/sviat/arzhentina-namaliava-napolovina-broia-na-ministerstvata-si-687427.html", "text": "В Аржентина ще бъдат ликвидирани около половината от министерствата заради нужда от бюджетни икономии. Това е част от мерките на президента на страната Маурисио Макри за затягане на коланите с цел да успокои пазарите и да спре срива на националната валута - песото, което изгуби повече от половината от стойността си тази година.Девет министерства ще загубят самостоятелния си статут, за да се съкратят бюджетните разходи. Това са министерствата на околната среда и устойчивото развитие, на енергетиката, на туризма, на труда, на аграрната промишленост, на здравеопазването, на културата, на науката и на технологиите. Те ще станат държавни департаменти и се вливат в други министерства. Министерството на модернизацията вече няма да има.Макри обяви тези мерки ден преди преговорите на аржентинска делегация във Вашингтон с ръководството на Международния валутен фонд (МВФ) с искане да се ускори отпускането на обещаните на страната спасителни кредити.", "date": "2018.09.03", "title": "Аржентина намалява наполовина броя на министерствата си"}
{"url": "https://offnews.bg/sviat/ogranichat-skorostta-za-dvizhenie-po-povecheto-ulitci-v-madrid-do-30-k-687424.html", "text": "В Мадрид планират да приемат ограничения за максималната скорост до 30 км/ч за повечето улици в града, за да се гарантира сигурността на участниците в движението по пътищата.Идеята е на градския съвет на испанската столица. Оттам планират да приемат промените през септември.Според информация на вестник \"Ел паис\" мерките ще засегнат 10 053 улици на Мадрид, което е почти 80% от всички улици в града. По много от улиците с две или повече ленти за движение в една посока все пак ще се запази ограничението на скоростта от 50 км/ч.Също така до 20 км/ч ще бъде ограничена максималната скорост по улиците, където тротоарът е разположен на едно ниво с пътя. Градските власти отбелязват, че тези норми са призвани \"да понижат броя на произшествията по пътищата и да успокоят трафика, за да се гарантира сигурността на пешеходците и велосипедистите, а също така на хората с ограничени възможности, живеещи в съседните райони\".Авторите на инициативата се позовават на данни на Световната здравна организация (СЗО), според които при скорост от 50 км/ч рискът от смърт при катастрофа е близо осем пъти по-висок, отколкото при скорост от 30 км/ч. Така при сблъсък на автомобил с пешеходец със скорост от 64 км/ч около 85 процента от пострадалите загиват, до 48 км/ч - около 45 процента, а при сблъсък със скорост 30 км/ч случаите с фатален край са само 5 процента.По данни на СЗО в целия свят в резултат на катастрофи всяка година загиват около 1,25 милиона души, а травми получават от 20 до 50 милиона души. Най-слабо защитените участници на уличното движение са мотористите, пешеходците и велосипедистите.", "date": "2018.09.03", "title": "Ограничат скоростта за движение по повечето улици в Мадрид до 30 км/ч"}
{"url": "https://offnews.bg/politika/prezidentat-ostavkite-ne-sa-reshenie-novi-izbori-ne-sa-alternativa-687413.html", "text": "Оставките вече не са решение, а бягство от реална отговорност. Проблемът в държавата не е персонален, а системен. Авторитаризмът не е бъдещето на България.Това каза държавният глава Румен Радев по време на обръщението си по повод на новия политически сезон, като така критикува решението на премиера Бойко Борисов да поиска оставките на трима министри заради катастрофата край Своге и последвалите проблеми в управляващата коалиция. Според президента нови избори не са решение на ситуацията в страната. \"Нов изборен цикъл в непосредствено бъдеще няма да отвори нова перспектива.  Отговорното поведение диктува управляващата коалиция да се фокусира върху най-острите проблеми на обществото\", обясни той. \"България се управлява повече през телевизиите, отколкото през институциите\", каза той. По думите му скалъпени интриги засенчват проблемите на обществото, каквито са несправедливостта, бедността, демографската криза и беззаконието. Той спомена и за срива на Търговския регистър, които продължи няколко седмици, както и за скандала около фалита на застрахователното дружество \"Олимпик\" оставил хиляди българи без гражданска отговорност. \"Страната се нуждае от идеи, а се дави в скандали\", добави той.Предстоят ни месеци на политическо усилие, в което всички - граждани и политици, имат своя дял. Онези, които не поемат своята част от отговорността, обременяват с нея всички останали. Ако политическата класа е неспособна да се справи с проблемите, българите ще бъдат принудени да открият нови пътища за тяхното решаванеРадев не пропусна да припомни и за поправката \"Домусчуеви\", която беше приета от парламента, но п. \"Подобни лобистки текстове ерозират остатъчното доверие в парламента\", категоричен беше той. Ето пълен текст на обръщението на държавния глава:", "date": "2018.09.03", "title": "Президентът: Оставките не са решение, нови избори не са алтернатива"}
{"url": "https://offnews.bg/112/mazh-se-samozapali-v-rusensko-selo-687425.html", "text": "62-годишен мъж се самозапали в русенското село Николово, съобщава БГНЕС.На телефон 112 е бил подаден сигнал около 08:20 тази сутрин. Тогава съседи чули викове и излезли да проверят какво става. Тогава видели, че мъжът гори и веднага се притекли на помощ. Покрили го и с юрган, за да изгасят пламъците.Екип на Спешната помощ откарал пострадалия в болница. Състоянието на мъжа е критично. Той е с 95% изгаряния по цялото тяло. Вдишал е и дим, който е увредил белите му дробове и е поставен на апаратна вентилация.", "date": "2018.09.03", "title": "Мъж се самозапали в русенско село"}
{"url": "https://offnews.bg/sviat/avtobus-se-vriaza-v-kolona-v-ispania-petima-zaginaha-687421.html", "text": "Петима души загинаха при удар на автобус в подпорна колона на мост в Северна Испания, съобщава Франс прес.От испанската спешна помощ съобщиха, че има и ранени.  Според електронното издание на в. \"Насионал\" ранените са 25 души.Инцидентът е станал около 13.30 ч. местно време на около 20 км от Хихон.Предната част на автобуса, която се е забила в колоната, се е разцепила на две. ", "date": "2018.09.03", "title": "Автобус се вряза в колона в Испания, петима загинаха"}
{"url": "https://offnews.bg/politika/koalitciata-otcelia-ministerskite-ostavki-shte-se-obsazhdat-sled-sedm-687426.html", "text": "Управляващата коалиция се запазва, а оставките на тримата министри, които предизвикаха напрежението във властта, ще бъдат обсъдени другия понеделник. Зам.-председателят на ГЕРБ Цветан Цветанов призна, че партиите в управлението имали своите различия, но за едно били единодушни - изпълнението на 4-годишната им управленска програма.Това стана ясно след продължилото почти 4 часа заседание на коалиционния съвет, който се проведе в Министерския съвет. Срещата беше свикана от премиера Бойко Борисов, за да изглади на противоречията и да бъдат обсъдени кадровите промени. На влизане за срещата съпредседателят на \"Обединените патриоти\" Волен Сидеров поиска оставката на колегата си Валери Симеонов като вицепремиер. До това се стигна, след като няколко часа по-рано Симеонов обяви, че засега остава във властта, но постави условия и едно от тях беше да има промени в ръководството на парламентарната група на ОП, чийто лидер в момента е Сидеров. На фона на нарастващото напрежение между Сидеров и Симеонов третият лидер на \"Обединените патриоти\" Красимир Каракачанов избра да отиде на срещата на управляващите със синя каска на главата, а по-късно се разбра, че това бил знак за умиротворението.  Засега изглежда, че Сидеров и Симеонов, между които прехвърчаха искри през последните дни, запазват постовете, които имаха досега във властта. На срещата при премиера управляващите трябваше да бъдат обсъдени оставките на министрите на вътрешните работи Валентин Радев, на регионалното развитие Николай Нанков и на транспорта Ивайло Московски, както и евентуалните техни заместници. Тази тема е била коментирана днес, но ще бъде обсъдени в детайли другия понеделник. Именно заради това, че все пак промените ще бъдат коментирани с \"Обединените патриоти\" управляващите смятат, че коалиционното им споразумение не е било нарушено и няма нужда да се върви към предсрочни избори. И Сидеров, и Цветанов бяха категорични, че комуникацията между коалиционните партньори не трябва да минава през медиите.След разговорите при премиера от лидерите на \"Обединените патриоти\" единствено вицепремиерът Валери Симеонов не взе думата и не направи изказване. Той отговори единствено на журналистически върпос и си тръгна преди края на пресконференцията. \"Може да имаме стари разправии, но не сме глупаците, които ще върнат ДПС във властта\", категоричен беше другият вицепремиер Красимир Каракачанов.Той призова опозицията в лицето на БСП \"да не се напрягат много\", защото утре новата парламентарна сесия ще бъде открита, а коалицията - единна.По време на разговора премиерът обещал при следващата смяна на кадри, ако има такава, да се консултира предварително с коалиционните си партньори от \"Обединените патриоти\". \"Стабилността е най-важното, за да можем да изпълним своята програма\", каза председателят на парламентарната група на ГЕРБ Цветан Цветанов. Още миналата седмица от НФСБ и ВМРО се оплакаха, че смяната на министрите не е била обсъдена предварително с тях, което противоречи на коалиционното споразумение между ГЕРБ и \"Обединените патриоти\". От партията на Симеонов дори три дни умуваха дали да не напуснат коалицията заради това, че не са знаели предварително за промените. Единствено Сидеров обяви, че е доволен от решението на премиера за оставките.", "date": "2018.09.03", "title": "Коалицията оцеля, министерските оставки ще се обсъждат след седмица"}
{"url": "https://offnews.bg/politika/dvizhenie-vazhod-iska-ostavkata-na-borisov-zaradi-zhertvite-kraj-svo-687411.html", "text": "Движение \"Възход\" поиска оставката на премиера Бойко Борисов заради \"гавра с паметта на загиналите край Своге\".В обединението \"Възход\" участват \"Единна народна партия\" на Мария Капон, \"Съюз на свободните демократи\" на Стефан Софиянски и \"Движение демократично действие\".От Движението посочват, че системата на поискани оставки от Борисов и ненадейно възникнала съвест у министрите не означава нищо. Пример за това според тях е Делян Добрев, който \"е емблематичен с болшевишкия си катарзис - лицето иска да подаде оставка, но \"дълга към партията\" го връща обратно на поста\".Движение \"Възход\" внимателно следи кадровия кадрил на кабинета, който се случва най-вече пред българските медии. Системата на поискани оставки от Борисов и ненадейно възникнала съвест у министрите е добре известна в страната. Тя не означава нищо. Още по малко се гласува и обсъжда \"лично решение\" за оставка.Да си припомним примера с Делян Добрев, който е емблематичен с болшевишкия си катарзис - лицето иска да подаде оставка, но \"дълга към партията\" го връща обратно на поста.„Смятаме поведението на премиера и коалиционните му партньори за гавра с паметта на загиналите. Безсилието и корупцията в управлението са достатъчни, за да се налага и медиен театър върху нещастието на почернени български семейства. Призоваваме министър-председателя да отговори, колко души трябва да си отидат от бедност, катастрофи и насилие, за да си отиде и той.", "date": "2018.09.03", "title": "Движение 'Възход' иска оставката на Борисов заради жертвите край Своге"}
{"url": "https://offnews.bg/analizi-i-komentari/alfa-risarch-tri-ostavki-ne-stigat-za-poveche-doverie-v-pravitelstvot-687391.html", "text": "61% одобрение за трите министерски оставки в кабинета Борисов 3, показва експресно национално представително проучване на социологическа агенция Алфа Рисърч, проведено по поръчка на БНТ.Поемането на политическа отговорност се оценява преобладаващо позитивно от гражданите, но почти 30 на сто са критичните мнения. Сред тях се открояват привържениците на двата основни политически опонента - ГЕРБ и БСП. Първите са сдържани в оценките си, заради лоялността към своите министри, вторите - заради базисното си недоверие към цялото правителство.По-сериозният проблем, който проучването очертава, е недостатъчността на акта „министерски оставки“, когато системни дефекти засягат широки обществени групи. Проучването показва, че за гражданите проблемът не е само в липсата на „сцепление“ в асфалта, а в липсата на „сцепление“ между работата на институциите, която трагичният инцидент край Своге осветли. По тази причина оставките не зареждат автоматично управляващата коалиция с нов кредит на доверие. Според едва 12% те са достатъчни, за да се увеличи личното им доверие към кабинета. 19% са най-радикалните, които, напротив, втвърдяват критичната си позиция. Най-голямо внимание заслужава позицията на мнозинството, според което оставките не са в състояние да повлияят на доверието им. Това не означава, че преценяват случая като маловажен, напротив, това е червен сигнал, че този механизъм, ако остане единствен, започва сериозно да буксува.Доказателство за промяната на обществените нагласи от чисто политически натиск към натиск за промени във всички нива на системата е високият дял на хората (56.5%), които очакват освен оставки на министри, да има и конкретни длъжностни лица, наказани за катастрофата. Как предстоящият сериозен ремонт на кабинета, ще повлияе на обществените нагласи, тепърва предстои да видим. Сигурно е обаче, че гражданите очакват не толкова подредба на коалиционните взаимоотношения, колкото подредба на държавата и реален, а не имитационен контрол на начина, по който институциите и длъжностните лица изпълняват своите задължения.Данните са от експресно национално представително проучване на агенция Алфа Рисърч, проведено по телефона в периода 31 август – 2 септември сред 600 пълнолетни граждани по поръчка на БНТ.", "date": "2018.09.03", "title": "Алфа рисърч: Три оставки не стигат за повече доверие в правителството"}
{"url": "https://offnews.bg/medii/gala-ostava-vodesht-v-na-kafe-novi-litca-vlizat-v-predavaneto-687393.html", "text": "Гала остава водещ в \"На кафе\" въпреки тиражирана в медии и в социалните мрежи информация, че слиза от ефир.Повод за това стана автореклама на новия сезон на сутрешното шоу, в което красивата Ева Веселинова заявява, че е новата водеща на \"На кафе\". Тя е позната на зрителите като репортер на \"Господари на ефира\".Оказва се, че това е само част от рекламната стратегия за новия сезон, научи OFFNews от запознати.В предаването ще влязат и още нови лица. Потърсени за коментар, от Нова тв обявиха, че засега няма да коментират кои точно ще са водещите в новия сезон, нито дали ще остане \"мъжът на Гала\" - Стефан.Сигурно е, че предаването ще има много нови рубрики и ще е с променена визия.Първото издание е на 10 септември, понеделник. ", "date": "2018.09.03", "title": "Гала остава водещ в 'На кафе', нови лица влизат в предаването"}
{"url": "https://offnews.bg/futbol/kolektcionerat-lionel-mesi-687389.html", "text": "Суперзвездата на Барселона Лионел Меси продъжава да покорява рекорди. След снощната разгромна победа на каталунците над Хуеска (8:2), аржентинецът спокойно може да бъде наречен \"колекционер\".Лео се разписа на два пъти във вратата на новака в Ла Лига, който се изправи срещу испанския гранд за първи път в историята на двата тима.С попаденията си Меси \"взе скалпа\" на 37-и отбор в испанското първенство от общо 40 в своята кариера срещу които е играл.Иначе снощи двата отбора сътвориха истинско голово шоу през първото полувреме, в което паднаха пет попадения. Гостите шокиращо откриха резултата рано-рано, но получиха три гола в рамките на малко повече от двайсетина минути.Лео Меси изравни след солова акция, Пулидо си вкара автогол, а после Луис Суарес вкара първия си гол за сезона. Малко преди края Гаяр върна интригата.Тя обаче беше ликвидирана набързо, защото малко след изтичането на час игра каталунците мушнаха още три гола чрез Осман Дембеле, Иван Ракитич и Меси, като голът на хърватина беше много зрелищен.В 81-ата минута се разписа и бекът Жорди Алба, получил извеждаш пас от Меси. В добавеното време Суарес оформи крайния резултат от дузпа.Така Барселона остана с пълен актив от 9 точки и измести Реал Мадрид от върха заради по-добрата си голова разлика. Уеска е на 13-а позиция с приличен актив от четири точки. ", "date": "2018.09.03", "title": "Колекционерът Лионел Меси"}
{"url": "https://offnews.bg/kultura/koga-i-s-kakvo-zapochva-sezonat-teatrite-na-rakovska-687392.html", "text": "Септември дойде, а с него пристигат и новите сезони на любимите столични театри. Смело може да наречем \"Г. С. Раковски\" улицата на театрите, а в следващите редове вижте кога и с кои постановки започват новите артистични сезони:Сатирата стартира новия сезон на 1 октомври с \"Терапевти\". Театърът ще посрещне зрителите в обновен салон с по-широки кресла и повече място пред краката.Брус и Прудънс търсят партньори по обява. Първата им среща минава катастрофално, но когато повторно се събират подмамени от поредното рекламно съобщение, решават, че това не е случайно… Опитите им да се опознаят и заявят като двойка се усложняват от налудничавите съвети на техните психотерапевти. Не стига това, но и Брус е в „деликатни” отношения със своя съквартирант Боб…„Терапевти” е не просто романтична комедия, в която се надяваме любовта да възтържествува. Това е забавно нагледно ръководство как да се научим да харесваме сами себе си.Повече информация за програмата на театъра ще откриете .\"Сълза и смях\" започва сезона 12 септември с \"Помощ, жена ми е луда!\".\"Помощ, жена ми е луда!\" е една от популярните комедии на съвременния френски драматург Жан Барбие, представена в за първи път в парижкия театър „Театр дьо Нувоте”. Семейните и служебни отношения на шеф на корпорация създават безкрайни комични положения, описани от автора в стила на изисканата френска комедия.Повече информация за програмата на театъра ще откриете .Армията отваря врати след лятото на 16 септември с \"Черна комедия\".Постановката е считана за една от най-смешните комедии, създадени през втората половина на 20 век. Още с първата си премиера в Националния театър в Лондон през 1965 година, спектакълът се превръща в истински хит, а скоро печели и публиката по целия свят.Една на пръв поглед обикновена авария в електрозахранването поражда куп смешни ситуации и неочаквани обрати, в които са замесени привлекателен млад скулптор (Веселин Анчев), бъдещата годеница (Луизабел Николова), бившата любовница (Евелин Костова), властния баща-военен (Георги Къркеланов), един изтънчен съсед (Владислав Виолинов), една пияна стара мома (Анастасия Ингилизова) и богат меценат-милионер (Моню Монев-гост). Повече информация за програмата на театъра ще откриете .Театърът \"199\" открива сезон 2018/2019 с постановката \"Приятно ми е, Ива!\".В нея ще видите няколко доста забавни оправдания за пред шефа, ако не ви се ходи на работа като например: \"прокапа ми парното и покривът също, плувам\", \"сестра ми роди четиризнаци, зет ми припадна\", \"от затвора се обаждам\", \"имам въшки\", както и още куп креативни примери, които маже да \"пробвате\" до края на седмицата.Повече информация за програмата на театъра ще откриете .", "date": "2018.09.03", "title": "Кога и с какво започва сезонът: Театрите на 'Раковска'"}
{"url": "https://offnews.bg/gimnastika/iliana-raeva-pokanili-sme-lili-ivanova-slavi-trifonov-sashto-izrazi-687394.html", "text": "Президентът на Българската федерация по художествена гимнастика Илиана Раева разкри, че гост на световно първенство, което ще се проведе в \"Арена Армеец\" от 10 до 16 септември, ще бъде шефът на МОК Томас Бах, който за първи път ще присъства на подобен форум.\"Благодаря на Министерството на спорта и нашите спонсори за огромната помощ при организацията на световното първенство. Такова съоръжение не е правено никъде. Направихме всичко според изискванията. Гостите, които ще дойдат, ще бъдат много доволни от това, което сме направили. Световното ще е с рекорден брой участници - 61 страни. Постарали сме се да предоставим възможно най-добрите условия.Тренировките на гимнастичките ще бъдат в специалната зала \"Златните момичета\", която ще бъде изградена на паркинга, но ще бъде с климатизация и ще има 4 килима. Още три в зала \"София\", още два в тренировъчната зала на \"Арена Армеец\". Оттам директно с топла връзка ще се влиза в състезателната зала. Направихме чудеса. Никога не е правено по-удобно. В залата са изградени 4 ресторанта.За световното първенство ще пристигнат 67 от нашите световни шампионки в художествената гимнастика. Единствено Анелия Раленкова не може да присъства. Пристигат още 15 световни шампионки от Русия, Испания, Италия, Украйна. Алина Кабаева, Евгения Канаева, Маргарита Мамун ще бъдат тук. Ще присъства президентът на МОК Томас Бах, който за първи път ще бъде на Световно по художествена гимнастика. От японската телевизия ще снимат филм за световното първенство.Очакваме рекорден брой фенове от чужбина. Ще има игри с публиката. Водещите ще интервюират интересните лица по трибуните. Поканили сме специално Лили Иванова. Огромно желание да присъства има Слави Трифонов, Орлин Горанов и Мариана Попова. Всички те са изпълнители на някои от музиките в в съчетанията. Приготвили сме вълнуващ филм за България, приготвяме силно откриване и успяхме да организираме запомняща се гала, която ще бъде предавана в целия свят.Това ще бъде спектакъл, нищо общо с това, което е правено досега. Спектакъл със светлинни ефекти. Ще има щанд с артикули на Световното. Ще има реплика на златния медал и дипломи, на които собственоръчно ще може да бъде написано, че е световен шампион. Ще има щанд за безплатен грим. Ще се раздават и специални плакати, на които ще бъде изобразен националният трикольор\", каза Раева.", "date": "2018.09.03", "title": "Илиана Раева: Поканили сме Лили Иванова, Слави Трифонов също изрази желание"}
{"url": "https://offnews.bg/112/razsipano-brashno-zatvori-hemus-predi-provadia-687397.html", "text": "Разсипано брашно затвори магистрала \"Хемус\" преди Провадия. Пътят останал затворен близо два часа заради разсипани два палета пакети с брашно, което се е разпиляло по пътното платно, съобщи БНР.Малко по-късно брашното е почистено и пътят е отворен. Около 6:30 сутринта по време на движение от камион изпадат два палета брашно и се разпиляват по платното, съобщава bTV.Катастрофа не е имало, вероятно товарът не е бил добре укрепен.Към 10:30 магистралата в посока Варна между Невша и Провадия беше затворена за почистване.", "date": "2018.09.03", "title": "Разсипано брашно затвори Хемус преди Провадия"}
{"url": "https://offnews.bg/tenis/rafael-nadal-vreme-e-da-zapochna-da-igraia-po-agresivno-687398.html", "text": "Световният номер 1 в мъжкия тенис Рафаел Надал изрази съжалението си, че е похабил излишни сили, тъй като загуби сет победата си над грузинеца Николоз Басилашвили в 1/8-финалите на турнира от Големия шлем US Open след 6:3, 6:3, 6:7, 6:4.\"Онзи ден срещу Хачанов беше много трудно, но този път през цялото време имах аванс в резултата. И този мач бе труден, тъй като моят противник взе сет. Малко ме е яд, тъй като имах възможност да спечеля мача в три сета.Във втория гейм от третия сет имах аванс от 0:40, но взех грешните решения. Смятам, че играх добре и в тайбрека на третата част, но Нико се справи наистина отлично в него.Вече съм във втората седмица на турнира, а това е нещо положително. През тази година съм достигнал до 1/4-финалите на всички турнири от Шлема, а това е нещо, което не съм правил от 2011 година. Това е също положително.Сега е момента да направя следващата стъпка и да започна да играя по-агресивно. Направих много хубави неща по време на целия сезон, но може да се представям и още по-добре\". \"Мачът ми срещу Тийм ще бъде много тежък. Той е страхотен тенисист. Имаме супер отношения с него и е наистина супер човек. Ще ми бъде определено доста тежко\", каза Надал.Иначе тази вечер корта ще видим част от фаворитите, сред които Новак Джокович, Роджър Федерер.Централен корт \"Артър Аш\", след 19,00 часа българско време: Мадисън Кийс - Доминика Цибулкова не преди 21,00 часа: Новак Джокович - Жоао Соуса не преди 02,00 часа: Карла Суарес Наваро - Мария Шарапова Роджър Федерер - Джон МилманКорт \"Луис Армстронг\", след 18,00 часа: Кей Нишикори - Филип Колшрайбер Арина Сабаленка - Наоми Осака не преди 23,00 часа: Марин Чилич - Давид ГофенКорт \"Грандстенд\", след 18,00 часа: - два мача при двойките Маркета Вондрушова - Леся Цуренко", "date": "2018.09.03", "title": "Рафаел Надал: Време е да започна да играя по-агресивно"}
{"url": "https://offnews.bg/112/mazh-strelia-sreshtu-chasten-sadeben-izpalnitel-vav-veliko-tarnovo-687396.html", "text": "Полицията във Велико Търново задържа мъж, който тази сутрин e стрелял срещу частен съдебен изпълнител, предаде БНР.Частният съдебен изпълнител Дияна Колева е изпълнявала въвод във владение в жилището на 65-годишен мъж във Велико Търново.Собственикът, чийто апартамент е отнет, е отказал да пусне съдия-изпълнителя. Барикадирал се е в жилището, а след това е стрелял, потвърдиха от Областната дирекция на МВР.Стрелецът е задържан, газовият му пистолет е иззет. Мъжът е с чисто съдебно и криминално минало. Частният съдебен изпълнител не е пострадал.По случая е образувано досъдебно производство.", "date": "2018.09.03", "title": "Мъж стреля срещу частен съдебен изпълнител във Велико Търново"}
{"url": "https://offnews.bg/futbol/ludogoretc-s-nulev-prinos-za-natcionalnia-otbor-687399.html", "text": "Защитникът на Лудогорец Антон Недялков отпадна от състава на България за мачовете със Словения и с Норвегия поради контузия.Неговото място в групата за старта на Лигата на нациите ще заеме футболистът на Берое Иван Бандаловски.България дебютира в новия турнир на УЕФА с гостуване на Словения на 6 септември, а три дни по-късно представителният ни тим приема Норвегия на стадион \"Васил Левски\".25-годишният бивш футболист на ЦСКА беше единственият играч на българския шампион, повикан за дебюта на \"трикольорите\" в новия турнир на УЕФА. Повиквателни нямаше за \"обичайни заподозрени\" в това отношение като Георги Терзиев и Светослав Дяков.Трябва да се направи уточнението, че младият Светослав Ковачев, който беше повикан от селекционера Петър Хубчев, е собственост на Лудогорец. През този сезон талантът играе като преотстъпен в Дунав Русе и именно заради тези свои изяви попадна в полезрението на селекционера и треньорския щаб.", "date": "2018.09.03", "title": "Лудогорец с нулев принос за националния отбор"}
{"url": "https://offnews.bg/kultura/pokazvat-unikalna-kolektcia-akvareli-s-ptitci-smiatana-za-izgubena-687387.html", "text": "„Птиците в изкуството и цар Фердинанд I“ е колекция от акварели, илюстриращи птици, смятана дълго време за изгубена или унищожена по време на войните. Тя обаче е съхранена в България и ще бъде показана на 4 септември в зала „Временни експозиции“ в сградата на Музея за история на София на пл. „Бански“ 1.В експозицията за първи път ще се покажат оригинални акварели на автори, разказвали с четка за едно от най-ценните орнитологични издания. То е озаглавено „Науман, Естествена история на птиците на Централна Европа“(Naumann, Naturgeschichte der Vogel Mittel-Europas). Още на първата страница на Том I от издадената през 1905 г. поредица откриваме ключа към въпроса как ценните оригинални илюстрации, рисувани в продължение на няколко десетилетия от някои от най-известните илюстратори и орнитолози, се пазят и до днес в България.Сред авторите е Пол Леверкюн от Германия. През юни 1892 г. той пристига в България по покана на цар Фердинанд I и е ангажиран с новооткритите Княжески естественоисторически музей и зоопарк в София. В изложбата са показани оригинални акварели с авторски бележки от Джон Джерард Кьолеманс (1842-1912), Еди де Маес, Бруно Гайслер (1857-1945), Отто Клайншмидт (1870-1954) и др.Близо 400 оригинални илюстрации съставляват безценната колекция, която до момента не е била обект на проучване и не е показвана пред публика. В изложбата са показани и малък брой произведения на български автори, сред които са Иван Милев, Харалампи Тачев, Николай Ростовцев и др. Те представят една съвсем различна интерпретация на темата за птиците.Обединяването на научните илюстрации в една експозиция с декоративно-приложни проекти, рисунки, фотографии и други експонати разкрива връзката между развитието на привидно крайно различни области каквито са науката, изкуството и музейното дело.Експозицията поставя акцент върху безспорния принос на цар Фердинанд I за развитието на тези области, за основаването на Националния природонаучен музей, Националната художествена академия и др. В изложбата е включен непоказван до момента официален портрет на цар Фердинанд I, дело на известния художник Никола Михайлов.", "date": "2018.09.03", "title": "Показват уникална колекция акварели с птици, смятана за изгубена"}
{"url": "https://offnews.bg/bojni/fiuri-imam-poveche-fenove-ot-pulev-v-balgaria-687395.html", "text": "Британският боксьор Хюи Фюри демонстрира изключително високо самочувствие на първата пресконференция преди мача с Кубрат Пулев - Кобрата на 27 октомври в София.“Не се страхувам. Дойдох тук, мисля, че Пулев е много добър боксьор и заслужава уважение. Искам да се изправя срещу най-добрите боксьори и ще бъде много качествен двубой. Кобрата е просто още един опонент, аз искам да съм сред най-добрите в категорията и да се боря за титлите на Антъни Джошуа.Тук съм, за да го победя. Може да се окаже, че имам повече фенове в България от Кубрат Пулев”, каза съперникът на Пулев, който се определи като бъдещето на професионалния бокс.От своя страна Кобрата също показа самочувствие, но говори по-сдържано.\"Това ще бъде един сериозен и зрелищен мач, поради което подхождам изключително концентрирано в тренировъчния процес и всичко в този мач, така че да мога да победя и да не се изложа пред родната публика. Смятам, че ще бъда аз, но Господ ще покаже. Не подценявам Фюри, защото той е млад и перспективен, той във всеки един момент може да е опасен, затова се подготвям сериозно и ще бъда на топ ниво за мача.Подготовката ми беше на Белмекен, общофизически подготовки, но правих и спаринги, чувствам се много добре. Смятам с моя треньор сега да отидем в Берлин и да се подготвяме там, после ще има спаринги в месеца преди мача. Ще имам 2-3 седмици, където ще отидем на базата на немците в близост до Берлин”, заяви Кобрата.", "date": "2018.09.03", "title": "Фюри: Имам повече фенове от Пулев в България"}
{"url": "https://offnews.bg/obshtestvo/simeon-55-g-sam-zhivial-bez-vrana-no-posegatelstvata-nad-men-niama-687382.html", "text": "Сърдечно благодаря на всички сънародници, които ни засвидетелстваха своята подкрепа след решението на Софийския градски съд, че дворецът “Врана” не е наша собственост! Това заявява Симеон Сакскобургготски в обръщение по повод решението на Софийския градски съд за собствеността на дворцовия комплекс.Последните няколко дни получих стотици обаждания и мейли от страната и чужбина. Прочетох много статии, интервюта и позиции в социалните мрежи на хора, възмутени от откровените лъжи, които се тиражират за нас. Това искрено трогна мен и Царицата! Много от тях бяха от сънародници, които не познавам лично.В този мъчителен за нашето семейство момент, когато след 75 години може в една свободна и демократична България да бъда принуден към второ изгнание, тази подкрепа е особено ценна!Все по-често се питам заслужавам ли да ме лишат от моя дом и заставят да напусна Родината. Питам се и доколко защитено е правото на собственост на всеки български гражданин и на чуждестранния инвеститор от подобни политически продиктувани посегателства.Може би много хора не ме познават и мерят със своя аршин. За тях искам за пореден път да заявя, че 55 години съм живял и без тези имоти.Вече се уповавам само на това, че посегателствата над мен няма да останат незабелязани в чужбина, където частната собственост е неприкосновена.Още веднъж от сърце благодаря на всички за изразената съпричастност!", "date": "2018.09.03", "title": "Симеон: 55 г. съм живял без Врана, но посегателствата над мен няма да останат незабелязани в чужбина"}
{"url": "https://offnews.bg/futbol/el-maestro-pusna-tcska-v-dalga-vakantcia-687381.html", "text": "Футболистите на ЦСКА получиха няколко дни почивка. Треньорът Нестор Ел Маестро разпусна отбора след нулевото равенство с Ботев в Коматево в събота. Първото занимание за новата седмица ще бъде чак в сряда на клубната база в Панчарево.\"Червените\" имат цели 10 национали в различните възрастави групи и Ел Маестро ще подготвя малка група играчи. За пореден път селекционерът на \"А\" тима Петър Хубчев гласува доверие на най-много футболисти на ЦСКА - петима.Специалистът повика Николай Бодуров, Божидар Чорбаджийски, Кристиян Малинов, Кирил Десподов и дебютанта Ангел Лясков за предстоящите двубои от Лигата на нациите срещу Словения и Норвегия. \"Лъвовете\" гостуват на Словения в Любляна на 6 септември, като мачът е с начален час 21:45, а двубоят с Норвегия е на Националния стадион \"Васил Левски\" на 9 септември от 19:00 часа.Стойчо Атанасов пък ще бъде част от България U21 за предстоящите две европейски квалификации срещу Франция и Черна гора. Мачът с \"петлите\" ще се играе в Стара Загора на 7 септември, а гостуването на Черна гора е на 11-и.Валентин Антов беше повикан от селекционера на България U19 Ангел Стойков за лагер на отбора от 1 до 10 септември в София и германския град Барзингхаузен, по време на който \"лъвчетата\" ще изиграят три контроли.Не само в българските национални отбори ще има представители на ЦСКА. Едвин Джеси ще помага на Гана в квалификацията срещу Кения за Купата на Африканските нации, Стивън Перейра ще бъде част от състава на Кабо Верде за предстоящата квалификация за Купата на Африканските нации срещу Лесото, а Борис Секулич беше повикан от селекционера на Словакия за контролата срещу Дания и мача от Лигата на нациите срещу Украйна.", "date": "2018.09.03", "title": "Ел Маестро пусна ЦСКА в дълга ваканция"}
{"url": "https://offnews.bg/futbol/treniorat-na-levski-ne-zhelaia-da-se-kupuva-igrach-samo-po-kadri-v-in-687384.html", "text": "Седмицата ще бъде интензивна за Левски, тъй като до затварянето на трансферния прозорец на 6 септември в клуба се чакат нови играчи. Някои от младоците пък може да бъдат преотстъпени.\"Разполагаме с много играчи - 26 полеви. Но ситуацията е такава, че на някои позиции имам недостиг на футболисти, а на други излишък. Ще видим какво ще правим с тези, които са ни екстра.Искам играчи на 2-3 позиции, не само на една. Но във всеки случай е по-добре да продължим с този състав до декември, отколкото да вземем някого и да допуснем грешка. Не желая да се купува играч само по кадри в интернет\".\"Искам да познавам футболиста, когото ще вземем - да съм наясно с характера му, да проведа разговори с негови бивши треньори, да знам каква му е историята. И едва след това да мога да кажа: Ето, този е добър за Левски, а другият не става\", каза треньорът на Левски Стоянович пред \"Тема Спорт\".\"Сините\" стартираха сезона по мечтан начин под ръководството на специалиста и записаха 5 поредни победи. До момента подуянци са едноличен лидер в класирането на Първа лига с актив от 19 точки, с 3 повече от отбора на ЦСКА, който е втори.", "date": "2018.09.03", "title": "Треньорът на Левски: Не желая да се купува играч само по кадри в интернет"}
{"url": "https://offnews.bg/sviat/frenskite-detca-dnes-se-vrashtat-na-uchilishte-no-bez-telefonite-si-687378.html", "text": "Френските деца днес се връщат на училище след лятната си ваканция. Но без мобилните си телефони.Правителството прие закон, с който забранява употребата им за всички в началния и средния курс за целия ден, включително по време на междучасията. Допустими са две изключения: при спешна ситуация или за деца с увреждания.От учениците се изисква да изключат мобилните си телефони или да ги оставят в шкафчетата.Гимназиите могат по желание да приложат същата мярка.Министърът на образованието Жан-Мишел Бланке обясни налагането ѝ с необходимостта учениците да се съсредоточат в уроците си, за се социализират по-добре и да намалят използването на социалните медии. Тя има и други цели: борба с онлайн тормоза и предотвратяване на кражбите и насилието в училище.Законът разрешава на учителите да конфискуват телефоните до края на деня при съпротива от учениците към новите правила.Забраната, обещана в кампанията на президента Еманюел Макрон, бе превърната в закон през юли. Той забранява също използването на таблети и смарт телефони на учениците в началния и прогимназиалния етап.Честият звън на телефони в час смущава сериозно и българските учители.  и очевидно не виждат проблем в това.", "date": "2018.09.03", "title": "Френските деца днес се връщат на училище. Но без телефоните си"}
{"url": "https://offnews.bg/temida/desette-miliona-na-arabadzhievi-iztegleni-20-dni-predi-aktciata-sresht-687369.html", "text": "Ветко и Маринела Арабаджиеви не са на почивка, те се укриват. 20 дни преди акцията в хотелите Маринела и Марица те са изтеглили 10 млн. лева от клонове на банки извън София.  Парите бяха открити в куфари, кутии и каси в имоти на семейството. Това са изпрани пари, заяви зам.-главният прокурор Иван Гешев по Нова тв. Открита е екселска таблица, в която са описани невнесените данъци само от захарния комбинат в Пловдив от 2008 година до настоящия момент, съответно и фирмите, през които е станало това. Тази сума според таблица е десетки милиони левове, може да станат и над 100 милиона, уточни той.По думите му периодът на разследването, който в момента е от януари тази година, ще бъде разширен. Гешев коментира и мярката за неотклонение на Вълчо Арабаджиев, който късно снощи спецсъдът пусна от ареста след заседание при закрити врата по искане на адвокатите. Защитата се притеснява, прокуратурата не се притеснява от нищо, заяви Гешев.", "date": "2018.09.03", "title": "Десетте милиона на Арабаджиеви изтеглени 20 дни преди акцията срещу тях, семейството се крие"}
{"url": "https://offnews.bg/obshtestvo/izhvarliha-v-kontejner-za-smet-zhiv-papagal-v-kletka-687373.html", "text": "Неизвестен стопанин е изхвърлил жив папагал в клетка в контейнер за смет.За случая алармираха от Сдружение ''Зоодоброволци''-Хасково.Папагалчето е от вида корела. Намерено е в ръждясала клетка, засипана с друг боклук. Птичката е в лошо състояние - със счупено крило, липсваща перушина и рани, получени от ударите по клетката при опитите да избяга и много изплашена. В момента се провежда лечение.От сдружението молят някой да дари по-голяма клетка. След приключване на лечението ще бъде потърсен стопанин за корелата.", "date": "2018.09.03", "title": "Изхвърлиха в контейнер за смет жив папагал в клетка"}
{"url": "https://offnews.bg/istoria/otkriha-drevno-selishte-v-egipet-predshestvalo-faraonite-687371.html", "text": "Едно от най-древните селища в Делтата на Нил, датиращо от неолита, беше открито в Египет.Главният археолог Фредерик Гио заяви, цитиран от в. \"Индипендънт\", че съвместната им египетско-френска мисия е открила силози, в които имало кости от животни и храна, както и глинени съдове и каменни сечива.Древното селище се намира в северната провинция Дакахлия, на около 145 км. северно от Кайро. То показва, че мястото е обитавано от хора около 5000 г. пр. Хр., около 2500 години преди построяването на пирамидите в Гиза.Анализирането на открития биологичен материал може да даде по-ясна представа за първите общества, които са обитавали Делтата и произхода на селското стопанство и земеделието в Египет. Учените биха имали по-ясна представа за начина на живот на обществата, живели в този период в Делтата на Нил.", "date": "2018.09.03", "title": "Откриха древно селище в Египет, предшествало фараоните"}
{"url": "https://offnews.bg/obshtestvo/vsiaka-10-katastrofa-u-nas-e-s-zhertva-naj-opasno-e-po-patishtata-v-s-687374.html", "text": "През последните 6 години тежките катастрофи нарастват и въпреки, че през 2017 г. е отчетен известен спад на загиналите, в сравнение с 2016 г., броят им е далеч от прогнозния в Националната стратегия за подобря безопасността в движението по пътищата в България за периода 2011-2020 г. Всяка десета катастрофа у нас е бил с жертви, като най-опасна е била пътната обстановката на територията на областните дирекции на МВР в Търговище и София.Това показват констатациите от  в страната за 2017 г., изготвен от Държавно-обществена консултативна комисия по проблемите на безопасността на движението по пътищата. Основната цел на стратегията е към 2020 г. броят на загиналите при пътно-транспортни произшествия (ПТП) да бъде намален с 50%, а на тежко ранените - с 20% спрямо началния период – 2010 г. Това означава, че до 2020 година загиналите не трябва да са повече от 388, а тежко ранените – 6363 за година.След седмата година от десетгодишния период (2011 – 2020 г.) данните за загиналите сочат увеличение, като се отчита известно задържане през последните 3 години независимо от факта, че през 2017 г. броят на загиналите е с 26 по-малко от тези през предходните две години.През 2017 г. броят на загиналите от 682 човека е  и с 294 повече от прогнозния за края на периода (388), заложени в общата цел на Стратегията за намаляване на травматизма.Статистиката отчита увеличаване броя на леко и тежко ранените, като само през 2017 г. се отчита известно намаление, връщащо се приблизително до резултатите от 2014 г. През 2017 г. броят на ранените 8680 човека е с 1802 повече от прогнозния за същата година (6878) и с 2317 повече от прогнозния за края на периода (6363), заложени в общата цел на Стратегията за намаляване на травматизма.Общият брой на загинали и ранени при катастрофи (общ травматизъм) от 2011 до 2017 г. е висок, като се отчита известно намаление през последната година и връщане приблизително до резултатите от 2014 г.В периода от 2011 г. до 2016 г. в страната при ТПТП са загинали 3935 човека или средно по около 656 загинали на година. Спрямо средното за изминалия период през 2017 г. броят на загиналите е с около 1,04 пъти по-голям.От 2011 г. до 2016 г. ранените са общо 52 255 или средно 8709 човека на година. Спрямо средното за изминалия период през 2017 г. броят на ранените е приблизително равен на него.Комисията, която се оглавява от вътрешния министър, прави извода, че се очертава тенденция към запазване на високо ниво на травматизма, което е далеч от предвиденото в стратегията. Статистиката показва, че през 2017 г. при всяка десета катастрофа е имало загинал. Като цяло през годината движението по пътищата е било най-рисково на територията на ОДМВР – Търговище, където независимо от най-малкия абсолютен брой на катастрофи - 44, и на ранени (46) в приблизително всяко трето (2,93) произшествие е загивал човек. На следващо място най-рисково е било движението на територията на ОДМВР – София, където при сравнително малък брой ПТП (153 при средно 246) броят на загиналите е 49, което означава загинали при всяка трета катастрофа (3,12). На територията на ОДМВР – Шумен тежестта е разпределена с един загинал във всяко трето ТПТП (~3,46).Най-висок е делът на катастрофите, причинени заради нарушения на шофьорите. Това са 95% от всички катастрофи, при които са загинали 92,23% от общия брой загинали през годината. Броят на загиналите деца е 36 и въпреки че е запазено нивото от 2016 г. той остава най-високият за последните 7 години. Наблюдава се и увеличение на травматизма при пешеходците и при шофиране в насрещното движение.", "date": "2018.09.03", "title": "Всяка 10 катастрофа у нас е с жертва, най-опасно е по пътищата в Софийско и Търговищко"}
{"url": "https://offnews.bg/politika/na-zhivo-ostava-li-nfsb-na-valeri-simeonov-v-upravlenieto-687376.html", "text": "НФСБ на вицепремиера Валери Симеонов ще съобщи на брифинг в 12:00 ч днес окончателното си решение дали остава в управляващата коалиция.Новината се чака вече два дни. В събота вечерта ръководството на партията се събра в Бургас, за да дискутира ситуацията.", "date": "2018.09.03", "title": "На живо: Остава ли НФСБ на Валери Симеонов в управлението"}
{"url": "https://offnews.bg/bojni/stana-iasen-sapernikat-na-tervel-pulev-za-27-oktomvri-687377.html", "text": "Тервел Пулев ще се бие с аржентинеца с италиански паспорт Леонардо Брусезе за европейската титла в полутежка категория. Мачът ще бъде на 27 октомври в столичната зала \"Арена Армеец\".Мачът е част от боксова гала и е подгряващ за дългоочаквания сблъсък на Кубрат Пулев с Хюи Фюри.Брусезе има 19 мача на професионалния ринг, 6 от които загубени. Терверл е 11 от 11 и само веднъж не можа да нокаутира съперника си. Италианецът е набор на българина. Двамата са родени през 1983 година и са високи съответно 187 см и 188 см.Българинът е бронзов медалист от олимпийските игри в Лондон през 2012 година. Той е двукратен европейски вицешампион в олимпийския бокс и има в колекцията си две купи \"Странджа\".Междувременно Хюи Фюри пристигна в България и засипа със закани Кобрата.\"Пулев трябва да даде най-доброто от себе си, защото не е срещал боксьор като мен до сега. Не ме е страх от 12-те хиляди по трибуните, защото на ринга ще бъдем само аз и той\", заяви Фюри пред Нова телевизия.", "date": "2018.09.03", "title": "Стана ясен съперникът на Тервел Пулев за 27 октомври"}
{"url": "https://offnews.bg/112/zadarzhaha-9-dushi-pri-masov-boj-v-samokov-687383.html", "text": "Полицията е успяла да задържи деветима души в Самоков, с което е предотвратено разрастването на масов побой, съобщиха от МВР.Около 23.30 часа на 1 септември в РУ-Самоков бил подаден сигнал за масов бой между двайсетина души на ул. „Странджа“. На място незабавно били изпратени полицейски служители, пред които 39-годишна жена заявила, че тя и нейни роднини са били нападнати от семейство, с което имат стара вражда.Междувременно в районното управление се явили трима членове на въпросното семейство, които пожелали да подадат жалба срещу трима от опонентите си, които по думите им, около 22 часа същата вечер, пред магазин в махалата, са заплашили с нож и саморазправа един от тях. Излизайки пред сградата на управлението, тримата били посрещнати от тълпа от над 30 души, носещи брадви, бухалки и ножове, които предприели саморазправа с тях и чакащите ги отвън техни близки.С цел прекратяването на масовото сбиване били мобилизирани всички налични сили на РУ-Самоков, в резултат на което служителите на реда успели да разпръснат агресивната тълпа. При инцидента пострадали двама мъже, единият от които прегледан и освободен за домашно лечение, а другият- настанен за лечение в самоковската болница с прободна рана, без опасност за живота.В хода на предприетите оперативно-издирвателни и процесуално-следствени действия полицейските служители са установили самоличността на най-дейните участници в сбиването. С цел възстановяване на добрия обществен ред и задържането на извършителите е планирана и проведена специализирана полицейска операция, в която били включени и служители на РУ- Костенец, РУ- Ихтиман, колегите им от Специализирани полицейски сили към СДВР и жандармерията. Първоначално били задържани петима самоковци, сред които и две жени.Други трима били обявени за общодържавно издирване, впоследствие - установени и също задържани заедно с девети участник в масовата свада. Работата по пълното документиране на случая продължава в рамките на образуваното досъдебно производство под наблюдението на прокуратурата.", "date": "2018.09.03", "title": "Задържаха 9 души при масов бой в Самоков"}
{"url": "https://offnews.bg/drugi/maria-miteva-nikolova-s-izkliuchitelno-prestizhno-klasirane-v-alpite-687388.html", "text": "Българката Мария Митева Николова записа изключително престижно класиране в едно от най-популярните състезания по планинско бягане - Ултра трейл около Монблан.Тя завърши на девето място при дамите по изключително тежкото трасе с дължита 166 километра с обща денивелация е около 9600 метра. Общото време на Николова е 27:23.20 часа, което й отрежда четвърта позиция в нейната категория. Победителка стана италианката Франческа Канепа (Francesca CANEPA) с 26:03.48 часа, а втора е испанката Учуе Фраиле Аспейтия (Uxue FRAILE AZPEITIA) с изоставане от 4.19 минути, а топ 3 допълни Жослин Поли (Jocelyne Pauly) от Франция - на 11.23 минути.В Алпите Митева Николова беше подкрепяна от голяма група български планински бегачи. В старта взеха участие над 10 000 планински бегачи от двата пола. Общо 7 българи се съревноваваха с най-добрите бегачи в света. Венелина Емилова зае 82-о място сред жените (42:05:17), Мирослав Кузманов и Петър Петров също са финиширали изтощителното трасе, а част от него са изминали Христо Райнов, Радослав Настев и Митко Митков, информира БНР.", "date": "2018.09.03", "title": "Мария Митева Николова с изключително престижно класиране в Алпите"}
{"url": "https://offnews.bg/nashite-avtori/iz-delnitcite-na-edin-lud-27-31-avgust-687375.html", "text": "Понеделник, 27 августВиновен е асфалтът!Асфалтът! Метафората на това управление!Асфалтът убива! По-точно не асфалтът, а кражбата на асфалт. Тоест, корупцията. Корупцията съвсем не е безобидна, както смятат много от нас! Работата обаче е там, че повечето от нас мечтаят не толкова за намаляването на корупцията, колкото за увеличаването на личните им шансове да участват в нея. И падне ли им, участват без колебание. За 30 г. половината народ се изреди в управлението. И нямаме никакви основания да предполагаме, че другата половина е по-добра.„Из делниците…“, 7 ноември 2012 г.: „Старейшините от ГЕРБ ласкаят Бойко като строител на нова България. Истината е, че зад този изявен строител седят едни скромни труженици, които на практика са истинските строители. Например Васил Божков с «Холдинг Пътища”. Симеон Пешов с „Главболгарстрой”. Но първенството е на „Трейс груп”, които строят за по 500 млн. всяка година. Тройната коалиция по някаква причина не оценяваше достатъчно старозагорската фирма, но при ГЕРБ тя получи широко поле за изява. Сега строи железници, метро, магистрали, пътища и пътчета…“Как ги строи започва вече да се изяснява.Тома Биков вика: „Пътят с варовика е строен по времето на управлението на БСП. Яхането на инцидента от г-жа Нинова е груба политическа грешка. Да гледат в собствената си градина какво се случва“.Браво, браво, моето момче, ела да те почеша зад ушите! (Така казваше дядо, когато прасето си изядеше всичката помия. И дълго го чешеше зад ушите.)А бе, пич… Пардон, това е доста пресилено… Биков, защо се правиш, че не разбираш, че истинският въпрос не е кога е строен пътят, а кога е спечелена обществената поръчка и кой е натаманил условията така, че да спечели точно „Трейс“? Договорът за строителството е подписан на 3 август 2011. Начало на строителните работи – 21 септември 2011 г.!Много се натъжих, като разбрах, че загиналите са се връщали от манастир?! Където са запалили свещички и са се помолили за живот и здраве!А сега, де!Може и да помагат молитвите, но явно не всеки път…Цицерон разказва следната история. Показали на някой си Диагор, неверник, рисувани дъсчици, изобразяващи сцени с богомолци, които благодарение на молитвите си оцеляват в корабокрушение. Демек, че молитвите предпазват от удавяне. Диагор попитал: „Къде са се дянали рисунките на тия, които са се молили, ала са се удавили?”.Ами тези, които са се удавили, въпреки, че са се молили, по обективни причини не могат да разкажат колко помага молитвата…А, бе, къде е Батко! Не трябва ли в този труден момент той да е сред нас, да ни утеши в скръбта, да ни вдъхне надежда…Имам чувство, че страшно умее да отсъства, не ли?Председателят на БСК Радосвет Радев съобщава тъжни данни за състоянието на чуждите инвестиции у нас. За 10 г. от 2007 г. до 2017 г. преките чуждестранни инвестиции (ПЧИ) са се сринали от 17.7 млрд. на 1.8 млрд. лв. Паднали са на 1.9% от БВП, а за доброто здраве на икономиката ПЧИ би трябвало да са около 10% или около 10 млрд. лв.И така вече спокойно можем да обявим българите в чужбина за инвеститор № 1. За 10 г. те са изпратили у нас над 17 млрд. лв. Сумите се увеличават от година на година. През 2007 г. са били 1.2 млрд. лв., през 2017 г. са се удвоили - 2.3 млрд. лв. Но трябва да се има предвид, че БНБ отчита само преводи от над 2500 лв., изпратени по банков път или чрез дружества за парични трансфери. Та парите от емигрантите вероятно са два пъти повече от ПЧИ.Вторник, 28 август\"Разследването показва, вика министър Нанков, че материалите не отговарят на нормативните изисквания.\"А те не отговарят, защото лабораторията, изпитвала качеството на асфалта в участъка, където стана катастрофата, е собственост на фирмата изпълнител на обекта \"Трейс груп\".Демек, изпълнителят сам си е строил, сам си контролирал, всичко сам. А, както казва Селин, „човек не остава задълго честен, когато е сам!“.И сега разследващите щели да изяснят дали има конфликт на интереси. Разследващи, пък толкова прости! Как ще има конфликт, бе, има съвпадение на интересите! Всъщност, недоразуменията идват от самия закон. Щото това, дето се явява конфликт в закона, в живота се явява съвпадение. А когато законът противоречи на живота, животът си продължава извън закона. Винаги така става. „Законът е винаги твърде къс и твърде тесен за подрастващото човечество…”Наскоро написахме: „Народът не просто е прост, а и все повече изпростява.“ Ето сега и едно възможно обяснение. Изследователи от Института по обществено здраве в Йейл твърдят, че замърсяването на въздуха водело до значително намаляване на човешката интелигентност. Оказва се също, че колкото по-прост е човек, толкова повече му влияел мръсният въздух.Не знам какво да кажа… Въздухът ни е от най-мръсните, а освен това има всички основания да ни влияе. И както е казано отдавна, прост народ – слаба държава! Но то пък и на кой ли му е потрябвала силна държава? Не, сериозно ви питам, на кой му трябва силна държава? На Борисов? На Цацаров? На Пеевски?Ало, пенсиите! Много внимавайте какво дишате! Най-зле мръсният въздух действал на хора над 64 г. Направо оглупявали.Ей, братя, на ваше място ще протестирам. По БНТ една пикла съобщи за катастрофата по следния извратен начин: „Има много жертви, но са само пенсионери.“Демек, нищо против…Готски коментира решението на СГС, според което \"Врана\" е държавна, а не негова собственост. Вика, че се чувствал омерзен. Тая седмица всички се чувстват омерзени… Би било грозно, вика, да ме принудят, и то в една демократична България, към второ изгнание, след като през 1946 г., едва деветгодишен, бях прогонен в чужбина…Така погледнато, може да се каже, че царят вече е човек с голям опит. Натрупан с много погрешни решения, като съюза с ченгетата и комунистите (убили чичо му), предателството към короната, врътките с дълга, БТК, БМБ… Да ме прощават ФБ-приятелите ми царисти, но само за АЕЦ „Белене“ трябва да го прогоним с тояги. Да не говорим за алчните скакалци, които доведе. Онези млади и изучени разбойници… Един „честен глупак“? Честен друг път… Един специалист по врътките с външния дълг. Една Раличка, дето слезе от афиша миналата седмица. Само Любка Качакова, може би щото е от Пазарджик, се дръпна навреме от тия софистицирани бандити. Можех да мина и само с бандити, но със софистицирани отпреде няма опасност да предизвикам някой съдебен състав… Няма съдия в Бегето, който да отсъди, че софистициран бандит е обида. То е точно като духовен педераст…Сряда, 29 августЛойко Борисов много се ядосал от обвиненията на Корнела, че правителството е отговорно за катастрофата край Своге. И симулирал контролиран взрив на заседанието на МС: „Към никого няма да има нито закрила, нито пощада… Всяко длъжностно лице, което не си е свършило работата, ще бъде подведено под съдебна отговорност и ще му бъде поискана политическа отговорност…“Опитът показва, че ще стане точно така. Какво се случи с виновниците за потопа в Аспарухово? Вчера чета в „Стандарт“: „Окончателно: Няма виновни за потопа в \"Аспарухово.\" Пардон, тук опитът показва май точно обратното… Ще потърся друг случай. Ще проверя какво стана с жертвите от наводнението в Полски Извор. Ако там няма наказани, вероятно ще има при взрива на влака край Хитрино, където загинаха 7 и бяха ранени няколко десетки. Ще видя също колко души влязоха в затвора заради загиналите 15 души при взрива в завода в Горни Лом. В краен случай ще видя за осъдени заради изгорелите осем души във влака София-Кардам…Простете за морбидния хумор. Морбиден хумор в подобен макабрен сюжет е проява на лош вкус. Истината е, че няма да намерите осъден нито един от истинските виновници за жертвите от природните и човешки бедствия. И ще продължим да си мрем като кучета без история… Кой на пътя, кой във влака, кой под вода, кой от огън, кой от въздух… И никой няма да се трогне. Защото ние, братя мои, не сме част от гоблена. Или поне не сме от лицето му. Може да ни има някъде из опъцето, заплетени из възлите… Е, на тези възли се държи картината, ама това се забелязва чак когато се развържат. Дали ме разбрахте? Приканвам ви да не се държите като възли!Обаче вижте какво. Сега се замислям и стигам до извода, че не може всичко да се обясни с мръсния въздух. В Лозница и Велинград например въздухът е доста чист, пък населението е просто. Избрало си е да го управляват прости, което е същото.През май 2016 г. общинските съветници в Лозница (12 от ДПС и 5 от ГЕРБ) решават единодушно да се тури паметник на члена на ЦК на БКП Пенчо Кубадински. Речено – сторено. На 6 септември, в чест на 100-годишнината от рождението на бае Пенчо, ще бъде открит.Кубадински е един от ръководителите на Възродителния процес и е съден, но после е оправдан. Но за ДПС това не било проблем.През май ОС на Велинград гласува поставянето на паметна плоча на една от най-знаковите фигури на престъпния комунистически режим в България – ген. Атанас Семерджиев, човекът, изкарал армията срещу българските граждани по време на Възродителния процес. Решението е прието с 21 гласа, без нито един против или въздържал се. Със „За“ са гласували и четиримата съветници от ДПС, воглаве председателя на ОС Бельо Мандраджиев, чийто подпис стои под това решение.Както е известно от историята, за смисъла на една революция трябва да се съди по реставрацията, която неизбежно я следва.Нашите „революции“ правят каквото правят, но в крайна сметка все връщат комунистите.Мамка им червена, недоубита! И пак за тях става дума. Председателят на българското (???) национално (??) движение „Русофили“ Николай Малинов съобщил, че са номинирали Сакскобургготски за член на Съвета на ветераните – русофили, заедно с бившия германски канцлер Герхард Шрьодер. Засега не е ясно царят дали е приел. Но, ако се съди по интервюто му пред Die Weltwoche, няма да откаже. През май Величеството каза пред швейцарското списание: „Погрешно е за всичко да се обвиняват Русия и Путин, не бива с рогата напред, трябва да бъдем по-прагматични и по-внимателни\".Рано или късно нещата си идват по местата. И слуховете стават действителност. Нали сте чували слуховете за връзката на Готски с КГБ?Четвъртък, 30 августСамо за сведение на народонаселението. Просто да знае. Може би, като знае, да се притесни. Да не повярваш…Участъкът на „Струма“ между Кресна и Крупник, дълъг 23.6 км., ще струва 1.05 млрд. лв. Демек по 44 млн. километъра. Да, теренът не е лесен, ще има мостове, тунели, надлези и подлези... Но пък ще се строи само едното платно. За другото, което ще върви по стария път, ще бъде обявена отделна поръчка, чиято стойност засега е неизвестна.Честито на печелившите. Е, този път „Трейс“ няма да е сред тях. Старозагорската фирма известно време ще пости. Съмнително е дали ще им се случи нещо повече. Засега шофьорът се очертава като единствен виновен за катастрофата. Защото е карал с превишена скорост – с 53 при ограничение от 40 км. Но искам да предупредя, че ще нарека идиот всеки, който ми обяснява колко опасно е превишение на скоростта с 13 км.Няма да се занимаваме с откритието на медиите, че акад. Антон Дончев е член на Надзорния съвет на „Трейс груп“, защото това откритие е с давност поне 7 г. Ние сме го коментирал през 2011 година, когато „Стандарт“ го откри за първи път. И тогава и сега - това участие не е незаконно, може би дори не е и морално укоримо, но във всеки случай е смущаващо.Според управляващите безхаберници проблемите с пътните катастрофи ще се решат като си го преместим в другия крачол, да ме прощавате. Щели да създадат мегаструктура, която да обедини службите, които отговарят за пътната безопасност от различни ведомства и министерства. Като казвам безхаберници, никак даже не преувеличавам. Защото господата не са си направили труда дори да проверят, та се наложи медиите да им съобщят, че такава комисия съществува – Държавно-обществената консултативна комисия по проблемите на безопасността на движението по пътищата към МВР. Председател е министърът на вътрешните работи, а членове са зам.-министри от почти всички министерства. Е, по-мега от това няма накъде! Ама то е така, когато властта мисли на акорд, друго не може да се очаква.Тази голяма глупост изхожда от един от уж най-умните в кабинета – Томислав Дончев. И най-умният си е малко прост… Даже, ако се съди по конкретния случай, хич не е малко.Войната по пътищата е продължение на къщната война, но с моторни средства, учеше Клаузевиц. И войната по пътищата ще спре когато сключим примирие дома…. Примирие, което означава да не си бием жените, да си възпитаваме децата и главно да им даваме оня пример, който най-общо се нарича положителен.Президентът Радев вика по повод инцидента с тейко му: „Не очаквайте от мен да коментирам пътен инцидент! Няма как обаче да се отмине фактът, че цели институции са впрегнати да раздухват случая, за да се прикрият реалните скандали…“Споко, бе, не очакваме! Вече не очакваме. Очаквахме известно време, но разбрахме, че е напразно. Не щял да коментира... Нищо, който не коментира, ще го коментират. А иначе е истина, че се прави от мухата слон. Но също така е истина, че муха има. И беше направен опит мухата да се скрие! Когато става дума за президента, дори и най-дребните мушици са важни.Ура, една глупост по-малко! Председателят на ЕК Юнкер съобщи, че ще предложи да се премахне практиката на смяна на времето и за постоянно да се запази лятното часово време. Това поискали милиони граждани в проведеното допитване.Пенсиите, не ви чувам да викате ура! Най-после ще въведете ред в биологичния си часовник. Лятното време ще ви даде възможност първо да се събуждате, да ставате и после да пишкате, а не обратно, както сега често става…Белградският \"Телеграф\" твърди, че шопите в България били чисти сърби. Цялото население до Кюстендил, Самоков и Искърското дефиле в България, както и това в Кратово, Враня, Ниш и Пирот, което нарича себе си шопи, били сърби, които говорели на „призренско-тимошкия диалект“ на сръбския език.\"Шопите се различават от останалите българи, както с характера, така и с традициите... Когато през 1836 г. шопите поискали присъединяване към Сърбия, те се определили като част от сръбския род…“Така погледнато, нас сега сърбин ни управлява. И говори на диалект, но не мога да преценя дали е призренско-тимошки. И не бих бил против да им дадем шопите, барабар със споменатия шоп, но тия са нагли. „Всъщност, пише „Телеграф“, известната шопска салата е чисто сръбска и произхожда от района на Босилеград.“Тука вече ще ставаме на кълбета! Щото ние тая салата сме си я регистрирали в ЕС!Божидар Димитров, Бог да го прости… Като казвам „Бог да го прости“, моля Горе това да не се приема като ходатайство. Не е наша работа да даваме акъл на Господ на кого да прощава и на кого не. Още повече че ние самият не сме единодушен. Та Божидар Димитров разправяше, че шопите всъщност са печенеги от племето “туопои” (т.е. шопи), заселили се тука след като ромеите ги разбили през 1092 г.Между другото, като гледам сега начело на държавата шоп монолингвист, та се сещам, че съм чел, че едно време, като ходел пратеник от друга държава при печенегите, задължително си водел преводач. Щото там никой не знаел език.Пък един ми разправяше, че вече му викали секс шоп, ама не разбрах защо…Петък, 31 августНа извънредно заседание на МС, два дни след Секновение, Борисов поискал главите на министрите Московски, Нанков и Радев заради катастрофата край Своге. Радев, когото ние наричаме Къпания, за да предпазим обществото от прекомерни интелектуални очаквания, рекъл: „Така постъпваме в ГЕРБ, без да имаме персонална вина, поемаме отговорността“.Наистина, вина няма. Има престъпление! Пребиваването точно на този милиционер на министерски пост е престъпление. И изобщо цялото управление на ГЕРБ е едно ежедневно рецидивиращо престъпление! Нека симпатизантите на ГЕРБ да не ми се сърдят. Така мисля. Съвсем скоро и те така ще мислят, но ще е малко късно. Съвсем малко. Едно десетилетие от нашия живот ще си е отишло бадева!Отворкото Биков пак се изявява: „За нас властта не е самоцел!\"Почти сме съгласен. Един интервал само ни дели от пълното съгласие. За тях властта наистина не е само цел. За тях властта е и средство. Средство за още власт, за пари, за безнаказаност…И като стана дума за ОПГ… Народната милиция провела обиски в хотелите на Ветко Арабаджиев \"Маринела\" в София и \"Марица\" в Пловдив. Ветко и семейство са разследвани като ОПГ за укриване на данъци и пране на пари. По информация в медиите, в акцията е арестуван синът Вълчо Арабаджиев и още десетина роднини и служители в хотелите. Намерени са 150 000 лева в кутия от обувки (Louis Vuitton), но все още не е ясно чии са.Лично ние възлагахме големи надежди на Вълчо да откъсне хотелиерската дейност от рустикалните вкусове на майка си и баща си и да приложи високите си знания на българска почва.Ама стана обратното. У нас, ако сте забелязали, по-нисшите организми влияят на по-висшите, а не обратно. И това ни пречи да напреднем като народ и държава.Ало, Пловдив! Дистанцирайте се от тези провинциалисти! Съобщете на населението, че са от Асеновград, а не от Пловдив!По БНР режисьорът Галин Стоев дава интересно историческо обяснение на възхода на простака и простотията у нас: „Вазов и кръгът около него настоявали след Освобождението, че трябва да напомпаме с огромно самочувствие българина, за да може той да вдигне високо глава и да заяви за себе си и да може да съществува без комплекс и да изгради своята идентичност. От другата страна са били Пенчо Славейков, д-р Кръстев и кръга „Мисъл”, които са смятали че простакът може да се държи изкъсо, само ако изпитва огромно чувство за срам, затова че е простак…“Но победил дедо Вазов…„В момента разполагаме с един декомлексиран простак, който е модел в йерархията на българското общество, започвайки от най-високите етажи на политиката и стигайки до най-ниските стъпала… Ако бяхме заложили на срама, предложен от кръга „Мисъл”, сега щяхме да имаме друг диалог за културата…“Прав е. Изпуснахме простака…", "date": "2018.09.03", "title": "Из делниците на един луд (27-31 август)"}
{"url": "https://offnews.bg/obshtestvo/zhiteli-na-ovcha-kupel-na-protest-v-tcentara-na-sofia-sreshtu-nepravo-687359.html", "text": "Жители на столичния квартал \"Овча купел\" излизат тази вечер на втория си .След първия протест на 27 август, днес хората ще се съберат в 19 ч. на пл. \"Св. Александър Невски\", откъм ул. \"15-ти ноември\". Имат разрешение да продължат до 21 ч. Те са поканили и районния кмет, и главния архитект на София за обсъждане и решения по \"болезнената тема\".Всички живущи в столицата сме потърпевши, пишат още организаторите на протеста - инициативен комитет \"ОБЕДИНЕНИ ОК\". Те са представители на блоковете  416, 415, 414, 413, 412 , 411, 410, 407, 406, 405. Подкрепя ги асоциация АРОЕС -„СПРАВЕДЛИВОСТ“.Един от последните случаи, провокирали недоволство в квартала, бе започналото изграждане на канализация, което засегна имоти частна и общинска собственост и за което нямаше разрешение за строеж и протокол за откриване на строителна площадка. След като хората подадоха сигнал, от район \"Овча купел\" провериха и отправиха предписание за незабавно преустановяване на дейностите и възстановяване на предишното състояние на терена. Втора проверка от район \"Овча купел\", на 23 август, установи, че предписанието е изпълнено.Тази малка победа на жителите на \"Овча купел\" обаче далеч не изчерпва проблемите. В страницата във Фейсбук \"Инициативен комитет на живущите в Овча Купел\" са изредени множество такива, например:- липса на настилка, тротоари и осветление в голяма част от по-малките улици;- масова сеч на дървета пред търговски обекти, до спирки и булеварди;- често спиране на водата и/или електричеството по всяко време на денонощието;- нерегламентирани сметища и замърсяване на въздуха \"чрез палене на гуми от самонастанилото се гето\";- зачестили кражби и силна музика от колибите на нерегистрирани представители на малцинствата;- \"ползване от етноса на градинките в околоблоковите пространства за конна паша\";- липса на общински паркинги;- липса на обособени велоалеи и места за разходка на домашните любимци;- лоша транспортна инфраструктура, вкл. липсата на заслони на част от спирките и на електронни информационни табла;- неслучило се саниране на трите одобрени преди повече от 3 години многофамилни жилищни сгради по националната програма за енергийна ефективност, въпреки наличието на технически паспорти и отпуснати финансови средства.Хората споделят, че не се чувстват в безопасност в квартала си и имат нужда от повече патрулиращи полицейски коли в късните часове.Те питат и дали фирма \"Трейс\", която е полагала настилката по бул. \"Монтевидео\" е използвала радиоактивен чакъл от закритата минна кариера и искат да се вземат проби и да се провери.", "date": "2018.09.03", "title": "Жители на Овча купел на протест в центъра на София срещу 'неправомерното и прекомерно' застрояване"}
{"url": "https://offnews.bg/temida/sadat-osvobodi-valcho-arabadzhiev-sreshtu-20-hil-leva-687361.html", "text": "Синът на Ветко Арабаджиев - Вълчо Арабаджиев - беше освободен от 72-часовия арест срещу 20 хил. лева гаранция три дни, след като .При акциите бяха .Родителите на Вълчо - Ветко и Маринела Арабаджиеви - се издирват с червена бюлетина.20 хил. е гаранцията, срещу която са пуснати и Румелия Кирилова и Елена Караянчева, задържани също за 72 ч. при акцията в петък.Според специализирания наказателен съд няма опасност тримата да се укрият и да извършат ново престъпление. Вълчо Арабаджиев живял извън България и можело да се допусне, че не може да знае какъв е произходът на парите на родителите муСъдът се мотивира, че през по-голямата част от живота си Вълчо Арабаджиев е живял извън България и може да се допусне, че не може да знае какъв в произходът на парите на родителите му, които той е държал в банкови касети - това бе мотивът на съда за решението, пише bTV.Съдът прие също, че през последните години Ветко и Маринела Арабаджиеви са внасяли данъци, надвишаващи в пъти иззетата при акцията сума.Адвокатът на Арабаджиев-син Илиян Василев твърди, че няма извършено престъпление и след като има искане за задържане, съдът трябва да направи обосновано предположение за вина.Наблюдаващият прокурор Кирил Пейчинов се съгласи, че според съда няма предпоставки за постоянна мярка за задържане.", "date": "2018.09.03", "title": "Съдът освободи Вълчо Арабаджиев срещу 20 хил. лева"}
{"url": "https://offnews.bg/obshtestvo/den-na-otvorenite-vrati-v-sofijskia-universitet-687226.html", "text": "Софийският университет ще представи магистърските си програми днес, Ден на отворените врати.\"Св. Климент Охридски\" ще посреща желаещите да се запознаят с възможностите за следване в най-стария ни университет от 11 до 13 ч. в Централното фоайе в Ректората.Представянето на Факултета по математика и информатика ще представи програмите си другаде - в сградата си на бул. \"Джеймс Баучър\" 5Факултетът по математика и информатика на Софийския университет ще представи своите магистърски програми в сградата на Факултета на бул. “Джеймс Баучър” № 5 от 16 часа в зала 325. Тогава заинтересованите ще могат да получат информация за специалностите \"Математика\", \"Приложна математика\" и \"Математика и информатика\", а от 18 ч. в същата зала ще бъде представена специалността \"Информатика\".", "date": "2018.09.03", "title": "Ден на отворените врати в Софийския университет"}
{"url": "https://offnews.bg/sviat/pozhar-pogalna-200-godishen-muzej-s-milioni-tcenni-eksponati-v-rio-de-687363.html", "text": "Огромен пожар погълна Националния музей на Бразилия в Рио де Жанейро - най-старата научна институция в страната.Пожарникари се борят с пламъците в сградата, която съхранява повече от 20 милиона експоната за историята на Бразилия и на други страни. Музеят е част от Федералния университет на Рио де Жанейро.Сред експонатите има египетска колекция, колекция с греко-романски артефакти, палеонтологична колекция, включваща скелет на динозавър, открит в района на Минас Жераис и най-старият човешки фосил, открит в Бразилия и наречен Лузия.Към момента няма данни за ранени в пожара, избухнал в неделя.Музеят, някога служил за резиденция на португалското кралско семейство, навърши 200 години по-рано тази година. Основан е от португалския крал Жуау Шести, отваря врати през 1818 г. Кадри от мястото на бразилска телевизия показват как огънят, започва вечерта, след като музеят е бил затворен през деня, се разпространява в сградата. Сградата е с площ 13 000 кв. м и се намира в северната част на Рио.Тепърва ще се установява колко големи са щетите. Според зам.-директора на музея Луиз Фернандо Диас Дуарте архивите на музея са изцяло унищожени, което значи заличени 200 години история.\"Днес е трагичен ден за Бразилия. 200 години изследователска работа и познания бяха изгубени\", се казва в изявление на бразилския президент Мишел Темер.Зам.-директорът обвини властите, че не са съдействали за оказването на необходимата спешна помощ на музей, който бе засегнат и от бюджетни съкращения.Преподаватели, учени и студенти вече зоват за протест пред опустошената сграда.", "date": "2018.09.03", "title": "Пожар погълна 200-годишен музей с милиони ценни експонати в Рио де Жанейро"}
{"url": "https://offnews.bg/obshtestvo/kak-se-otchitat-parite-ot-studentski-taksi-v-sofijskia-universitet-ad-687386.html", "text": "Агенцията за държавна финансова инспекция започва нова проверка на Софийския университет.По сигнал на Симеон Георгиев - член на Академичния съвет от квотата на студентите - АДФИ възложи финансова инспекция, свързана с проверка за законосъобразността при отчитането на приходите от такси на студенти през 2018 г. и отразяването им по бюджета на Университета.Директорът на АДФИ Георги Начев информира Георгиев за предстоящата инспекция с писмо от днес.По този повод Георгиев коментира, че бюджетът за 2018 г. на СУ е бил \"приет в разрез с редица правила и норми\", например Закона за държавния бюджет, постановлението на Министерския съвет за изпълнение на държавния бюджет, Закона за публичните финанси, указания на министрите на финансите и на образованието.Нарушение на Правилника на СУ е фактът, че бюджетът е приет през второто полугодие на годината.Още за бюджета на СУ и споровете, предшествали приемането му вижте .Спорове имаше не само преди, а и по време на заседанието на Академичния съвет в края на месец юли, когато бюджетът за преполовената 2018 г. бе гласуван.Тогава Георгиев попита защо приходите от такси за обучение на магистри в Медицинския факултет са само 501 лв. (). Той допълни, че и във Факултета по химия и фармация има разминаване между сумата и броя на студентите.В отговор ректорът проф. Анастас Герджиков отговори, че \"очевидно преди сме ги записвали в реда за магистри, а сега - за бакалаври. Очевидно няма да се окаже грешка, а къде записваме магистрите след бакалавър\".На контравъпроса от Георгиев \"Не е ли редно да се записват там, където са - магистри?\" ректорът отвърна: \"Какво значи редно? Където искаме, там ги слагаме\".", "date": "2018.09.03", "title": "Как се отчитат парите от студентски такси в Софийския университет? АДФИ влиза в Алма матер за нова инспекция"}
{"url": "https://offnews.bg/zvezdi/za-prav-pat-ot-7-godini-maria-i-rachkov-zaedno-na-ekran-687390.html", "text": "Димитър Рачков и Мария Игнатова се събират да водят \"Господари на ефира\" след 7 години отсъствие като екранна двойка.Новият сезон на комедийното шоу започва след седмица, обявиха от екипа.Двамата водещи ще открият заедно 16-ия пореден сезон на \"Господарите\". Рачков и Игнатова бяха двойка и в живота. Събра ги именно работата им в шоуто. През 2017 те обявиха официално края на връзката си.", "date": "2018.09.03", "title": "За пръв път от 7 години: Мария и Рачков заедно на екран"}
{"url": "https://offnews.bg/politika/radev-podal-ostavka-zashtoto-obshtestvoto-ochakvalo-tova-687368.html", "text": "Има обществено напрежение. Случи се трагичен случай, въпреки работата на тези министри тримата, включително и на МВР и ние решаваме да подадем оставките, защото така се прави. Всъщност това е политическата отговорност – хората очакват нещо да се случи. Ние направихме много, аз мога да говоря за МВР, но въпреки това стана тая трагедия. Нека ви върна назад, с автобус преди това на „Тракия“ - шест жертви. Мога да говоря назад какво е имало, имало е и повече. Да, но това се случи. И ние сме направили добри стъпки в добра посока. Убеден съм в това.Така министърът на вътрешните работи в  коментира пред Нова тв случая с отстраняването му от поста заради .Той добави, че не знае дали и други министри ще подадат оставки след него, Ивайло Московски и Николай Нанков.„Още в началото казах, че не искам революция в МВР, а нещата да се случват постепенно. Това и направихме. Във ведомството трябва да се случат бавни и устойчиви промени и работих точно за това. Много пъти ми искаха оставката, преглъщах и знаех, че правя правилни неща”, каза още Радев.Той не коментира кой ще наследи мястото му в министерството.„Много неща останаха зад кадър, но те са устойчиви и е хубаво да бъдат продължени”, допълни Валентин Радев.По повод инцидента с бащата на президента, който блъсна мъж на кръгово кръстовище Харманли, той коментира, че поема политическата отговорност, защото професионалното ръководство на МВР на място не си е свършило работа и не е докладвало за случая.\"Подменена е буквално картината. Невинният е наказан, а виновният не е\", заяви Валентин Радев.", "date": "2018.09.03", "title": "Радев подал оставка, защото обществото очаквало това"}
{"url": "https://offnews.bg/obshtestvo/mahat-pasarelka-na-nikola-mushanov-tramvaj-11-i-noshtna-linia-3-s-p-687380.html", "text": "Столичният булевард \"Никола Мушанов\" ще бъде затворен за автомобили от утре до 6 септември от ул. „Житница” до ул. „Добротич”, заради демонтаж на пасарелка при \"Балканкар АД\", съобщи ЦГМ. Маршрутът на трамвай 11 се скъсява днес от 12 до 16 часа от кв. Илиянци до трамвайно ухо “Красна поляна”. При необходимост мотриси № 5 ще се включват и изключват през бул. “Александър Стамболийски” и площад “Възраждане”. Ще работи и временната автобусна линия № 11-ТМ с маршрут: ж.к. Западен парк (крайна станция на автобусни линии №№ 72 и 77), ул. Западна, ул. Суходолска, ул. Кубан, бул. Възкресение, бул. Никола Мушанов, бул. “Овча купел”, бул. Цар Борис III, ул. Александър С. Пушкин, пл. Знаме на мира.От утре до 6 септември се променя и маршрутът на нощната автобусна линия N3: в посока Автостанция Изток/ след кръстовище ул. “Зеленика”/бул. “Никола Мушанов”/бул. “Овча купел”, надясно по бул. “Овча купел”, наляво по бул. “Цар Борис III” и след кръстовище бул. «Цар Борис III”/бул. “Акад. Ив. Ев. Гешов”/бул. Ген. “Ген. Тотлебен” направо по бул. “Ген. Тотлебен” и по маршрута си, двупосочно. Закриват спирките при Балканкар АД, Красна поляна, ул. Добротич, бул. Вардар, бул. Възкресение, ул. Гюешево и бул. Цар Борис ІІІ. ", "date": "2018.09.03", "title": "Махат пасарелка на 'Никола Мушанов', трамвай 11 и нощна линия 3 с променен маршрут"}
{"url": "https://offnews.bg/politika/simeonov-niama-da-napuska-koalitciata-i-postavi-novi-uslovia-687385.html", "text": "Вицепремиерът Валери Симеонов обяви, че партията му остава в управлението на държавата. С декларация на НФСБ партията постави определени условия, с които гарантира оставането си във властта иначе заплаши с ново свикване на партията за напускане на коалицията. Сред исканията на НФСБ са \"по-решително\" изпълнение на управленската програма на правителство и промени в \"модела на управление\" на Парламентарната група на Обединени патриоти, която в момента се ръководи от лидера на \"Атака\" Волен Сидеров. От партията на Симеонов поискаха колективен модел на управление на групата, тъй като работата ѝ в последните месеци \"не върви добре\".Симеонов обаче смята, че диалог в \"малката коалиция\" няма да има и се оформя \"нова голяма коалиция\". \"Не искам през медиите да решаваме проблемите си, особено в \"малката коалиция\", каза той.Симеонов каза, че партията му не подкрепя оставката на тримата министри заради катастрофата край Своге и каза, че не е сигурен дали парламентът ще гласува тези оставки.\"От всички назначения които имаме, това са само 6 зам.-министри и само един е член на НФСБ и той не е партийна фигура, а идва от бизнеса\", коментира Симеонов.Той потвърди, че продължава да настоява за оставката на министъра на туризма Николина Ангелкова, тъй като тя \"не е полезна за бранша\". \"Не може един цял сектор да се управлява в посока на определени интереси\", каза Симеонов и заяви, че \"не му е детска мечта\" да оглави министерството.Той заяви, че 6 месеца, докато било европредседателството, не е настоявал за оставката на Ангелкова заради стабилността на управлението. Симеонов си даде висока оценка в областта на демографската политика. За такъв свой успех той посочи отварянето на пазарите за чужди граждани.  Това дало възможност на българите от трети държави да имат достъп до пазара на труда в България, което не било възможно 30 години. \"Тази година, допреди две седмици, имаме 7600 човека, които са влезли на пазара на труда в България\", отчете още Симеонов. Всички българи от трети страни с български произход получават синя карта, като това са действия за \"насищане на трудовия пазар\" и привличане на българи от диаспората зад граница. ", "date": "2018.09.03", "title": "Симеонов няма да напуска коалицията и постави нови условия"}
{"url": "https://offnews.bg/obshtestvo/hristianite-pochitat-sv-antim-nikomidijski-687352.html", "text": "Православната църква почита днес свещеномъченик Антим Никомидийски. Имен ден днес празнува Антим. Името е от гръцки произход и означава \"противник\".  Антим живял през третия и началото на четвъртия век. Родното му място е Никомидия - град, разположен в малоазийската област Витиния. Като дете получил християнско възпитание. Антим поел управлението на Никомидийската епархия в тежко време. Християните били залавяни и избивани безпощадно като опасни врагове на държавата. На празника Рождество Христово в Никомидия били изгорени около 2 000 Христови последователи. В същото време голям брой християни били хвърлени в затворите, за да бъдат след това мъчени и убивани. В това опасно и тревожно време, по особено Божие внушение, епископ Антим се отдалечил в едно село Семана, откъдето управлявал епархията си. Когато войниците дошли в селцето, срещнали го и го запитали къде се крие християнският водач. Антим тръгнал с войниците. По пътя беседвал с тях. Думите му им подействали и те пожелали веднага да приемат свето Кръщение. Когато дошли до една река, светителят ги кръстил. Епископът се явил пред гонителите, смело изповядал вярата си и понесъл с твърдост всички мъчения. Накрая бил посечен с меч в 303 година.Имен ден днес празнува Антим.", "date": "2018.09.03", "title": "Християните почитат св. Антим Никомидийски"}
{"url": "https://offnews.bg/kultura/preporachvame-vi-prozhektcia-na-ludetini-na-otkrito-687266.html", "text": "Днес от 20.30 часа в Кino Cabana може да гледате на открито италианския филм \"Лудетини\" на режисьора Паоло Вирдзи.Показан премиерно в „Петнайсетдневката на режисьорите” в Кан 2016, филмът среща зрителите с две дами, настанени в психиатрична клиника в Тоскана.Животът ги събира по случайност, те не се поколебават да грабнат шанса и да избягат заедно и се оказват в приключение, което ще промени съдбата им завинаги.Превърнал се в любимец на публиката на фестивалите във Валядолид и Варшава, този филм вече завладява сърцата и на киноманите в България, благодарение на страхотните актриси Валерия Бруни Тедески и Микаела Рамацоти.", "date": "2018.09.03", "title": "Препоръчваме ви: Прожекция на 'Лудетини' на открито"}
{"url": "https://offnews.bg/politika/volen-siderov-ostava-s-kabineta-na-borisov-i-bez-nfsb-687365.html", "text": "Със или без НФСБ ще вървим напред. Важното е да се изпълнява програмата за управление на кабинета. Това заяви лидерът на \"Атака\" Волен Сидеров в коментар пред bTV за обсъжданията в партньорите им от НФСБ дали да напуснат управлението в знак на протест срещу несъгласуваното с тях  след .\"Не съм притеснен за съдбата на управлението. Със и без НФСБ ще вървим напред. Ние сме се споразумели. Когато си се разбрал, стиснал си си ръката с някой трябва да си коректен и да се държиш мъжки, не като ощипана мома\", каза Сидеров. Той е единственият съпредседател на \"Обединените патриоти\", който одобрява оставките на тримата министри и няма критики към коалиционния партньор във властта ГЕРБ.Вицепремиерите  и  вече обявиха публично, че са против оставките.Симеонов обяви, че коалицията не функционира, че правителството се управлява еднолично и че НФСБ ще обсъжда дали да излезе от нея. Той заяви още, че депутатите от НФСБ ще гласуват против оставките на вътрешния министър Валентин Радев, на транспортния Ивайло Московски и на регионалния Николай Нанков.Днес партията трябва да обяви излиза ли от управлението.Според Сидеров обвинението в еднолично управление било невярно, а критиките на Симеонов целели извоюването на министерски пост или предотвратяването на \"лоша новина\" по негов адрес.Той смята, че с твърдението си за еднолично управление колегата \"руши държавността\". Той щял да настоява Цветан Цветанов и министрите на ГЕРБ да кажат дали премиерът управлява еднолично.\"Какво правиш тогава в това правителство? Излизай в опозиция, почвай партизанска война, ако искаш. Не може да си играеш със стабилността, имахме огромни трудности да направим тази коалиция\", възмути се лидерът на \"Атака\".Той отиде още по-далеч и призова самия Сидеров да подаде оставка, защото сигналът му в прокуратурата срещу министъра на туризма Николина Ангелкова не е бил потвърден.Сидеров увери, че самият той не се стреми към министерски пост и няма да става министър.", "date": "2018.09.03", "title": "Волен Сидеров остава с кабинета на Борисов и без НФСБ"}
{"url": "https://offnews.bg/obshtestvo/v-ovcha-kupel-i-na-bul-slivnitca-v-sofia-bez-voda-dnes-687337.html", "text": "За спиране на водата на редица адреси в столицата днес предупреждава \"Софийска вода\".Тя ще бъде спряна:- в кв. \"Овча купел\" от 9 до 21 ч. по ул. „Народно хоро“ - от ул. „Буземска“ до ул.“ Крушовски връх“, и по ул. „Брезовица“ - от ул. „Народно хоро“ до ул. „Буземска“. Ако работите продължат над 12 часа, ще има водоноска на ъгъла на улиците „Народно хоро “ и „Брезов рид“.- на бул. „Сливница“, ул. „Сини вир“ и ул. „Пирамидите“ от 9 до 21 ч. заради монтаж на спирателен кран. Ако работите продължат над 12 часа, ще има водоноска на ъгъла на бул. \"Сливница и ул. „Сини вир“;- в зона \"Беловодски път\" от 10 до 17 ч. по ул. „Стар Беловодски път“ от ул. „Беловодски път“ до ул. „Егреците“, ул. „Малкото копито“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, пишат от дружеството и се извиняват за причинените неудобства.Засегнатите от прекъсването на водата могат да получат повече информация от телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.09.03", "title": "В Овча купел и на бул. Сливница в София без вода днес"}
{"url": "https://offnews.bg/politika/nankov-niama-nuzhda-ot-motivi-za-ostavkata-mi-17-dushi-zaginaha-687366.html", "text": "Правилното решение е да се поеме отговорност за тежката катастрофа при Своге. Мотиви в случая е безсмислено да се изтъкват. Независимо дали има или няма вина в хора и институции, има 17 загинали, 21 тежко ранени и един съсипан човек – шофьора.Това заяви министърът на МРРБ в оставка Николай Нанков по бТВ. Координацията, комуникацията и контролът на подопечни мои структури, като АПИ, е трябвало да бъде по-добра, обясни той. Нанков отрече министрите да живеят в страх от уволнение и в унижение, както твърди вицепремиерът Валери Симеонов. Министърът добави, че е критичен в оценката на работата на АПИ и председателят й Дончо Атанасов. По пътя край Своге е имало движение две години, преди да се издаде акт 16”, посочи той.Няма практика при приемането на пътя да се взима т.нар. „ядка” – част от пътното платно, за анализ. „Има документи от акредитирана лаборатория. Институтът за пътища и мостове дава предписания и рецепти и лабораторни анализи за всички пътища”, уточни той. Варовик в пътя може да има само при участък с леко и средно движение, но не и за тежко и много тежко движение, какъвто е случаят, каза Нанков. Той добави, че пътят край Своге е транзитен с тежкотоварен трафик от над 4 000 автомобила.Гаранцията за отстраняването на дефектите по пътя е до декември тази година. Нанков добави, че за строителство на подобен тип обекти са вече увеличени гаранционните срокове. За магистрала например от пет, срокът става седем години.Седмица преди инцидента разписах обнародване на наредба с над 20 нови нюанса за пътна безопасност. До скоро се проектираха пътища по съветски модел, каза още министърът.", "date": "2018.09.03", "title": "Нанков: Няма нужда от мотиви за оставката ми - 17 души загинаха"}
{"url": "https://offnews.bg/litca/koj-e-vetko-arabadzhiev-687372.html", "text": "Ветко Арабаджиев е роден на 9 януари 1956 година в Асеновград.Промените през 1989 г. го заварват като финансист в месокомбината в Пловдив. Туристическият му бизнес стартира с фирмата \"Виктория - 89\".Арабаджиеви започват да развиват първите си хотели през 1996 г. Началото е хотел “Марица” в Пловдив. Днес управляват хотелите “Маринела” в София, “Пампорово” в едноименния курорт, летните хотели в комплекс “Елените”, “Виктория палас”, “Чайка бийч”, “Метропол” и “Аркадия” в Слънчев бряг и комплекс “Хасиенда бийч” в Созопол. В два от тези хотели - столичният \"Маринела\" и пловдивският \"Марица\", започна акцията на разследващите за укриване на данъци и пране на пари. Съпругата му Маринела Арабаджиева е родена в Пловдив, завършила е педагогика, международен туризъм и пространствен дизайн. Двамата имат 4 деца - най-малкият Вълчо, който бе задържан при акцията и освободен срещу 20 000 лв., отговаря за ресторант Bulgar в хотел \"Маринела\", големият син Владимир се занимава със захарните заводи, двете дъщери също са ангажирани в туристическия бизнес. Ветко Арабаджиев, който се е наричал Вълчо (а според други Вътко), преди да промени името си, е регистриран като агент Стефан през юли 1989 г., съобщи през 2014 г. Комисията по досиетата. Решението ѝ бе публикувано през септември, Арабаджиев бе осветлен като член на управителен орган и съдружник във фирма \"Шугар енд Моласес\" ООД и като кредитен милионер към банка \"Хеброс\".С , че разполага с данни, удостоверяващи принадлежност на Вълчо Кузмов Арабаджиев към службите и след 10 ноември 1989 г.Арабаджиев се сочи като първия български бизнесмен, който притежава два частни самолета, известен е със страстта си към луксозни коли. През 2016-а около фамилията се заговори усилено заради текст за лошото стопанисване на един от емблематичните комплекси по Черноморието - Елените. Тогава разказ за злополучна почивка в комплекса бе публикуван  и събра стотици хиляди преглеждания.Още по-голям скандал избухна година по-рано, когато новите стопани на Японския хотел (Кемпински) в София решиха Тогава хотелът бе прекръстен на съпругата на Ветко Арабаджиев - Маринела, и до ден-днешен носи нейното име. Той бе и един от основните хотели за настаняване на делегатите по време на българското европредседателство.", "date": "2018.09.03", "title": "Кой е Ветко Арабаджиев?"}
{"url": "https://offnews.bg/sviat/400-ubijtci-izbiagaha-ot-zatvor-v-libia-izvanredno-polozhenie-v-tripo-687362.html", "text": "Около 400 мъже избягаха от затвор край либийската столица Триполи след смъртоносни боеве между враждуващи групировки, съобщи полицията, цитирана от Би Би Си.Те са успели да отворят вратите и са избягали от затвора Айн Зара. Надзирателите ги оставили от страх за живота си.Повечето избягали са поддръжници на бившия либийски лидер Муамар Кадафи и са осъдени за убийства по време на бунтовете срещу правителството му от 2011 г.От понеделник въоръжени групи се бият с тежки оръжия в южното предградие на Триполи. В тях бяха убити най-малко 40 и ранени над 100 души, повечето цивилни. Подкрепяното от ООН правителство в Триполи обяви извънредно положение в столицата заради сериозността на положението, напомня Ройтерс.Т.нар. Либийска национална армия под командването на маршал Халифа Хафтар заяви, че е готова да се намеси в столицата Триполи, обхваната от боеве и да въведе ред там, предаде ТАСС, като цитира източник от армията в източния град Бенгази.", "date": "2018.09.03", "title": "400 убийци избягаха от затвор в Либия, извънредно положение в Триполи"}
{"url": "https://offnews.bg/obshtestvo/kak-da-haknesh-problemite-v-zhivota-687157.html", "text": "Снимките на „Как стават номерата“ на  превръщат един мразовит ден във ферма край Брайтън, Великобритания, в подгряващо парти за Нова година.\"След този взрив ще имам нужда от нови панталони“, казва Маркъс Бронзи. Любимият глас от ефира на BBC Radio 1 Extra отеква в гараж на ферма на 20 минути път от Брайтън. Ръката му е поставена на сърцето, но не като излишен жест на мелодрама. Под носа му току-що е избухнала прaхообразната есенция на спасителна ракета, с която можеш да привлечеш вниманието на минаващ кораб, ако си закъсал някъде в безбрежната шир. Шумът от експлозията е по-силен от този на двигателите на излитащ самолет, а липсата на предпазни слушалки е смъртоносна за тъпанчетата. Ударната вълна действително рикушира в диафрагмата, но Маркъс е ухилен като дете пред сладкарска витрина. Виждам го след като облакът от електриково зелен пушек се е вдигнал над главите на екипа на How the Hacks Works („Как стават номерата“), новото предаване на Viasat Explore – от 3 септември, всеки делничен ден от 20:30 - в което стройния брюнет със 100-каратова усмивка си партнира с Майк Сансъм.Часът е 9, небето е натежало от олово, а безмилостните ветрове превръщат една приятна за югоизточното крайбрежие температура от порядъка на 8 градуса в арктическа константа. Честта да нагазим в калта в името на шоуто, чиито старт е през април догодина, имаме шест човека от ключови за Viasat World територии като Полша, Сърбия, Хърватска, Прибалтика и България. Колегите са прочели старателно инструкциите за дрес код на снимачен сет и трите ката пуловери не им позволяват да вдигат ръце над главите с мобилните си телефони. Сгушвам се в един спасителен рекламен суичър, който Каролин, пиар мениджърът на медийната група, съобразително е оставила пред вратата на хотелската ми стая предната вечер. Малко преди белите ми кецове да добият краски на далматинец една от координаторките на сет ме поглежда със съчувствие и ми поднася горещо кафе и пакетче кърпички с джобен размер. Оказва се, че това са лепенки за затопляне на крака – слагат се върху чорапа в предната част на ходилото и действително на втората минута започваш да усещаш блажена термоизолация.Британската вежливост обаче е най-малкото, което топли на терена на  или както гласи руското заглавие: „Как работают лайфхаки“. Една от целите на проекта е да превръща науката в забавление и всеки замесен – от осветителите и кабелджиите, през момичетата от кетъринга, до режисьора, е заразен с ентусиазма на бой скаут разпънал първата си палатка. Марк и Маркъс са кулминацията на взрива от чиста проба удоволствие. За хора, стиковали се в движение пред камера, те са изключително органичен тандем като водещи, а ентусиазмът им в разфасоването на джаджи е заразителен и за най-големия технически лаик. За 14 епизода време те са надскочили отдавна зададената им рамка на щурия инженер-изобретател и малкото недоразвито братче, което си умира да задава въпроси и преоткрива света в работилницата му. Те са по-близо до Том Сойер и Хъкълбери Фин, с тази разлика, че белите им се случват по холивудски зрелищно, извън двора на съседа и при стриктни мерки за безопасност.Освен с Маркъс и Марк, чийто инженерен гений стои зад компанията Bright Fire Pyrotechnics и специалните ефекти в хитови поредици като Top Gear, ще прави дисекция на най-щурите любителски видеа с изобретения и с комика Стив. Гръбнакът на шоуто са именно тематичните „Как да си направим...“ клипчета, които в световен мащаб са по-гледани и от концертите на Адел в YouTube. Естествено, в „Как стават номерата“ няма да видим тривиални трикове като смес от боракс, боя и течно лепило, за да си направим желе – мащабът на деконструкция на хаковете и демонстрацията им е много по-голям, но също така и приложим в ежедневието. Освен оцеляването в екстремни условия епизодите засягат изработката на джаджи, улесняващи аспекти от делника като кулинария, градинарство, коли и спорт. Така покрай играта с Менделеевата таблица и бутилките с кислород Марк Сансъм ще покаже как можеш да запалиш барбекюто си с бурито, или да разхождаш кучето си с помощта на дрон. „Това предаване създава усещане като при среща с любимия ти учител. Влизаш в часа му заради тръпката и любопитството и излизаш вдъхновен и попил доста нови знания, които, да се надяваме, би могъл да използваш разумно в живота“, споделя с усмивка Маркъс.Фермата, в която се снима продукцията на Viasat World, е заобиколена от пасторални хълмове и е собственост на свекъра на Марк. Постоянните й обитатели са птица ему, стадо добре облечени с чулове кончета и няколко пухкави крави. Денят им минава в пасищата наблизо – същите, в които Марк и Маркъс взривяват млечна пудра и импровизирани клади. „За животните няма никаква опасност. Те са достатъчно далече от снимачния екип. Чувайки шума, кравите продължават да преживят равнодушно, все едно наблизо е минало дете с балонче, а конете вдигат глава, ослушват се и си продължават лениво по пътя“, разказва Марк, който лично ни извози до най-ниската точка между хълмовете в близост до фермата. Избрали са я, за да звукоизолират един от най-зрелищните си хакове, в който оцветеният пушек от ракетите се разстила като дъга наоколо.„Достатъчно е да застанете на десетина метра от тук. Шумът е силен, но не и опасен. Почувствайте го“, съветва Марк, преди режисьорът да извика „Работим“ и с Маркъс да влязат в небрежен приятелски разговор между наредените като в ритуален кръг ракети.Междувременно пада първият, и за щастие, последен за деня дъждец. Докато Марк и Маркъс правят дисекция на смисъла от използването на такива ракети и технологичните им параметри, няколко души свалят якетата от гърба си, за да наметнат камерите. Режисьорът с цялата прелест на своите 90 кг успява да прихване грациозно през талията единия от операторите и с балетна стъпка в благоуханната трева да го насочи към точния ъгъл, под който иска да бъде заснето образователното рандеву на водещите. Едва изчакваме звукът от експлозията да утихне, за да нададем одобрителни възгласи като при гол на футболен мач. Усещането, че този снимачен ден мина като едно подгряващо парти за Нова година, не ни напусна и при завръщането ни във фермата. На живописна пътека, по която по викторианско време е минавала железница, Марк и Маркъс направиха няколко дубъла с визията на нещо средно между революционери и одушевена Статуя на свободата. „Това е едно обикновена разходка в парка“, намигва ни режисьора след като бонбонено розовия облак от факлата на Маркъс се разсейва над главите ни.", "date": "2018.09.03", "title": "Как да хакнеш проблемите в живота"}
{"url": "https://offnews.bg/na-tozi-den/14-godini-ot-terora-v-beslan-687243.html", "text": "На днешния ден през 2004 г. е сложен край на заложническата криза в Беслан.Терористите оставят след себе си труповете на 344 души, 186 от които са на деца.Ден първиКризата започва на 1 септември - първият учебен ден на 2004 г. 10-ина минути след 9 сутринта 32-ма мъже и жени с черни качулки и взривни колани застрелват петима полицаи и нахлуват в Първо училище в града в Северна Осетия. Вътре има ученици на възраст от 7 до 18 г., учители, родители.Вземат повече от 1300 заложници.Първоначално властите обявяват фалшиви данни за броя на заложниците – в пъти по-малък от реалния.50 успяват да избягат в суматохата. Всички останали са събрани във физкултурния салон. Оттам се чуват изстрели. Убити са 21 възрастни. Чупят прозорците, за да са сигурни, че няма да ги обгазят. Похитените са лишени от храна и вода до пристигането на президента на Северна Осетия за преговори. Заплашват, че ако полицай убие някой от тях, ще отговорят с 50 трупа на заложници. Ако ранят терорист, ще убият 20. Заплашват и да взривят училището при опит за намеса на руските спецчасти.В началото руското правителство обявява, че няма да освобождава насила заложници и започва преговори. Пред преговарящите терористите не посочват точни искания, но в тетрадка на заложник са вписани искания за изтегляне на руските войски от Чечня и признаване на нейната независимост. Ден вториПреговорите са без резултат. Похитителите отказват да дадат храна и вода на похитените. Държат телата на убитите вътре. Децата са принудени да пият урината си. В следобедните часове са освободени кърмещите майки и децата им – 26 жени с по едно дете - след преговори с бившия президент на Ингушетия Руслан Аушев.Към 15:30 ч. се чуват две експлозии – терористите са хвърлили две гранати, за да спрат силите за сигурност да нахлуят.Ден третиСутринта похитителите обявяват, че ще позволят медицинските екипи да влязат и изнесат телата на 21 убити заложници. Екипът доближава училището, но в 13:04 ч. започват да стрелят отвътре, чуват се и две мощни експлозии. Двама души от медицинския екип умират. 30 заложници опитват да избягат, но попадат под кръстосания огън между руската армия и похитителите.След експлозиите армията и специалните части щурмуват сградата с 2 танка, поне 1 вертолет и огнехвъргачка. Впоследствие руското правителство е критикувано остро за решението да атакува с толкова тежки оръжия.Започва хаотична битка между специалните сили, вътрешните войски и терористите. Включват се много цивилни с личните си оръжия. Нови взривове от терористите сриват салона към 15 ч.До вечерта спецчастите превземат училището, но престрелката с избягали терористи продължава в мазето и в съседните сгради, а в училището пламва пожар. Терорист е линчуван от тълпата. Убити са 31 от 32-та терористи. Жив е хванат Нурпаши Кулаев (24 г.).Няма адвокат, който да се съгласява да го защитава. Назначен му е служебен защитник. По време на процеса Кулаев обяснява, че актът е извършен в училище с цел убийствата на жени и деца да разпалят войната в Кавказ още по-силно. Осъден е на смърт. Поради мораториума върху смъртното наказание присъдата е заменена с доживотен затвор.РавносметкатаВ операцията умират 344 заложници, от които 186 деца. Общо жертвите, със силите на реда, са най-малко 396. Около 700 получават спешна помощ на място, а 437 постъпват в болници в Беслан и Владикавказ. Много деца получават трайни телесни увреждания (загуба на крайници и очи) и психически разстройства. След завръщане у дома момиче се самоубива.ОтговорностНа 17 септември чеченският терорист Шамил Басаев поема отговорност за атентата. Обяснява, че искал да създаде ислямско емирство в цял Северен Кавказ и Чечения да бъде призната за независима в рамките на Общността на независимите държави.Руският президент Владимир Путин обявява 2 дни национален траур на 6 и 7 септември 2004 г. 135 000 души се събират на ‘Червения площад’ в Москва.", "date": "2018.09.03", "title": "14 години от терора в Беслан"}
{"url": "https://offnews.bg/obshtestvo/slantce-do-obiad-sled-tova-oblatci-i-dazhd-v-zapadna-balgaria-687342.html", "text": "Слънце до обяд, а след обяд - облаци и краткотраен дъжд, главно в Западна България. Такова ще е времето на 3 септември, прогнозира Националният институт по метеорология и хидрология.В отделни райони е възможно да прегърми.Ще духа слаб, в Източна България и Дунавската равнина - до умерен вятър от изток-североизток.Максималните температури ще са предимно между 29° и 34°.В планините ще бъде предимно слънчево. В следобедните часове ще се развива купеста и купесто-дъждовна облачност и на места в западните масиви ще има краткотрайни валежи, има условия и за гръмотевична дейност. Ще духа до умерен вятър с източна компонента. Максималната температура на височина 1200 метра ще е около 22°, на 2000 метра – около 15°.Над Черноморието ще бъде слънчево. Ще духа слаб до умерен изток-североизточен вятър. Максималните температури ще са между 28° и 30°. Температурата на морската вода е от 26° по северното до 29° по южното крайбрежие. Вълнението на морето ще бъде 1-2 бала.", "date": "2018.09.03", "title": "Слънце до обяд, след това - облаци и дъжд в Западна България"}
