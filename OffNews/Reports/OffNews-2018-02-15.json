{"url": "https://offnews.bg/kultura/chuhte-za-kucheshkia-ostrov-nali-674966.html", "text": "Днес започна филмовият фестивал \"Берлинале\", който се провежда вече 68 години подред, със световната премиерата на \"Isle of Dogs\" (\"Кучешки остров).Ако сте чакали с нетърпение втората анимация на Уес Андерсън след „Fantastic Mr. Fox“ (2009), то може да бъдете спокойни - Андерсън и екипа му са инвестирали времето си правилно. Двете години чакане ще ви се сторят даже малко, имайки предвид колко работа изисква тази единствена по рода си стоп моушън анимация. Има и един интересен факт около филма - един от главните аниматори в продукцията е българина Данаил Краев.„Isle of Dogs“ е истинска наслада за сетивата - ритмичен, цветен и с оригинален хумор. Както винаги, историите на Уес Андерсън не се отличават с изключително заплетен или непредвидим сюжет, ами с непринудеността и лекотата си и този филм не е изключение, въпреки че темите, засегнати в лентата, имат по-дълбок смисъл от този на пръв поглед.Действието се развива в Япония и режисьорът сподели днес, че е избрал мястото заради любовта си към японското кино и неговата естетика.Като ценител на детайлите, Андерсън предпочита анимацията му да е по-нестандартна от другите  т. нар. стоп моушън филми и промените, които предприема с тази цел, правят кадрите му по-естествени, придавайки особената естетика на кадъра и допринасяйки за специалната емоционална атмосфера. Именно по този начин създава своята „фантастична версия на Япония“.Музиката е основен елемент в тази фантазия. В лентата личи, че подборът и е бил изключително прецизен. Получила се е хармония между ритъм, картина и цвят.Не на последно място трябва да се спомене и екипа, който дублира анимационните герои и звуково оформя персонажите им. Както винаги, той се състои в по-голямата си част от познати лица, работили и друг път с Андерсън: Бил Мъри, Скарлет Йохансон, Едуарт Нортън, Брайън Кренстън, Грета Геруик, Франсес Макдормънд и още много други. Те споделят, че работата с режисьор като Андерсън е истинско удоволствие, защото има визия, която обаче не налага на всяка цена.Затова и актьорите нямат ясни инструкции, които да следват, защото изкуството не може да се контролира и предвиди. “Isle of Dogs” или „Кучешки остров“ е филм с почерк, филм изискващ майсторство и много търпение. Очаквайте скоро премиерата му в България и не се лишавайте от удоволствието да го гледате на голям екран.", "date": "2018.02.15", "title": "Чухте за кучешкия остров, нали?"}
{"url": "https://offnews.bg/kultura/balgarskiat-film-sram-sred-nominatciite-za-naj-prestizhnite-evropejs-674954.html", "text": "Късометражният филм „Срам“ на Петър Крумов, който участва миналата седмица в международния конкурс на фестивала в Клермон Феран, бе номиниран за наградата за късометражен филм на Европейската филмова академия.Историята на филма разказва за момче на име Мачо. Той има нелека съдба и бяга от училище, за да работи на строежи. Единствената му радост е приятелката му Дона. Тя обаче се срамува от майка му, която е училищната чистачка и Мачо трябва да избира между майка си и любовта си и намира свой изход от тази ситуация.Т. нар. \"европейски Оскари\" ще бъдат раздадени на церемония във Севиля на 15 декември, а премиерата на филма у нас ще бъде по време на 22-рото издание на София филм фест.", "date": "2018.02.15", "title": "Българският филм 'Срам' сред номинациите за най-престижните европейски награди"}
{"url": "https://offnews.bg/sviat/streletcat-ot-florida-e-chlen-na-biala-natcionalisticheska-grupirovka-674968.html", "text": "Нападателят от Флорида Никълъс Круз е свързан с бялата националистическа военизирана група \"Република Флорида\", предадоха Асошиейтед прес и ДПА.На сайта на \"Република Флорида\" групата се самоопределя като \"организация за защита на гражданските права на белите\", чиято цел е да създаде бяла етническа държава във Флорида. Смята се, че лидерът на групата е Джордан Джереб.Джереб потвърди, че нападателят Никълъс Крус е член на организацията и е участвал в военизирани учения в Талахаси. Той добави, че групата свиква \"спонтанни демонстрации на случаен принцип\" и се опитва да не участва в модерния свят.Джереб заяви, че не познава Крус лично, но подчерта, че той не е действал от името на групата и отговорността за деянието му е лично негова.Лидерът на \"Република Флорида\" добави, че Крус е имал някакви проблеми с момиче и вероятно решението да извърши нападението в деня на Свети Валентин не е съвпадение. След нsколкочасов разпит на 19-годишния стрелец от Флорида тази сутрин бяха повдигнати обвинения в предумишлено убийство на 17 души.Четиринадесет оцелели при стрелбата в гимназия \"Марджъри Стоунман Дъглас\" са настанени в болница. Крус все още в болнична дреха, след като бил хоспитализиран със затруднено дишане, е изпратен в затвора без право на освобождаване под гаранция.Преди края на часовете вчера в училището се задействала алармата за пожар и бившите съученици на Крус помислили, че това е поредна учебна тревога, при каквато те трябва да напуснат класните стаи.Според полицията в този момент Крус, въоръжен с противогаз, димни гранати и голям брой пълнители, открил огън със собствена полуавтоматична пушка и избил 17 души.Това е училищната стрелба с най-много жертви в САЩ, откакто въоръжен мъж атакува началното училище \"Санди Хук\" в Нютаун, щата Кънектикът, преди повече от пет години. Според организацията за контрол върху оръжията \"Евритаун фор гън сейфти\" от 2013 г. досега в САЩ е имало 290 случая на училищна стрелба, а вчерашната е 18-ата от началото на годината.Крус купил законно полуавтоматичната пушка преди година. Федералните закони разрешават на хора на възраст на и над 18 години да купуват дългоцевно оръжие, включително от този вид автомати, пише БТА.", "date": "2018.02.15", "title": "Стрелецът от Флорида е член на бяла националистическа групировка (обновена)"}
{"url": "https://offnews.bg/obshtestvo/arestuvaha-balgarin-v-ungaria-pri-opit-za-trafik-na-antiki-674971.html", "text": "Задържаха българин в Унгария за трафик на древноримски реликви. Полицаи са проверили камиона му на магистрала за Будапеща и са намерили ценните предмети, пише унгарският национален ежедневник Blikk, цитиран от \"Фокус\".При проверката на камиона му са открити 42 бронзови предмета, включващи пръстени, статуи и съдове.Според експертите общата стойност на находките възлиза на три милиона форинта (близо 19 хил. лева).", "date": "2018.02.15", "title": "Арестуваха българин в Унгария при опит за трафик на антики"}
{"url": "https://offnews.bg/futbol/ludogoretc-ne-mozha-da-se-protivopostavi-na-milan-674972.html", "text": "Лудогорец загуби от Милан с 0:3 в първия двубой от 1/16-финалите на Лига Европа. Футболистите на Димитър Димитров-Херо имаха сериозни мераци да стъжнат вечерта на италианците, но класата на \"росонерите\" си каза думатаРезултатът бе открит Патрик Кутроне в 45-ата минута, а Рикардо Родригес удвои от дузпа в 63-ата минута. Тя бе свирена след необмислено нарушение на Козмин Моци, който бутна Родригес с ръка в гърба при безобидна ситуация. Третия гол го отбеляза Фабио Борини в края на срещата.    Все пак домакините заслужаваха да стигнат до попадение, но това така и не се случи, след като Джоди Лукоки и Върджил Мисиджан пропуснаха няколко добри положения, а Светослав Дяков нацели гредата в началото на второто полувреме.След този резултат обаче се очертава реваншът на \"Сан Сиро\" като цяло да бъде протоколен. Втората среща между двата тима е точно след една седмица от 22:05 часа българско време.", "date": "2018.02.15", "title": "Лудогорец не можа да се противопостави на Милан"}
{"url": "https://offnews.bg/tehnologii/mtel-demonstrira-5g-tehnologia-skorostta-e-15-pati-po-dobra-ot-lte-674956.html", "text": "Мтел, част от A1 Group, показа за пръв път у нас 5G технология. Това се случи по време на специално събитие, което включваше високоскоростен тест на 5G, VR демонстрация и балансиращи индустриални роботи. Очаква се този нов начин за комуникация да доведе до значително увеличение на интернет скоростта в мобилните мрежи от над 10 Gbps.По време на демонстрацията беше измерена скорост над 2,2 Gbps, която е 15 пъти по-висока от тази при 4G. VR експериментът представи стрийминг на съдържание с 4К резолюция без никакво забавяне. С помощта на специални роботи, които балансират топка върху равна повърхност, беше онагледено ниско закъснение от около 1 милисекунда, което се постига в 5G мрежа.„Очакванията са ни 5G стандартът да бъде определен през 2018 г., а ние имаме готовност да внедрим технологията веднага щом са налични устройства, които го поддържат и разполагаме с необходимите честоти. Това ще бъде мрежа на мрежите, която ще обедини всички съществуващи стандарти и ще позволи развитието на технологиите на бъдещето – свързаната мобилност, дигиталната медицина и интелигентните фабрики”, допълни той.Мтел първа у нас демонстрира скорости в 4G мрежа още през 2011 г., а от старта на 4G през 2016 г. до днес е инвестирала над 130 млн. лева, като непрекъснато модернизира и разширява мрежата си съвместно с Nokia. За този период Мтел регистрира над 140% ръст на смартфоните в своята мрежа и повече от 800 000 активни 4G потребители. Телекомът отчита и ръст от 240% на трафика на данни, като над 60% от него се осъществява в 4G. 4G мрежата на Мтел покрива всички населени места с над 1 000 жители у нас при максимална скорост до 150 Mbps.През ноември 2017 г. специално за началото на зимния сезон в България Мтел внедри 4.5G в зимните курорти, която осигурява скорост на връзката с 30% по-висока спрямо досега. Технологията, която позволява това, се нарича „обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. Мтел планира да внедри „обединяване на честоти” и в цялата страна до края на лятото тази година. Текущите инвестиции и подготовка на мрежата ще позволят бърз ъпгрейд към 5G, когато това е възможно.Мтел е част от А1 Group, член на алианса NGMN (Next Generation Mobile Networks), в който участват най-големите мобилни оператори в света и който определя стандартите за мобилните мрежи от следващо поколение. A1 Group ще играе водеща роля при стандартизацията на бъдещата 5G технология.", "date": "2018.02.15", "title": "Мтел демонстрира 5G технология. Скоростта е 15 пъти по-добра от LTE"}
{"url": "https://offnews.bg/politika/boris-dzhonsan-70-000-balgari-sa-na-ostrova-v-momenta-i-iskame-tova-d-674949.html", "text": "В момента във Великобритания има над 70 000 българи и искаме това да си остане така. Това коментира британският външен министър Борис Джонсън преди началото на неформалната среща на министрите на външните работи \"Гимних\" в София. \"Много е хубаво да съм тук, в България. Българското председателство според мен върви много добре\", каза Джонсън.Той обясни, че в следващите часове предстоят важни разговори - за Сирия и за Западните Балкани. По въпроса за отношенията между България и Великобритания и предстоящия Брекзит Джонсън заяви, че стремежът ще е отношенията между двете страни да останат без промяна. \"Имаме силни взаимоотношения с България. В момента има над 70 000 българи във Великобритания. Великобритания е на първо място сред дестинациите на българските студенти и искаме да запазим това. Освен това има голям брой британски туристи, които идват в България всяка година – около 300 000 туристи на година. Има и немалко британци, които живеят в България. Затова искаме да се уверим, че всичко това ще продължи\", коментира той.", "date": "2018.02.15", "title": "Борис Джонсън: 70 000 българи са на Острова в момента и искаме това да си остане така"}
{"url": "https://offnews.bg/ikonomika/naj-malak-broj-registrirani-bezrabotni-prez-ianuari-za-poslednite-15-g-674928.html", "text": "237 322 е броят на безработните, регистрирани в бюрата по труда през първия месец на 2018 г. От Агенцията по заетостта посочват, че това е най-ниският брой регистрирани безработни през януари за последните 15 години.Равнището на регистрираната безработица през първия месец на годината е 7,2%. В сравнение с предходния месец се отчита минимално нарастване от 0,1%, докато годишният паралел показва, че безработицата е намаляла с 1%. По данни на Агенцията по заетостта през първия месец на годината безработицата традиционно нараства поради характерната за сезона по-слаба икономическа активност.Новорегистрираните безработни през януари са 30 446. От тях 900 са били неактивни, т.е. не са били нито заети, нито учащи и не са търсили работа. В началото на годината медиаторите и техните партньори са активирали 7 048 лица.Месечните данни сочат, че на работа през януари са постъпили 17 270 лица. Значителен е делът на устроените в реалната икономика – над 85% от общо постъпилите на работа.Освен към безработни, услугите, предоставяни в бюрата по труда, са насочени също към заети, учащи и пенсионери. 434 лица от тези групи са регистрирани като търсещи работа през месеца.Работодателите са заявили 13 879 работни места на първичния пазар на труда, като над 2/3 от тях са от частния сектор – 71,4%. Най-голяма потребност от работна сила се наблюдава в преработваща промишленост (30.4%), държавно управление (13,6%), търговия (13,5%), административни и спомагателни дейности (7.3%), хотелиерство и ресторантьорство (5,2%).Най-търсените професии по заявени работни места в бюрата по труда в страната са: персоналът, грижещ се за деца, както и полагащ здравни грижи за хората; машинните оператори; продавачите в магазини; квалифицираните работници по производство на храни, облекло, дървени изделия и сродните на тях; работниците в добивната и преработващата промишленост, строителството и транспорта; персоналът, зает в сферата на персоналните услуги.", "date": "2018.02.15", "title": "Най-малък брой регистрирани безработни през януари за последните 15 години"}
{"url": "https://offnews.bg/obshtestvo/roditel-napadna-uchitel-s-iumrutci-v-detska-gradina-674970.html", "text": "Пореден случай на агресия в детско заведение. Този път от страна на родител - разгневен баща нападна с юмруци възпитател в детска градина в Пазарджик. Мъжът бил ядосан за това, че детето му се заразява с вируси в градината.За случилото се алармира телевизия \"Нова\".Случката се развила по време на грипната епидемия в града. Мъжът обвинил детската градина, че приема заразени деца и затова детето му също се разболява. Мъжът крещял, обиждал и размахал юмруци. За щастие учителката успяла да отскочи, а мъжът счупил вратата.Детето на разгневения мъж е изключено, а в градината е монтиран паник бутон.", "date": "2018.02.15", "title": "Родител нападна учител с юмруци в детска градина"}
{"url": "https://offnews.bg/politika/mogerini-es-e-edinen-vav-vanshnata-politika-i-otbranata-vatreshnite-674953.html", "text": "Ако има една област, в която Европейският съюз е единен в последните години, това е външната политика и отбраната. Вътрешните работи са друга история. Това заяви върховният представител на ЕС за външната политика и сигурността Федерика Могерини преди началото на неформалния съвет на външните министри \"Гимних\" в София. Светът не се движи в правилната посока и твърде много конфликти не намират решение. Можете да вините за това ЕС, ООН, САЩ или международната система, но ние правим, каквото можем, и ако ЕС го нямаше с неговата хуманитарна помощ, политиките за развитие, дипломация и сигурност, ситуацията в много региони щеше да е много по-лоша, подчерта Могерини.Тя допълни, че един от най-важните въпроси, които ще бъдат обсъдени, е ситуацията в Сирия. По думите ѝ ЕС възнамерява да мобилизира хуманитарна помощ към Сирия и нейни съседки, основно към Йордания, Ливан и Турция. Като друга важна тема тя посочи и въпросът за Северна Корея и затоплянето на отношенията с Южна Корея. Видяхме окуражаващи стъпки около олимпиадата, но тя в един момент ще приключи. Искаме да продължим работата - първо с нашите партньори Южна Корея, САЩ, Япония, но също така с Русия и Китай, за да има силен натиск върху КНДР. Ние имаме строга система на санкции, но ще продължим и дипломатическите усилия, подчерта Могерини. ", "date": "2018.02.15", "title": "Могерини: ЕС е единен във външната политика и отбраната, вътрешните работи са друга история"}
{"url": "https://offnews.bg/sviat/oshte-15-ruski-naemnitci-sa-zaginali-sled-vzriv-v-sklad-v-siria-674946.html", "text": "15 руснаци в Сирия, наети от руска частна охранителна фирма, са загинали след взрив в оръжеен склад в град Табия Джазира в провинцията Дейр аз Зур.За инцидента съобщи британският всекидневник \"Гардиън\", който цитира Сирийската обсерватория за човешки права, базирана в Лондон.Руската частна охранителна фирма, чийто склад е бил взривен, е отговаряла за охраната на нефтени и газови находища, контролирани от сирийските правителствените сили.Предполага се, че руските частни охранители, придружавани от части на сирийската армия, са опитали да проникнат в склада за оръжия, но са задействали замаскирана бомба. Според Сирийската обсерватория загиналите са общо 23-ма, като 15 са руснаци.По-рано тази седмица излезе , че при въздушна атака на американците срещу проправителствените сили в същата провинция Дейр аз Зур са загинали над 100 руски наемници от руската Частна военна компания (ЧВК) Вагнер. Някои руски медии дори съобщават за около 600 загинали.      ", "date": "2018.02.15", "title": "Още 15 руски наемници са загинали след взрив в склад в Сирия"}
{"url": "https://offnews.bg/politika/peevski-se-obiavi-za-zhertva-premier-i-prezident-mu-petneli-dobroto-i-674962.html", "text": "Днес президентът Румен Радев в прав текст свърза името на премиера Бойко Борисов с бизнес интересите на бизнесмена и ДПС депутат Делян Пеевски. Държавният глава подчерта, че  Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?“ и Пеевски избра епистоларна форма да каже какво мисли.Ето изявлението му без редакторска намеса:", "date": "2018.02.15", "title": "Пеевски се обяви за жертва. Премиер и президент му петнели доброто име"}
{"url": "https://offnews.bg/sviat/zaharova-predlozhi-na-borisov-da-poluchi-rusko-grazhdanstvo-za-da-gla-674963.html", "text": "Говорителката на външното министерство на Русия Мария Захарова предложи днес на българския премиер Бойко Борисов да получи руско гражданство и да гласува на президентските избори в Русия, предаде ТАСС.Неотдавна Борисов се пошегува, че в света има две неща, които не се избират: родителите и президента на Русия.В коментар на това Захарова каза на брифинг: \"Той /Борисов/ има шанс. Той може да получи руско гражданство и да гласува за президент на Руската федерация\".Говорителката добави, че \"мечтите се сбъдват\", пише БТА.", "date": "2018.02.15", "title": "Захарова предложи на Борисов да получи руско гражданство, за да гласува за президент"}
{"url": "https://offnews.bg/sviat/i-posolstvoto-ni-v-moskva-poluchi-plik-s-bial-prah-674964.html", "text": "И посолството ни в Москва е получило плик с бял прах, става ясно от публикация в ТАСС.Общо 13 дипломатически представителства са получили пликове с прахообразно вещество.Вчера подозрителни писма пристигнаха в шест дипломатически представителства. Днес пликове с прах пристигнаха и в посолствата на България, Холандия, САЩ, Италия, Канада и Словения, както и в представителство на ООН.Според източник на ТАСС в службите за спешна помощ веществото не представлява опасност. Смята се, че пликовете са били изпратени в един ден. Всички получени писма са съдържали сходен по състав прах.По-рано органите на реда съобщиха, че в състава на праха е открит фипронил - вещество от семейството на пестицидите, използвано в селското стопанство, медицинската практика и при борбата с вредни насекоми.По данни на главното управление на руското вътрешно министерство за Москва, полицаите са конфискували веществото и са го изпратили за изследване. Установено е, че то не представлява опасност, съобщи говорител на управлението.Представител на главното управление на министерството на извънредните ситуации за Москва също потвърди, че веществото не представлява опасност за населението.", "date": "2018.02.15", "title": "И посолството ни в Москва получи плик с бял прах"}
{"url": "https://offnews.bg/politika/da-balgaria-tcik-e-podlozhena-na-politicheski-natisk-sreshtu-elektro-674957.html", "text": "\"Да, България\" излезе с позиция, в която се твърди че Централната избирателна комисия (ЦИК) се противопоставя на електронното дистанционно гласуване.Според партията на бившия правосъден министър Христо Иванов в  за електронното гласуване, който беше публикуван по-рано тази седмица, прозира страх и политически натиск.\"Да, България\" настоява за провеждането на дистанционно електронно гласуване, като необходима мярка за активно въвличане на по-младите поколения и българската диаспора в демократичния ни процес.Ето и цялата позиция на \"Да, България\":Централната избирателна комисия излезе с анализ на проведените симулации на електронно дистанционно гласуване, в който препоръчва на Народното събрание да отложи дистанционното електронно гласуване, предвидено в изборния кодекс за европейските избори 2019. Това изглежда е формалният механизъм, който ЦИК избра, за да се противопостави на електронното гласуване.Това, което прозира от анализа е страх, грешни допускания и най-вероятно – политически натиск.„Да, България!“ е твърдо за провеждането на дистанционно електронно гласуване, като необходима мярка за активно въвличане на по-младите поколения и българската диаспора в демократичния ни процес.Конкретните аргументи, посочени в доклада, са до голяма степен несъстоятелни:Липсата на готова национална схема за електронна идентификация не е причина за отлагане на електронното гласуване. Самият доклад на ЦИК посочва, че Квалифицираният електронен подпис (КЕП) е достатъчно надежден и макар да не е масово достъпен, има значително разпространение, което ще даде възможност поне на част от гражданите да гласуват, което е напълно достатъчно за първите електронни избори (напомняме, че в Естония на първите електронни избори гласуват онлайн под 10 хиляди души). Добавянето на националната схема за електронна идентификация впоследствие чрез надграждане на системата, е тривиално от технологична гледна точка.Редица експерти, в т.ч. Лииса Паст, естонски експерт по киберсигурност, в  в европейския журнал по киберсигурност посочват, че няма 100% сигурни системи (нито електронни, нито хартиени), но прилагането на серия от мерки за защита, откриване и предотвратяване на атаки, може да осигури защита на демократичните права на гражданите. Г-жа Паст подчертава именно, че започването в по-малък мащаб би дало по-добра възможност за справяне с евентуални проблеми, с което подкрепя тезата, че използването единствено на КЕП на първите електронни избори е напълно приемливо. То е и допустимо от разпоредбите на Изборния кодекс. Още повече, че Законът за българските лични документи, дори след последното отлагане, предвижда електронни лични карти от януари 2019-та, което значи, че част от българските граждани ще разполагат със средство и за електронна идентификация по смисъла на Закона за електронната идентификация.Грешно е допускането, че възможността гражданите да гласуват на хартия след като са гласували електронно, ще оскъпи и забави процеса. Оскъпяването би дошло единствено от напечатаните допълнителни бюлетини, като при очакваната активност за електронния вот и настоящите нива на резерви ще бъдат достатъчни; в дългосрочен план електронното гласуване би значело съкращаване на разходи за секции в чужбина (когато всички български граждани разполагат със средство за електронна идентификация).Рискът от контролиран вот е също толкова голям, колкото и при хартиеното гласуване. Проблемът не е технологичен, а социален и психологически – ако избирателят е поставен в ситуация, в която да му се отнеме средството за идентификация (напр. КЕП или лична карта) след като е гласувал в присъствие на работодател, например, и след това той бива следен дали не е отишъл да гласува в секция, то наличието или неналичието на електронно гласуване не са решаващия фактор за този избирател – той ще подаде гласа, който му е казано, поради пълната си зависимост и страх. В същото време, чрез технически и организационни методи, като двуфакторна автентикация, анализ на риска и активен мониторинг в изборния период, контролираният и купен вот ще стане по-труден и скъп за реализиране, отколкото по традиционния начин.От „Да, България!“ настояваме да бъде предоставена възможност за дистанционно електронно гласуване на евроизборите 2019-та, като се допусне идентификация с КЕП, а в момента, в който е готова националната схема за електронна идентификация, системата за дистанционно електронно гласуване да бъде надградена в съответсвие.Киберсигурността е от ключово значение за националната сигурност, както „Да, България!“ неведнъж е посочвала. Но киберсигурност не означава да си заровим главата в пясъка, да скъсаме всички кабели, да изхвърлим всички компютри и да се оправдаем с риска от кибератаки. Институциите, в т.ч. ЦИК, трябва да са наясно с технологичните и организационни мерки за кибер защита.На приложената графика сме описали процеса, заедно с нужните стъпки, за достигане до дистанционно електронно гласуване. Забавянията, липсата на бюджет и на експертно звено към ЦИК за 2018-та, показва и липсата на желание и готовност от страна на органа, съответно от страна на издигналите го политически партии, за реално въвеждане на дистанционно електронно гласуване. Налице е явен опит да се спре дори инерцията, достигната след референдума за дистанционно електронно гласуване и приетия след това Изборен кодекс. ", "date": "2018.02.15", "title": "Да, България: ЦИК е подложена на политически натиск срещу електронното гласуване"}
{"url": "https://offnews.bg/tenis/grigor-dimitrov-prodalzhava-kam-1-4-finalite-v-roterdam-674967.html", "text": "Най-добрият ни тенисист Григор Димитров спечели по солиден начин втория си мач от тенис турнира от сериите АТР500 в Ротердам срещу Филип Краинович - 7:6(4), 7:5 за 1 час и 46 минути.Мачът беше изключително равностоен и се реши в два момента в края на сетовете. Краинович игра много агресивно и точно и лесно печелеше сервис геймовете си. Григор отговори със същото и в първия сет имаше само 4 възможности за пробив за Филип. И четирите случая сервисът извади българина от ситуацията.В следващия си дуел на четвъртфиналите ще се изправи срещу Андрей Рубльов, като хасковлията се нуждае от класиране на полуфинал, за да се завърне на номер 4 в световната ранглиста.", "date": "2018.02.15", "title": "Григор Димитров продължава към 1/4-финалите в Ротердам"}
{"url": "https://offnews.bg/politika/borisov-radev-verolomno-napadna-pravitelstvoto-bez-prichina-674959.html", "text": "Премиерът Бойко Борисов отговори на президента Румен Радев, който по-рано днес постави на Борисов въпроси, в това число дали разпределя обществени поръчки на депутата от ДПС Делян Пеевски и дали двамата имат общи бизнес интереси. Повод за изказването на Радев стана снощния коментар на Борисов пред bTV, че \"в президентството има един човек, който пише речите на Радев, един медиен човек, помня го още от BBT - телевизията на Пеевски\".\"Аз внимателно прегледах всичко, което съм говорил, и нито един път не съм обидил президентската институция или президента. Казах само, че заедно сме работили добре и би трябвало заедно да продължим да работим за България. И ако са се почувствали засегнати, че съм казал, че зад BBT е стоял Пеевски по това време, а те – г-н Mанджуков, също трябва да се зададе как така от тази телевизия той става началник кабинет и то без достъп до квалифицирана информация. Това не е обида, а елементарен въпрос, който би трябвало да се зададе\", каза Борисов.Борисов нарече думите на Радев \"вероломно нападение срещу правителството без никаква причина\", като подчерта, че даденото от него интервю е било съвсем добронамерено към президентската институция. Премиерът призова Радев да извади документи, ако разполага с такива, и да сезира прокуратурата. \"Абсолютно ми е чиста съвестта. Ако има каквито и да било данни за мой бизнес, защото това е абсолютна лъжа, за нещо, което съм направил с Делян Пеевски, да сезира прокуратурата, КОНПИ, която иска институция още днес\", заяви Борисов. По повод думите на Радев за това, че Борисов е получил подарък от ДПС за вота на недоверие, премиерът заяви, че всички гласове на ДПС на президентските избори са отишли за Радев. \"Подарък от ДПС не ми е правен. Единствената партия, която не е правила коалиции с ДПС, е ГЕРБ. А партията на Радев - БСП, много пъти го е правила. Нека пак само да се върнем и да кажем обективната истина – огромните пари, над 90%, които са дадени за отбрана, всичките са на военно-въздушните сили - Кугъри, Спартани. И сега всички са в състояние такова, че не летят, защото така са подписвани договорите. Той трябва да е обективен към всички – не може за едните дума да не каже, за БСП\", каза Бойко Борисов. \"Ако Делян Пеевски е извършил престъпление и той знае, много интересно служебното правителство какви проверки е възложило тогава на Пеевски и имало ли е изобщо такива. И какво общо мога да имам аз с депутат от опозицията. Депутат, който партията, която издигна Румен Радев, издигна за шеф на ДАНС\", допълни той.\"Аз мога да задам контра въпроси – колко струват изборите за Радев? Как се договори с ДПС за подкрепата? С Делян Пеевски ли го направи? Виждате ли как гадно звучи? Нека сега той да дава пресконференция и да обяснява същото. Това добре ли е за държавата? Мисля, че не. А той избухва с толкова жлъч и ярост. А аз вчера казах колко е прекрасен. Може би не може да ми прости, че купихме тези изтребители\", коментира още Борисов. Той каза още, че се срещал с много депутати от опозицията не бивало неговата добронамереност към всички да е в негов ущърб.\"Можете да попитате Карадайъ с колко депутати е идвал той при мене, аз се срещам с много депутати\", подчерта Борисов. \"Считам, че един държавен глава, един президент на всички българи, равно отдалечен от всички партии и то в условия, далеч от каквато и да е предизборна кампания, не е редно да дава такива оценки и да взима такава явна страна към неговата партия БСП\", каза премиерът.Той упрекна Радев, че не е коментира въпроса с БСП и \"Народния съд\".\"Не може вчера, когато се разтресе държавата от това, че искат да върнат \"Народния съд\" или по-скоро считат, че това е нещо добро - да се избият хиляди българи без съд и присъда, като кучета в лагерите, да не каже една дума по темата. Той е длъжен и за едните, и за другите, както аз снощи защитих и двете страни. Когато са трепали партизани, това е било толкова лошо, те също са българи, както след това, когато са избивани в концентрационните лагери\", коментира премиерът.По повод обвиненията на Радев, че се вслушва в чужди гласове, Борисов поиска президентът да назове в чии точно гласове се вслушва, каза той и подчерта, че според него в думите \"домакинът, който носи шербет\" прозира малко завист. \"Нека да говорим с имена. Не знам кого трябва да слушаш в чужбина, за да станеш против насилието над жени и деца. И след като има каквото и да е съмнение, защото явно обществото се плаши от тези неща, няма да вървим напред с ратифицирането на конвенцията, докато нищо не стане ясно\", каза той.\"Ние направихме максимума добро за държавата. Щом ни се дава възможност за такава среща, значи се счита, че България е една стабилна държава. И тя е стабилна не само заради мен, но и заради президента. Колко и да исках да не достигаме до такова влошаване на положението, знам, че ако не отговоря някой ще каже, че ме е страх. Много битки съм провел, с много коварни противници. Ако президентът иска да прави партия – да каже, в противен случай не е честно уж неутралната президентска институция да взима страна и да се насочва срещу едно демократично избрано коалиционно правителство. Така че, с цялото ми уважение, бях длъжен да отговоря, защото няма нещо, с което да се срамувам. Няма една задкулисна думичка в нашето управление и затова неслучайно 11 пъти поред сме побеждавали в избори. Трябва да се отчита волята на народа. Утре могат да напишат, че съм виновен, че и Слави Трифонов се е подигравал с него в предаването му. Той се е подигравал с мен много повече пъти\", категоричен бе премиерът.", "date": "2018.02.15", "title": "Борисов: Радев вероломно нападна правителството без причина"}
{"url": "https://offnews.bg/analizi-i-komentari/belite-hora-triabva-da-umrat-674814.html", "text": "„Белите хора трябва да умрат“ не е евтина провокация, стръв, която да ви накара да отворите статията и да я затворите, за да се начислят едни прочитания. Не бих го нарекъл и факт, тъй като със сигурност доказателствата са разнопосочни. По-скоро е теория, която може би граничи с параноята, а може би не. Това е страх, моят страх, но и на много други „бели супремасисти“. „Неонацисти“. „Расисти“.Един портретНа 12 февруари Барак Обама представи пред обществото своя официален президентски портрет, който ще бъде изложен в Националната портретна галерия на САЩ. От десетилетия наред художествените качества на президентските портрети са последното нещо, което се гледа в тях и за което те се правят. Истински важното е тяхното политическо, обществено и културно послание*. Образът на 44-ия държавен глава на Щатите бе увековечен от Кехинде Уайлий, 39-годишен чернокож гей. Артист, специализиращ в рисуването на чернокожи знаменитости като европейски благородници. Артист, който доби особена популярност след портретите си на чернокожи жени, държащи прясно отрязаните глави на бели момичета.Мисля, че започвате да разбирате накъде бия. Картината на Обама няма нищо общо с него и никога не е имала. Тя е послание. Но още по-лош в начинът, по който се приема това послание и артистът зад него. Демократите са във възторг, чернокожите са във възторг, либералите са във възторг от цялата „черност“ („blackness“ е думата, използвана от самите англоговорящи), лъхаща от портрет, модел и автор. Традиционно, всеки, който изрази неодобрение, е заклеймен като расист (тук няма нужда от дефиниране с „бял“, защото всички знаем, че расизмът е присъщ единствено на бялата раса. Както и всички знаем, че белите не може да са жертви на дискриминация**). За да разберете моята перспектива, си представете гневът и грохотът, който щеше да последва, ако Тръмп бе избрал художник, известен с картините си на бели жени, държащи в едната ръка нож, а в другата отрязани глави на чернокожи. Но това е друго, нали? Защото Доналд Тръмп е дяволът, а Барак Хюсеин за осемте си години на власт не фаворитизираше артисти, учени и общественици от едно определено малцинство...Ако досега разсъжденията ми около творчеството на Кехинде може да се нарекат спекулации, то неговите думи са красноречиви. Той описва творбите си като вариации на популярния Ренесансов мотив за еврейката Юдит, обезглавяваща асирийския генерал Холоферн. „Това е заиграване с онова „убий белчото“ нещо“ („It’s sort of a play on the ‘kill whitey’ thing”), отговаря Уайлий. За незапознатите, „убий белчото“ е често срещан лозунг на радикални чернокожи групировки и течения като Черните пантери в САЩ и чернокожото население в ЮАР и Зимбабве (където е по-разпространен призивът „убий белия фермер“), целящи абсолютното унищожение и подчинение на бялата раса.Урок по историяПреди около година Би Би Си пусна в YouTube образователна поредица за историята на Острова от Каменната епоха, през келтите и римляните, до Средновековието. В анимациите за деца, които може да видите по-долу, правят впечатление чернокожи келти, представени като местно население. Не са малко и чернокожите римляни, между другото. Клипчетата предизвикаха огромно възмущение, но не и извинение от държавната телевизия.Последният сезон на световния британски феномен – „Доктор Кой“ – също не остана по-назад от скритата, а на моменти и отявлена пропаганда на криворазбрана толерантност, която при всяка възможност напада белите и величае цветнокожите. Пример е краткият диалог от Е3.С10 „Тънък лед“, където героите попадат в Лондон през 1814 г. Там, изненадващо, всеки четвърти (броих ги!) човек се оказва чернокож. Това прави впечатление и на главната героиня в сериала, която отбелязва: „Интересно, Регентска Великобритания е доста по-черна от това, което показват по филмите“. Отговорът, който получава от спътника си, е кратък: „Както е бил и Иисус. Историята е бяло промиване / е промита от белите (whitewash)“.Ще кажете, че съм дребнав, но няма да се съглася с вас. Когато държавната телевизия на една от колоните на европейската цивилизация открито и продължително изкривява и си измисля историята, за да служи на определена идеология, това не е конспирация. Когато сериал, гледан от милиони деца и юноши, насажда целенасочени комплекси на една конкретна раса, това не е смешно. Когато политическият, културен и обществен елит на най-могъща държава в света аплодира човек, който недвусмислено подклажда расова омраза, това не безпочвен страх. И това са само три примера, а имам още много, още десетки други.Истински лъжиОбразованието и културата (от които може да кажем, че новините са част) са двата основни начина за промяната на мисленето на дадено население, за „промиването на мозъци“, ако щете. А промяната на мисленето води до промяна на действията. То води до ежеседмичните , до , до изнасилванията на европейки от африкански и др. имигранти, защото „белите жени са курви“. До това води толерирането и разпространението на расистка пропаганда срещу бялата раса.От друга страна, както стана ясно по-горе, върви и обратната идея, вменяването на вина у хората само за това, че са бели, че преди 200-300 години шепа негодници са забогатели от робски труд (роби, които, между другото, са били продавани от африканските вождове). Активно се вменява идеята, че белият хетеросексуален мъж е едва ли не Сатаната. Започвам да звуча нелепо вече, сигурен съм, но самата реалност става нарастващо сюрреалистична. Из европейските университети се разхождат младежи със сърп и чук по дрехите си, шведските власти , а в гета и лагери като този .Не мисля, че всичкото това е плод на кроежите на задруга милиардери-илюминати-рептили, а е чисто и просто следствие на криворазбрана толерантност, от една страна, и опасна виктимизация, от друга. Съчетанието от двете може да доведе катастрофални ефекти. Смешно е, че дори трябва да се обяснявам, но искам да подчертая, че не мразя другите раси и различни хора. Просто не искам да се удавя в политическа коректност или да дочакам гърнето накрая да избухне. Защо трябва да се лашкаме в идиотски крайности?„Белите хора трябва да умрат“ е рефрен, който започва да се чува все по-често под една или друга форма, а последиците, които води след себе си, започват да се проявяват и България няма да остане незасегната, тя и сега не е. Единственото, което всеки един от нас може и трябва да направи, е да отстоява непреклонно своето достойнство и наследство и да уважава достойнството и наследството на човека срещу себе си. Без значение от расата. В противен случай задължително ще се превърнем в жалки и презрени мекотели или в озлобени и агресивни комплексари. Не бива да се поддаваме на недоверието, страха и омразата към различните от нас, но, Бога ми, дори по-зле е безропотно да приемаме и толерираме ненавистта спрямо нас.--------------------------------------------", "date": "2018.02.15", "title": "Белите хора трябва да умрат"}
{"url": "https://offnews.bg/zimni/norvezhka-shokira-favoritkite-v-ski-biaganeto-na-10-km-674933.html", "text": "27-годишната норвежка Рагнхилд Хага шокира фаворитките, след като спечели олимпийската титла в ски-бягането на 10 километра свободен стил на Игрите в Пьонгчанг.Тя преодоля трасето за 25:00.5 минути и спечели първо олимпийско злато в кариерата си, в която досега имаше само една победа за Световната купа. Хага изкова победата си във втората част на състезанието, когато вдигна темпото и стана недостижима за преследвачките.Защитаващата титлата си от Сочи 2014 Шарлоте Кала от Швеция завърши втора на 20.3 секунди. Така тя си осигури втори олимпийски медал след титлата в скиатлона на 15 километра.Третото място с изоставане от по 31.9 секунди драматично си разделиха разделиха мегазвездата Марит Бьорген от Норвегия и Криста Пармакоски от Финландия.37-годишната Бьорген вече има общо 12 олимпийски медала в кариерата си.Българката Антония Григорова завърши 66-а с изоставане от 4:32.3 минути. Постижението й е със седем места по-назад в сравнение с последното й участие в дисциплината във Ванкувър 2010. Григорова пропусна скиатлона, за да запази сили за този старт, но явно стратегията й не сработи.", "date": "2018.02.15", "title": "Норвежка шокира фаворитките в ски бягането на 10 км"}
{"url": "https://offnews.bg/sviat/sasht-davat-mezhdu-10-i-30-miliona-dolara-za-voenen-parad-674925.html", "text": "Военният парад, който президентът на САЩ Доналд Тръмп поиска да бъде организиран, може да струва между 10 и 30 милиона, каза директорът по бюджетните въпроси към Белия дом Мик Мълвени, цитиран от Асошиейтед прес и Ройтерс.Оценките са \"много предварителни\", отбеляза Мълвени пред бюджетната комисия на Камарата на представителите. Разходите са \"между 10 и 30 милиона долара според продължителността\" на парада, допълни той.Редица представители на американските власти като министъра на отбраната Джим Матис потвърдиха, че Тръмп настоява за мащабен парад, който да покаже военната мощ на САЩ, но според Мълвени администрация все още не е взела решение. По думите му ще трябва да се поиска Конгресът да отдели съответната сума или да бъдат пренасочени средства.", "date": "2018.02.15", "title": "САЩ дават между 10 и 30 милиона долара за военен парад"}
{"url": "https://offnews.bg/sviat/v-avstralia-zabraniha-na-ministrite-da-praviat-seks-s-podchinenite-si-674927.html", "text": "В Австралия забраниха на министрите да правят секс с подчинените си. Забраната е факт по искане на премиера Малкълм Търнбул, след като заместникът му Барнаби Джойс се замеси в любовна афера с прессекретарката си, макар че е женен и има четири деца.Скандалът се разрази, след като стана ясно, че прессекретарката - 33-годишната Вики Чемпиън, е бременна от него. Търнбул съобщи за поправката в кодекса за поведение на министри на извънредна пресконференция. Той отправи и сериозни критики към Джойс за това, че е „унизил и причинил огромна болка“ на семейството си.„Барнаби направи шокираща грешка с това, че е имал любовна афера с млада негова асистентка. Не съм тук, за да давам уроци по морално държание, но за всички е ясно, че подобни действия не водят до нищо добро и в никакъв случай не са приемливи във времената, в които живеем\", каза премиерът, цитиран от БГНЕС.След разразяването на скандала се появиха искания Джойс да подаде оставка. Той може да бъде уволнен и от премиера, но това би създало проблеми в отношенията между партиите в управляващата коалиция. ", "date": "2018.02.15", "title": "В Австралия забраниха на министрите да правят секс с подчинените си"}
{"url": "https://offnews.bg/112/arestuvaha-27-godishen-v-kardzhali-darzhal-v-plen-zhena-niakolko-mese-674932.html", "text": "27-годишен мъж е арестува в Кърджали за това, че е държал в плен 39-годишна жена в продължение на няколко месеца. Жената успяла да избяга вчера сутринта и е потърсила помощ в полицията. Мъжът е открит и задържан.По първоначални данни принудителният плен продължил няколко месеца. Жертвата била държана в жилище в Кърджали, като върху нея било оказвано физическо насилие.По случая е образувано досъдебно производство.Работата по случая продължава.", "date": "2018.02.15", "title": "Арестуваха 27-годишен в Кърджали, държал в плен жена няколко месеца"}
{"url": "https://offnews.bg/sviat/izpratiha-pismo-s-bial-prah-v-posolstvoto-na-holandia-v-moskva-674926.html", "text": "Писмо с бял прах е пристигнало в посолството на Холандия в Москва, съобщи РИА Новости, позовавайки се на свои източници. Писмото пристигнало в секретариата на посолството. Специалисти проверяват съдържанието на плика. В последните дни писма с бял прах бяла изпратени на редица политици и учреждения по света. Във вторник такива писма бяха доставени в сградата на британския парламент и в офиса на бившия американски президент Барак Обама. ", "date": "2018.02.15", "title": "Изпратиха писмо с бял прах в посолството на Холандия в Москва"}
{"url": "https://offnews.bg/temida/mazh-iztochval-energo-pro-sas-sadebni-dela-674934.html", "text": "Районната прокуратура във Варна поиска постоянен арест за 46-годишен мъж, който чрез съдебни дела прибирал суми от енергодоставчика за Североизточна България „Енерго Про продажби“ АД.Първоначално Варненския районен съд отказа да остави Петър К. в ареста. Според прокуратурата мъжът е привлечен като обвиняем за това, че с цел да набави за себе си или за другиго имотна облага възбудил или поддържал в заблуждение абонати на енергодоставчика.Обвиняемият се занимавал с изкупуването на вземания от абонати на енергодружеството. Те произтичали от извършени корекции от страна на „Енерго про продажби“ АД на сметките на абонати, платили суми за непотребена коригирана електроенергия. Обвиняемият издирвал тези абонати, представял се за адвокат. Обещавал им, че ще води дела срещу енергодружеството. За целта искал да бъде упълномощен. След като се снабдявал с пълномощните, Петър продавал вземанията на абонатите на свързаните с него търговски дружества, едно от които било собственост на неговия брат.Веднага след това двете търговски дружества завеждали дела срещу „Енерго Про продажби“ АД. След спечелване на съдебните дела, енергодружеството заплащало доброволно всички дължими суми по банковите сметки на двете търговски дружества. Те обаче не изплащали сумите на абонатите, въпреки клаузите в договорите за прехвърляне на вземанията.", "date": "2018.02.15", "title": "Мъж източвал Енерго Про със съдебни дела"}
{"url": "https://offnews.bg/temida/nova-mishena-v-partijnata-vojna-gerb-dava-na-prokuror-kmeta-na-bsp-v-674935.html", "text": "Още един кмет се превърна в мишена на междупартийната война на ГЕРБ и БСП, които от месеци водят схватка да докажат кой управлява по-зле по места.На брифинг в парламента стана ясно, че ГЕРБ внася сигнал в прокуратурата за нарушения в община Златица, Софийска област. Представители на ГЕРБ цитираха доклад на Агенцията за държавна финансова инспекция от края на 2014 г. за  инспекция на общината и на кмета от БСП Магдалена Иванова. Документът доказвал сериозна финансова злоупотреба. Става въпрос за отпуснати 2 милиона лева за довършване на училището в Златица, за което не била проведена обществена поръчка, поясни депутатът Александър Иванов. Според него констатациите в доклада на АДФИ са фрапиращи.\"Това е меко казано притеснително с такъв голям обществен ресурс да се разпорежда някой еднолично“, каза той. А бившият му колега в парламента Антон Тодоров, който сега е експерт на ГЕРБ, посочи, че БСП управлява в 33 от 265 общини в България и \"в тях от година-година и половина се носят писъци на угнетеното население\".\"В 33 общини БСП налага брутален режим на управление, който няма нищо общо нито с демокрацията, нито с пазарната икономика, нито с това, което наричаме прозрачно, публично управление. Това не са празните приказки за някакъв гейт, за несъществуващи връзки в Хасково или където се сетите другаде, това не са празни приказки на чичо никой или леля никоя. В този доклад има изключително скандални заключения за оторизирани за това хора“, каза Тодоров.Депутатът от ГЕРБ Васил Цветков допълни, че разширяването на училището в Златица има трета категория, което автоматично налага той да има и издаден строителен надзор. „Такъв обаче не е избран. Избран е два дни преди да се представи протокол от строителите за извършване на над 77% от обекта и то не с възлагане на обществена поръчка, а с директно договаряне с дадена фирма. Има строеж, но няма надзор“, обясни Цветков.От БСП и от кметството в Златица все още нямат позиция по обвиненията.", "date": "2018.02.15", "title": "Нова мишена в партийната война: ГЕРБ дава на прокурор кмета на БСП в Златица"}
{"url": "https://offnews.bg/ikonomika/tcenite-na-iajtcata-tragnaha-nadolu-krastavitcite-i-domatite-oshte-674924.html", "text": "Месечната инфлация е 0.3% (януари 2018 спрямо декември 2017 г.) отчете НСИ по предварителни данни.Годишната инфлация (януари 2018-януари 2017) е 1.8 на сто.Средногодишната инфлация за периода февруари 2017 - януари 2018 г. спрямо периода февруари 2016 - януари 2017 г. е 2.1%.През януари са поскъпнали храните и безалкохолните (0.7%), алкохолът и цигарите (0.5%), разходите за жилището - ток, вода, газ и други горива (0.4%). Статистиката отчита намаления на цените на дрехите и обувките (3.5%) и в транспорта (0.3%).От храните най-много са поскъпнали пиперът - с 13.9%, краставиците - с 9.6%, листните зеленчуци - със 7.7%, доматите - с 5.8%. По-значително са поевтинели яйцата (с 3.4%), изварата (с 1.8%) и захарта (с 1.9%).", "date": "2018.02.15", "title": "Цените на яйцата тръгнаха надолу, краставиците и доматите - още по-скъпи"}
{"url": "https://offnews.bg/kultura/natcionalnata-galeria-shte-otkupi-kartini-za-kolektciata-si-sas-zavesh-674929.html", "text": "Има само един подходящ начин да се използва завещаната от Маргарита Занеф сума на Националната галерия и той е за откупуване на творби за обогатяване на националната колекция.Това обяви директорът на галерията г-жа Слава Иванова, която днес даде пресконференция по повод новината за завещанието на г-жа Занеф от Австралия.Вчера стана ясно, че покойната .Това е първият по рода си толкова голям паричен дар не само за нас, а и вероятно за български музей, подчерта Слава Иванова. Хубавата новина изненадала дори ръководството на галерията, тъй като никой не си спомня Маргарита Занеф да е контактувала пряко с тях. Вестта дошла  и като подарък за 70-годишнината на културната институция, която се чества през 2018 г.Слава Иванова изрази съжаление, че не е познавала дарителката и определи завещанието не просто като жест на човек, който цени изкуството, а като жест на подкрепа за българското изкуство и култура като цяло.Галерията ще изготви план с ясни и прозрачни правила за откупуване на творби с полученото дарение. С тях ще се обогатят всички раздели на музея.\"В последните 30 години българските музеи нямат възможност да откупуват произведения на изкуството и съществува бяло петно от този период. Сега ще се опитаме да го запълним. Убедена съм, че такова е било желанието на г-жа Занеф- средствата да отидат за изкуство\", обясни Слава Иванова. Тя категорично отхвърли възможността парите да отидат например за ремонти на сградата. \"Не че нямаме нужда от ремонти, но това е ангажимент на държавата\", посочи тя.От галерията уточниха, че точната преведена сума по сметката им е 1 771 261,35 лева. Сумата е финална, върху нея не се дължат повече данъци или такси.При откупуването на всяко произведение ще има ясен отчет, а документацията и анотацията към творбите задължително ще носи името на Маргарита Занеф, казаха от галерията. В бъдеще, когато се събере цяла колекция, тя вероятно ще бъде изложена в отделна зала с плоча с името на дарителя.Директорът на галерията апелира обществеността и медиите да помогнат да се научат повече подробности за дарителката, за която досега се знае малко. Емигрирала е със семейството си в Австралия през 1960 г. Преди кончината си е загубила сина си Антон и съпруга си Цанко. Била е ерудирана личност, ценител и колекционер на изкуство. Живяла е в градовете Уейвъртън и Блекхийт. През 2008 г. с помощта на адвокатска кантора е изготвила завещание, по чиято воля след смъртта ѝ средствата от продажба на недвижимото ѝ имущество да бъдат разделени и дарени на Художествената галерия на Сидни и на Националната галерия в София като жест към родната ѝ страна и към държавата, в която е прекарала по-голямата част от живота си. Починала е през август 2016 г. на 95-годишна възраст. Била е православна християнка, тъй като опелото е извършено в гръцка православна църква.", "date": "2018.02.15", "title": "Националната галерия ще откупи картини за колекцията си със завещанието на Маргарита Занеф"}
{"url": "https://offnews.bg/zimni/supersenzatcia-v-biatlona-no-bez-bg-adres-674938.html", "text": "58-ата във временното класиране за Световната купа биатлонистка от Швеция Хана Йоберг хвърли бомбата в Пьонгчанг, след като спечели индивидуалния старт на 15 км.Йоберг, чието най-добро класиране за СК беше едно седмо място, не направи нито една грешка в стрелбата и преодоля дистанцията за 41:06,2 минути.Втора, на 24,7 секунди и с два пропуска остана Анастасия Кузмина от Словакия, а бронзът отиде за германката Лаура Далмайер, която беше сочена за суперфаворит. Далмайер направи една грешка на огневия рубеж и финишира на 41,2 секунди зад победителката.От четирите българки на старта най-добре се представи Даниела Кадева, завършила 53-а от 87 участнички. Стефани Попова остана 77-а, Десислава Стоянова е 79-а, а Емилия Йорданова - 79-а, като остави зад себе си две полякини, румънка, корейка, японка и словачка.", "date": "2018.02.15", "title": "Суперсензация в биатлона, но без БГ адрес"}
{"url": "https://offnews.bg/politika/geroinia-ot-kumgejt-na-delian-dobrev-oglavi-bulgartransgaz-674939.html", "text": "Близка до бившия енергиен министър и настоящ депутат от ГЕРБ Делян Добрев беше назначена за временен шеф на \"Булгартрансгаз\" след смъртта на досегашния директор на компанията Георги Гегов. С решение на Управителния съвет на дружеството на поста е назначена Таня Захариева - председател на Общинския съвет в Хасково и досегашен член на Управителния съвет на дружеството. Тя е упълномощена да представлява дружеството пред трети лица до приключване на процедурата в Комисията за енергийно и водно регулиране по избор на нов член на управителния съвет и на изпълнителен директор на \"Булгартрансгаз\".Името на Таня Захариева беше замесено в скандала \"Кумгейт\", свързан с назначени в Хасково близки до Делян Добрев.Захариева беше част от листата на ГЕРБ в Хасково на изборите през 2014 г. Тя беше избрана за парламента с преференциалния вот 9/9, но се отказа от мястото си и беше компенсирана с шефското място в \"Булгартрансгаз\", на което Добрев беше принципал като енергиен министър в правителството на Бойко Борисов.С решение на Надзорния съвет на дружеството за нов член на Управителния съвет на „Булгартрансгаз“ е избран Владимир Малинов, като КЕВР следва да се произнесе по избора в триседмичен срок от стартиране на процедурата пред Комисията.Името на Малинов също беше замесено в скандала \"Кумгейт\". Той е съпруг на един от членовете на Комисията за защита на конкуренцията - Георгица Стоянова. Досега Малинов беше началник на \"Правен отдел\" в \"Булгартрансгаз\".", "date": "2018.02.15", "title": "Героиня от 'Кумгейт' на Делян Добрев оглави Булгартрансгаз"}
{"url": "https://offnews.bg/protesti/protestat-otnovo-poiska-ostavkata-na-neno-dimov-iska-da-chue-i-ot-neg-674937.html", "text": "Граждани и природозащитници се събраха на протест пред Министерството на околната среда и водите (МОСВ) за пореден ден, за да поискат оставката на екоминистъра Нено Димов и ревизиране на решението за промяна на плана за управление на парк Пирин.Протестиращите искат министърът да каже официално дали Цеко Минев е собственик на концесионера на ски зона Банско в Национален парк Пирин, след като вчера премиерът Борисов посочи в интервю, че най-вероятно е той.Протестиращите поискаха и оставката на вицепремиера Валери Симеонов заради обръщението към гермаския евродепутат от групата на \"Зелените\" Ска Келер заради тона в изказването, който е неподходящ за човек на толкова висок и представителен пост.Протестиращите се обявиха срещу промените в закона за посевите, след като парламентът отхвърли днес ветото на президента върху него.Протестиращите призоваха още парламентът да не гласува измененията в Закона за горите, внесени преди няколко дни.", "date": "2018.02.15", "title": "Протестът отново поиска оставката на Нено Димов. Иска да чуе и от него кой е собственик на 'Юлен'"}
{"url": "https://offnews.bg/politika/radev-pita-borisov-razpredelia-li-obshtestveni-porachki-v-interes-na-p-674942.html", "text": "„Изключително съм поласкан, че премиерът следи с такова огромно внимание хората от моята администрация. Не само тяхното настояще, но проявява и творчество по отношение на тяхното минало. Горд съм, че имам интелигентни съветници, секретари и началник на кабинет, но в никакъв случай те не са причината за напрежението между нас.“Това заяви днес президентът Румен Радев пред журналисти в отговор на  Бойко Борисов по адрес на съветниците на държавния глава.Според Радев истинската причина за възникналото напрежение са редица теми и изтъкна „пренебрежителното отношение към проблемите на националния суверенитет, скалъпената целенасочена парламентарна комисия за новия изтребител и грубите лъжи покрай нея, прекратената модернизация и разсипията във Въоръжените сили, в идеите за безкрайни концесии, липсата на прозрачност в собствеността, в управленски решения, в харченето на финансови средства, както и в „бетонирането“ на корупцията с новия закон. Във внасянето на генерални промени в законите между първо и второ четене, без обществено обсъждане и без съпътстващите становища от ресорните институции, катастрофата в чуждестранните инвестиции, липсата на ефективна политика за развитие на човешкия материал, мизерните пенсии и заплати, след дълги години шумно прокламиране на икономически растеж и на финансова стабилност“.„Това са все неща, които всяват напрежение, дори и моето отхвърлено вето върху иновативните лекарства. В същото време бяха разпределени огромни суми и то в сфери, където има най-малкото проблеми, каквото е санирането“, посочи президентът\", цитиран от прессекретариата.Държавният глава подчерта също така, че възприема като груба манипулация споменаването в едно изречение на хора от неговата администрация с името на депутата Делян Пеевски.\"В президентството има един човек, който пише речите на Радев. Един медиен човек, помня го още от BBT - телевизията на Пеевски\", каза в интервю по bTV премиерът Бойко Борисов.На това Румен Радев отговори с пореди от въпроси към премиера, като един от тях е разпределял ли е обществени поръчки в интерес на депутата от ДПС Делян Пеевски.„Г-н Борисов получи коледен подарък с пълната подкрепа безрезервно от г-н Доган. Партията на г-н Борисов гласува единодушно внесения от г-н Пеевски Закон за КТБ. И ако някой наистина смесва в едно изречение хора от моята администрация с името на г-н Пеевски, той дължи отговори на въпроси: Имал ли е срещи и продължава ли да има срещи с г-н Пеевски?; Имал ли е и продължава ли да има общи бизнес интереси с г-н Пеевски?; Разпределял ли е и продължава ли да разпределя обществени поръчки в интерес на г-н Пеевски?“, попита президентът.В отговор на въпрос за отхвърленото днес от парламента негово вето върху Закона за посевния и посадъчния материал, държавният глава подчерта, че аргументите му, с които върна този закон за ново обсъждане, са били ясни и разбрани от българското общество. „Не внасям моите вета по преценка дали парламентът ще ги отхвърли или не. Аз съм длъжен да го направя там, където виждам, че има несъответствие най-малкото с Конституцията“, добави Румен Радев.Попитан дали приема като победа отлагането на ратификацията на Истанбулската конвенция, президентът поздрави министър-председателя за прогреса в неговата позиция по тази тема. „Вече имаше достатъчно голям дебат по темата. Изказаха се всякакви становища. Но важното е следното: както аз приемам съвети от премиера Борисов и се вслушвам в тях, аз също мога да му дам съвет – да слуша по-малко своите съветници, министри и гласовете извън България, а да прочете конвенцията на английски или френски. Защото това са двата езика, на които тази конвенция има достоверен правен смисъл. Тогава стават ясни много неща. Българският народ не отхвърли тази конвенция, защото е недорасъл или недоразбрал, а защото има ценности и не приема да бъде лъган“, категоричен беше държавният глава.По отношение на диалога между институциите по въпросите на външната политика, президентът припомни, че винаги е отстоявал позицията, че България трябва да има една външна политика и именно затова решенията трябва да се вземат преди дадени събития. „Изключвам всякакви мои претенции към премиера Борисов с това, което казах, че съм научил от медиите за обявената вече среща с президента на Република Турция Реджеп Тайип Ердоган с ръководителите на Европейския съюз. Но аз никога не се натрапвам там, където не съм канен“, посочи Румен Радев. Президентът добави също така, че е изключително важно ролята на България в тази среща „да не се свежда до домакина, който разнася шербет“. По думите на държавния глава за България е важно и очаква от премиера да постави на срещата на 26 март към президента Ердоган тези въпроси, на които страната ни отдавна очаква отговор – за гаранция за ненамеса на Република Турция във вътрешните работи на България, в нашия изборен процес; за ненамеса в духовния живот на нашите български мюсюлмани; за компенсациите на тракийските бежанци.Запитан дали е съгласувал с премиера и дали има единомислие за назначението на нов началник на Националната служба за охрана и за посланическите назначения, държавният глава заяви, че „в това отношение с премиера имаме много коректен и принципен диалог както за предложенията, които той прави, така и за предложения, които аз правя. Но не искам да коментирам никакви имена, докато не видя съгласувателен подпис“.", "date": "2018.02.15", "title": "Радев пита Борисов разпределя ли обществени поръчки в интерес на Пеевски"}
{"url": "https://offnews.bg/obshtestvo/dnes-e-pogrebenieto-na-svetetca-ot-bajlovo-674905.html", "text": "Днес е погребението на Дядо Добри, известен и като Светеца от Байлово. Земният път на дядо Добри ще завърши в двора на църквата „Св. Св. Кирил и Методий” в родното му село.Той почина на 13-и февруари на 103-годишна възраст.Дядо Добри е роден е на 20 юли 1914 г. в село Байлово. Баща му загива в Първата световна война и майка му отглежда сама децата си. Детството и ученическите си години дядо Добри не помни. Венчава се през 1940 г. – време, в което България участва във Втората световна война. При една от бомбардировките над София снаряд пада в близост до него и почти го лишава от слух. С жена си има четири деца, две от които надживява.През годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат „Светецът от Байлово“.Около 2000 г. решава да дари всичките си имоти на църквата. Почти всеки ден Добре Добрев ходеше пеша или с автобус до София и пред вратите на храм-паметника \"Свети Александър Невски\" или църквата \"Свети Седмочисленици\" и събираше в една пластмасова чаша пари, които след това даряваше до стотинка. През 2009 година дядо Добри дари 35 700 лв. на ПКСХП \"Св. Александър Невски\" и така стана най-големият дарител на Патриаршеската катедрала.", "date": "2018.02.15", "title": "Днес е погребението на Светеца от Байлово"}
{"url": "https://offnews.bg/futbol/iuventus-pozdravi-bozhigol-za-rozhdenia-mu-den-video-674955.html", "text": "Грандът Ювентус не пропусна да поздрави головата машина и бивш играч на \"старата госпожа\" Валери Божинов по случай рождения му ден. Официалната страница в социалната мрежа Туитър на италианския шампион показа уважение към българския нападател, който днес навършва 32 години.\"Честит рожден ден на Валери Божинов\", написаха от Юве и публикуваха видео с голове на българския нападател с екипа на клуба. Божинов игра под наем в гранда от Торино пред сезон 2006/07, когато тима бе в Серия \"Б\". Българският нападател се отличи с 5 гола в 18 мача.", "date": "2018.02.15", "title": "Ювентус поздрави Божигол за рождения му ден (видео)"}
{"url": "https://offnews.bg/zimni/devet-nashi-zastavat-na-start-na-15-fevruari-674909.html", "text": "Девет българи застават на старт в днешната програма на Олимпийските игри в Пьонгчанг. Първа в ранните часове на деня това стори представителката ни в алпийските ски Мария Киркова, която участва в отложеното от понеделник спускане при жените.След това на старт застава представителката ни в ски-бягането Антония Григорова, която ще се включи в състезанието на 10 км свободен стил.Накрая е ред на биатлонистите. Първо ще стартират Емилия Йорданова, Десислава Стоянова и Нина Кадева в индивидуалния старт на 15 километра при жените, който също беше отложен от вчера. След това Красимир Анев, Антон Синапов, Димитър Герджиков и Владимир Илиев ще участват в индивидуалния старт на 20 км при мъжете.03:00 часа - Мария Киркова (алпийски ски, гигантски слалом, 1 манш, жени)08:30 часа - Антония Григорова (ски-бягане, 10 км свободен стил)10:15 часа - Емилия Йорданова, Десислава Стоянова, Нина Кадева (биатлон, индивидуален старт, 15 км, жени)13:20 часа - Красимир Анев, Владимир Илиев, Михаил Клечеров, Антон Синапов, Димитър Герджиков (биатлон, индивидуален старт, 20 км, мъже)Пълна програма за 15 февруари:02:05 часа - кърлинг, групова фаза, мъже03:00 часа - алпийски ски, слалом, 1 манш, жени03:00 часа - скелетон, мъже, 1 манш03:30 часа - фигурно пързаляне, двойки, свободна програма04:00 часа - сноубордкрос, мъже04:30 часа - алпийски ски, спускане, мъже04:30 часа - скелетон, мъже, 2 манш05:10 часа - хокей, групова фаза, мъже07:05 часа - кърлинг, групова фаза, мъже06:45 часа - алпийски ски, слалом, 2 манш, жени08:30 часа - ски-бягане, 10 км свободен стил, жени09:40 часа - хокей, групова фаза, мъже10:15 часа - биатлон, 15 км индивидуално, жени13:00 часа - фрийстайл ски, квалификация, жени13:00 часа - бързо пързаляне с кънки, 10 км, мъже13:05 часа - кърлинг, групова фаза, жени13:20 часа - биатлон, 20 км индивидуално, мъже14:10 часа - хокей, групова фаза, мъже14:30 часа - спускане с шейни, отборна щафета", "date": "2018.02.15", "title": "Девет наши застават на старт на 15 февруари"}
{"url": "https://offnews.bg/112/politciata-razkri-krazhba-na-abiturientska-roklia-za-800-leva-674906.html", "text": "Професионализмът на полицаите от Първо Районно управление – Бургас е спомогнал за разкриването на кражбата на скъпа абитуриентска рокля, показва справката на местното МВР.Дрехата за бала струвала цели 800 лв. и била открадната от 18-годишна варненка на 6 февруари. Крадецът я отмъкнал от автобус, пътуващ по направление Истанбул – Добрич. Апашът действал докато возилото спряло за престой на спирката пред площад \"Царица Йоана\" в Бургас.Крадецът е криминално проявеният И.К., 40 годишен от Бургас.Откраднатата рокля е иззета и върната на абитуриентката. Работата по случая продължава от служители на Първо Районно управление – Бургас.", "date": "2018.02.15", "title": "Полицията разкри кражба на абитуриентска рокля за 800 лева"}
{"url": "https://offnews.bg/obshtestvo/monah-ot-zografskia-manastir-s-plamenna-molitva-sreshtu-istanbulskata-674903.html", "text": "Йеромонах Юстин от Зографския манастир в Атон разпространи на личния си сайт специална молитва за защита на българския народ от Истанбулската конвенция.Отецът я е качил във формат удобен за сваляне, а ревностни християни мълвят словата за избавление болгарскому народу от джендъра и ги споделят във видеа в YouTube.Ето едно от тях.", "date": "2018.02.15", "title": "Монах от Зографския манастир с пламенна молитва срещу Истанбулската конвенция (видео)"}
{"url": "https://offnews.bg/obshtestvo/roditeli-izlizat-na-protest-sreshtu-nasilieto-v-detskite-gradini-i-uch-674907.html", "text": "Родители се събират пред сградата на столичната община срещу насилието в детските градини и училищата.Протестът е в подкрепа на внесените в парламента 14 предложения за промени в образователната ни система от Национален инициативен комитет за качествена и иновативна образователна система, съобщава БНТ.Родителите настояват за мандатност на директорите в детски градини и училища, поставяне на видео наблюдение, като и повишаване заплатите на учителите и тяхното ранно пенсиониране. Протестиращите ще настояват за граждански контрол при подаване на сигнали за нередност.Подобни протести се проведоха миналата седмица в няколко градове в страната. Според родителите поставянето на камери няма да реши проблемите изцяло, но това е първата важна крачка, която трябва да бъде направена.След изезлите наяве случаи с насилие над деца столичният кмет Йорданка Фандъкова обеща да бъдат поставени камери във всяка детска градина, в която родители и персонал постигнат съгласие. Средствата за видеонаблюдениет още бъдат осигурени от общината. Според Фандъкова видеонаблюдението е възможност „не само да се контролира, но и да се превентира” насилието над деца.", "date": "2018.02.15", "title": "Родители излизат на протест срещу насилието в детските градини и училищата"}
{"url": "https://offnews.bg/zimni/dubal-za-norvegia-v-spuskaneto-pri-mazhete-674911.html", "text": "35-годишният славен норвежки ветеран Аксел Лунд Свиндал (Aksel Lund Svindal) грабна титлата в спускането при мъжете на Олимпийските игри в Пьонгчанг. Скандинавският алпиец даде най-добро време на пистата Йонсон, като се спусна за 1:40,25 минути. Така Свиндал завоюва втори златен и общо четвърти олимпийски медал в кариерата си. Той е и първият норвежец, който става шампион в спускането на Олимпийски игри.На второто място остана неговият сънародник Шетил Янсруд. 32-годишният алпиец се спусна малко след Свиндал и водеше през по-голямата част от спускането си, но в края изпусна преднината си и завърши на 12 стотни зад лидера.Бронзовият медал остана за водачът във класирането за Световната купа в тази дисциплина Беат Фойц. Швейцарецът също направи доста добро спускане, но малко не му достигна, за да изпревари двамата норвежци. Той остана на 18 стотни зад победителя.Сериозен крах в дисциплината претърпяха австрийските скиори. Олимпийският шампион от Сочи Матиас Майер остана едва 9-ти. Макс Франц завърши 11-ти, а Ханес Райхелт е 12-ти. Най-добро представяне от австрийците направи Винсент Крихмайер със 7-мо време.Топ 10 в спускането:1. Аксел Лунд Свиндал (Норвегия) - 1:40,252. Шетил Янсруд (Норвегия) + 0,123. Беат Фойц (Швейцария) +0,184. Доминик Парис (Италия) + 0,545. Томас Дресен (Германия) + 0,786. Петер Фил (Италия) + 0,837. Винсент Крихмайер (Австрия) +0,948. Брис Роже (Франция) + 1,149. Матиас Майер (Австрия) + 1,2110. Андреас Сандер (Германия) + 1,37", "date": "2018.02.15", "title": "Дубъл за Норвегия в спускането при мъжете"}
{"url": "https://offnews.bg/ikonomika/nad-70-ot-dohoda-ni-otiva-za-hrana-smetki-i-osigurovki-harchim-i-ot-674931.html", "text": "72.5% от общия ни доход отива за храна, сметки, разходи за транспорт, осигуровки и данъци. Българинът тегли от спестяванията си (средно по около 20 лв. на месец), увеличава и дълговете си. Това показват данните на Националния статистически институт за четвъртото тримесечие на 2017 г., които са сравнени с получените година по-рано.Общият доход  на човек през 2017 г. е средно 1 449 лв., с 9.3% повече от 2016 г. 53% от него идват от заплати, 26.2% - от пенсии, 7% - от самостоятелна заетост, 3.4% - от обезщетения и помощи.Сравнението показва, че за година най-много е нараснал доходът от самостоятелна заетост - с 29.6%, а най-малко - от пенсии (2.3%). Заплатите са със среден ръст 9.2%.При увеличение на общия доход с 9.3% общият разход се повишава повече - с 13.2%, и достига 1 368 лв. В структурата му най-големият дял (31%) е за храна. Следват разходите за жилище (18.8%), данъци и социални осигуровки (12.2%) и транспорт и съобщения (10.5%).Най-много са се увеличили разходите за жилището - със 17.3%, и тези за храна - с 12.5%. 10.5% е ръстът на разходите за транспорт и съобщения, с 10.8% - за здравеопазване.Консумираме повече хляб, месо, кисело мляко, зеленчуци, плодове и яйца и по-малко сирене и картофи, показват данните на НСИ.Те хвърлят светлина и върху степента на задлъжняването на българина и разкриват, че част от хората теглят и спестяванията си, за да покрият различни разходи.Средно на месец на човек се падат приблизително по 20 лв., добавени към общия доход от спестяванията му. За тримесечието сумата за един човек е 62.47, а за домакинство - 141.65 лв. Година по рано сумите са били съответно 43.54 лв. и 101 лв.Кредитите ни също се увеличават. Ако през четвъртото тримесечие на 2016 година човек е плащал средно по 8.88 лв. на месец, година по-късно сумата е 14.24 лв. Разходът за връщане на заеми на домакинство е бил 20.60 лв. през 2016 г. и 32.28 лв. в края на 2017-а.", "date": "2018.02.15", "title": "Над 70% от дохода ни отива за храна, сметки и осигуровки. Харчим и от спестяванията си"}
{"url": "https://offnews.bg/112/bareti-nahluha-na-adresi-v-sofia-i-burgas-674910.html", "text": "Барети атакуваха няколко адреса в Бургас и София. Извършени са обиски и арести, съобщава Нова тв.По непотвърдена информация операцията е свързана с убийството на данъчния шеф .От МВР и прокуратурата засега не съобщават нито какво са търсили, нито дали има задържани. Появи се информация, че са хванати заподозрени за убийството на Стаменов.Началникът на Фискалния контрол беше застрелян през декември в центъра на София. Убиха го в колата му, на път към НАП.Тогава главният прокурор Сотир Цацаров обяви, че една от основните версии е работата на данъчния, който контролирал акцизните стоки и горивата. А премиерът Бойко Борисов и финансовият министър Владислав Горанов се заканиха, че покушението ще се разследва като \"нагло посегателството срещу държавата\".", "date": "2018.02.15", "title": "Барети нахлуха на адреси в София и Бургас"}
{"url": "https://offnews.bg/politika/bsp-obmislia-da-nakazhe-zhablianov-zaradi-deklaratciata-za-narodnia-sa-674912.html", "text": "„Трябва да стане ясно веднага, че написаното от Жаблянов, че „Народният съд е едно необходимо и навременно правосъдие” не може да се счита за официална позиция на БСП и не ангажира партията”. Това заяви председателят на парламентарната група на БСП Жельо Бойчев в сутрешния блок на Нова телевизия.Преди два дни Столетницата излезе с призив за забрана на Луковмарш, в който вкара и неуместните коментари за престъпленията на т. нар. Народен съд. По-късно се оказа, че автор на скандалната декларация е членът на изпълнителното бюро и зам.-председател на парламента Валери Жаблянов.И допълни, че социалистите осъждат всякакво политическо насилие и искат да реагират на „пълзящия фашизъм\", чието измерение бил Луков марш.„Международна конвенция не може да се приема текст по текст”. Така червеният депутат коментира заявката на премиера Бойко Борисов ГЕРБ да не настоява за приемане на Истанбулската конвенция, докато няма съгласие по документа.", "date": "2018.02.15", "title": "БСП обмисля да накаже Жаблянов заради декларацията за Народния съд"}
{"url": "https://offnews.bg/zimni/shifrin-grabna-vtoro-olimpijsko-zlato-674914.html", "text": "22-годишната американска алпийка Микаела Шифрин спечели второ олимпийско злато в кариерата си, след като спечели титлата в гиганския слалом в Пьонгчанг. Американката отново показа, че притежава освен страхотен талант, и здрави нерви. Тя вървеше втора след първия манш, но много силно каране във втория манш успя да изпревари конкурентките.\"Страшно доволна съм, защото основната ми дисциплина е слалома, а не гигантския. Най-щастлива се чувствам на снега\", каза шампионката в слалома от Сочи 2014, която може да спечели трета титла в петък, когато е техничната дисциплина в Пьонгчанг.Голямата изненада в дисциплината поднесе Рагнхилд Мовинкел, която се окичи със сребърния медал. Норвежката завърши на 39 стотни зад победителката, като също направи много силен втори манш.Бронзът остана за италианката Федерика Бриньоне. Тя записа общо време от 2:20,48 минути и изостана на 48 стотни от Шифрин.Водачката след първия манш Мануела Мьолг не издържа на напрежението и така и не успя да се добере до медал. Тя даде едва 23-то време във втория манш и завърши на 1,18 секунди зад победителката.Българката Мария Киркова кара стабилно в двата манша и завърши 40-а с общо време 2:32.77 минути. Киркова бе 46-а след първия манш, но направи значително по-добро спускане във втория и влезе в топ 40 с изоставане от 12.75 секунди след победителката.", "date": "2018.02.15", "title": "Шифрин грабна второ олимпийско злато"}
{"url": "https://offnews.bg/politika/bachvarova-ne-otcenihme-che-mogat-da-se-dopusnat-tolkova-spekulatcii-674913.html", "text": "„Не оценихме, че могат да се допуснат спекулации, с които след това да се борим.\" Това заяви по повод обществения дебат за Истанбулската конвенция началникът на кабинета на премиера Румяна Бъчварова в интервю за Нова телевизия.Според Бъчварова е необходимо време, за да се обясни какво предлага конвенцията.Както вчера заяви самият Бойко Борисов в интервю за bTV, ГЕРБ смята да замрази гласуването на конвенцията и да започне дебата отначало.Отстъпването от подписването на Истанбулската конвенция е с цел да се стигне до „процедури, които да доведат до съгласие и общо разбиране по същността” на въпросния документ, поясни днес Бъчварова.„В процедурата на разбирането изгубихме смисъла на изключително важна тема за цялото ни общество”, заяви тя.Тя подчерта, че 47 държави – „европейски, съвременни и развити” са ратифицирали конвенцията и България има всички основания да се присъедини към тях. Според нея българското общество е било подведено от „грешна интерпретация на някои елементи” от текста на конвенцията.„Мисля, че има положителен резултат и той е, че червената лампа за домашното насилие свети в съзнанието на много хора”, каза още Бъчварова.„Няма пълни гаранции и аз не приемам този аргумент”, каза тя за тези, които твърдят, че не се знае какъв е ефектът от конвенцията в други страни.За отношенията в коалицията, особено на фона на споровете около конвенцията, Бъчварова заяви, че има „диалог” и се „уважава мнението на останалите”. Тя добави, че правителството веднага се е разграничило от изказванията на Валери Симеонов за зелената евродепутатка Ска Келер.Запитана дали ни дискредитират изказвания като това на вицепремиера Симеонов или пък отказа от ратифицирането на Истанбулската конвенция, тя каза, че в Европа има голяма „добронамереност” към нас, но „при всички случаи това се взима под внимание, но не е пречка или условие за преднамерено отношение”. Тя подчерта, че във всяка европейска страна има сложни политически конфигурации.По темата за Пирин Бъчварова каза, че смята позицията на премиера Борисов за протеститеза „много честна и открита”.„Сегашното правителство в лицето на министъра, вицепремиера и особено премиера, се опитва да намери най-правилното решение”, каза тя.„Става въпрос за една група в обществото, която няма парламентарно представителство и протестите за възможност да изрази своята позиция”, добави тя.Относно спора с БСП за Луков марш, тя подчерта, че официалната позиция на ГЕРБ е, че мероприятието не трябва да се провежда заради възгледите, които се изразяват чрез него.„Много се опасявам, че се връщаме към една тема, която изглеждаше затворена за нашето общество – оценката на събитията около 1944 година и Народния съд”, заяви тя.", "date": "2018.02.15", "title": "Бъчварова: Не оценихме, че могат да се допуснат толкова спекулации за Истанбулската конвенция"}
{"url": "https://offnews.bg/sviat/london-obvini-rusia-za-kiberatakite-s-virusa-notpetya-674936.html", "text": "Великобритания обвини Русия за кибератаката с вируса NotPetya.Атаката беше извършена миналия юни и започна от Украйна, където парализира компютри на държавни учреждения и фирми, а след което се разпространи на други места по света, като доведе до спиране на работата на пристанища, заводи и офиси и причини загуби за милиони долари.Според британското външно министерство атаката е дошла от руската армия. \"Решението открито да се каже кой е отговорен за този случай подчертава, че Великобритания и нейните съюзници няма да търпят злонамерена кибердейност\", заяви ведомството, цитирано от Ройтерс и БТА.Според ведомството \"атаката е била прикрита като престъпно начинание, но целта й е била главно да нанесе щети\", а целта са били украинските финансов, енергиен и правителствен сектори.\"Нейният безразборен замисъл доведе до по-нататъшното й разпространение, засягайки други европейски и руски сфери на дейност\", казаха от министерството.Русия отрече да стои зад атаката. Британският министър на отбраната Гавин Уилямсън каза, че атаката е част от нова ера на военни действия и Великобритания трябва да е готова да отговори. ", "date": "2018.02.15", "title": "Лондон обвини Русия за кибератаките с вируса NotPetya"}
{"url": "https://offnews.bg/interviu/neistovata-borba-s-komunizma-e-na-pat-da-dokara-fashizam-674846.html", "text": "Колко дълъг живот давате на правителство на държава - европредседател с вицепремиер, който „експулсира с камионетка“ евродепутатка, проф. Тодоров? Не се ли намира кабинетът „Борисов“ в доста необичайно положение?Още от самото формиране на това правителство имаме проблем, защото в него влязоха партии, политически субекти, които дълго време са изразявали яростна антиевропейска позиция. И не само – позиции, които противоречат на европейските ценности.Лошото е, че Европа стана по-малко чувствителна към това. Например в Австрия, когато предшественикът на днешния вицеканцлер Хайнц-Кристиан Щрахе - Йорг Хайдер влезе в правителството, Европа реагира остро и Австрия беше почти изолирана от ЕС. След като Себастиан Курц направи коалиция със същата партия, макар и сдруг лидер, Европа каза: „Ами ние ще съдим правителството не по заявленията, а по действията“.Европа омекна, с което банализира участието на крайно десни, на крайно националистически партии в управлението. Това не е добър знак.Колко дълго ще оцелее това правителство зависи от много обстоятелства. Едното е колко дълго ще остане спойката между ГЕРБ и Обединените патриоти. Нещата се улесняват донякъде от това, че ГЕРБ е партия без идеология и ще се нагажда към ситуацията. Колкото до Патриотите – те също са разнородни, между тях има противоречия. Те се събраха в един момент, но помним историята на техните конфликти - между Валери Симеонов и Волен Сидеров например. Или сега показаното публично разминаване в позициите на ВМРО и НФСБ. Всичко това не изглежда много стабилно.От друга страна, нито един от депутатите от тези партии няма интерес от предсрочни избори в момента. Това ще ги кара да потушават противоречията.Колкото до опозицията – вижда ли българското общество алтернатива на управлението на ГЕРБ? Принципно алтернатива има, но обществото не я привижда, тоест не вижда в БСП, например, новата управляваща партия. Да не говорим, че БСП самостоятелно не може да получи мнозинство. А тя все още не е наясно с кого би могла да направи правителство.Остават ДПС. Те направиха заявка, че могат да подкрепят ГЕРБ в коалиция без Патриотите, само че ГЕРБ едва ли биха желали това. Връщане на коалиция БСП-ДПС изглежда още по-малко вероятна. Тогава?БСП-Патриоти?О, вярно, че покрай Истанбулската конвенция се оказаха на една позиция, но не вярвам. Ако БСП тръгне на коалиция с Патриотите, ще бъде тотално изолирана от останалите партии от ПЕС. Те едва ли биха преглътнали такова нещо.Тоест давате шанс за пълен мандат на правителството?Има немалка вероятност да изкара мандата си. Нещата ще зависят от това дали Бойко Борисов, ГЕРБ ще решат да предизвикат предсрочни избори, ако видят, че доверието към тях спада драматично, както направиха след президентските избори. И добре направиха - това позволи да запазят позициите си, но засега съотношението между БСП и ГЕРБ продължава да е в полза на ГЕРБ и не се очертава рязка промяна.Каква беше целта и какви ще са последствията от  на депутати от ДПС, включително Делян Пеевски?Timeo Danaos et dona ferentes - \"Страхувам се от данайците дори когато носят подаръци\", е казал един от троянските лидери, когато видял троянския кон пред вратите на Троя с посланието, че това е дар.Можем ли да имаме доверие на законопроект за медиите на медийния магнат Делян Пеевски, който обявява публично, че иска някак си да прочисти зависимостите? Не виждам как. Не виждам нищо в неговото досегашно поведение, което да ни кара да се отнасяме с доверие към такава инициатива. Виждам го като лобистки закон, който се опитва да затвърди позициите на определени групи медии в пространството и да бъде използван, евентуално, срещу техните конкуренти.Не е много прилично такъв закон да идва от такива среди. Страхувам се, че с това заявление: \"Хайде, сега покажете всичките си донори\", той (Пеевски – бел. ред.) цели да бъде бухалка спрямо медиите, които все още пазят някакви стандарти и държат на своята независимост.Имаме проблем с медиите. Както с финансирането им, така и с тяхната собственост, но не съм сигурен, че оповестяването на собствеността, само по себе си, решава нещата. Доверието в медиите не е пряка функция от оповестяване на собствеността, а от това какво те правят.Зависи какво ще каже Бойко Борисов. Нищо чудно да се стигне до взаимодействие, но дали това ще се превърне в действителна политическа дружба – съмнявам се. ГЕРБ се въздържат публично да се съюзяват с ДПС, което не пречи по определени въпроси да вървят със сближени позиции. Колкото до конкретният законопроект – какво знаем ние за истинските отношения между Борисов и Пеевски? Не е ли основателно да смятаме, че Делян Пеевски в никакъв случай не е противник на Борисов?Мислите ли, че тяхната дружба някога е прекъсвала?Имаше една театрална постановка, която се опита да ни внуши обратното - . Това беше театър на абсурда. Нещата, които последваха, отново доведоха ГЕРБ на власт, макар след това Цветанов да остана в по-скоро партийна позиция, а не толкова в институция.Започнахме разговора с коментар за увеличаващата се търпимост на Европа. Защо Европа мълчи за ? . А ние къде сме?Живеем в трудни времена и това е симптоматично. Този закон се опитва да инкриминира всякакво говорене, което би споменало отговорността на Полша и на поляците в Холокоста.Хубаво е да държим малко мяра за нещата. Холокостът е толкова чудовищно престъпление и поради това е предизвикало такава поредица от закони, включително в демократични страни, според които отричането му е престъпление. Мащабът на чудовищността е несравним. И когато се опитваме да приравним други масови убийства и репресии с Холокоста, това значи да банализираме, да го омаловажим.Ето това се случва сега. Такъв закон в Полша е изключително проблематичен, но и симптом на една вълна, която ни залива. Тя идва от две посоки, но в един момент те се сливат. Едната е ултра консервативна вълна – изконни ценности, връщане към християнска Европа. Полското правителство какво ли не направи, за да превърне Полша в една ултра консервативна католическа държава. И реши да приеме закон, който се родее с десни, крайно националистически движения. Предпочитам да ги наричам фашистки.Това е крайно консервативна вълна, която започва да конвергира с фашистката. Ето това е, което трябва да ни стряска, защото това е типичната ситуация на Германия в края на 20-те и началото на 30-те години. Тя позволи да се банализира нацизмът.Реакцията на Израел и САЩ беше очакваната. По-неочаквано беше за мен, че нямаше толкова остра реакция, въпреки че имаше не малко реакции в европейските страни, но не и като единна, остра позиция.Полша е в особена ситуация спрямо ЕС – текат процедури за санкции за нарушаване на демокрацията. Може би европейските лидери решиха, че е твърде много да добавят още една, очаквайки да се постигнат споразумения с полското правителство. Затова и европейските институции се въздържат и не реагират толкова остро. Но това за мен е изключителен проблем.„Не може със закон да пренаписваме историята“, каза министър-председателят на Израел Бенямин Нетаняху.Да, не може да решавате въпроси от историческо естество със закони.Този закон може да се превърне в изключително репресивен. Мнозинството е подлъгано и мобилизирано – нещо, което виждаме не само в Полша, виждаме го в Унгария, донякъде в България, да не говорим за страни като Турция, където злоупотребата с демократичните процедури е гигантска.Позиция, в която спечелилата партия взема всичко и не оставя никому нищо не е демократична. Няма демокрация, ако спечелилата изборите партия разчисти терена само за себе си.", "date": "2018.02.15", "title": "Неистовата борба с комунизма е на път да докара фашизъм"}
{"url": "https://offnews.bg/zimni/dvojnikat-na-kim-chen-un-stresna-fenkite-ot-severna-koreia-674918.html", "text": "Шумните севернокорейски фенки на олимпиадата в Пьонгчанг едва не си глътнаха езиците от притеснение при появата на двойник на лидера на КНДР Ким Чен-ун на трибуните по време на мача от хокейния турнир при жените срещу Япония.Охранителите от Северна Корея обаче бързо се окопитиха и накараха мъжа, който иначе се казва Хауърд, да седне далеч от тях. Впоследствие и южнокорейската полиция се намеси и опита да задържи Хауърд, който говори пред медиите на английски с британски акцент.\"Просто си веех знамето и нищо лошо не съм направил. Да не искате да кажете, че съм престъпник, защото приличам на Ким Чен-ун. Роден съм с това лице и не мога да сторя нищо по въпроса\", защити се двойникът, който в деня на откриването направи шоу в компанията на фалшив Доналд Тръмп.Впоследствие се разбра, че мъжът е роден в Хонгконг, но е израснал в Австралия, откъдето идва и акцентът. В момента отново живее в Хонгконг и се занимава с търговия със смартфони.", "date": "2018.02.15", "title": "Двойникът на Ким Чен-ун стресна фенките от Северна Корея"}
{"url": "https://offnews.bg/112/11-avtomobila-se-udariha-pri-verizhna-katastrofa-v-sofia-674921.html", "text": "11 автомобила се удариха при верижна катастрофа в София.Инцидентът е станал около 8.40 ч. в района на вилна зона \"Малинова долина\", съобщават от МВР.По първоначална информация няма пострадали.Най-вероятно причината за произшествието е хлъзгавият път.Веднага след инцидента е започнало опесъчаване в района на бул. \"Св. Климент Охридски\" по посока ул. \"Бистришко шосе\". полиция верижна катастрофа.", "date": "2018.02.15", "title": "11 автомобила се удариха при верижна катастрофа в София"}
{"url": "https://offnews.bg/112/ubiha-i-izhvarliha-kuche-v-kofa-za-smet-674919.html", "text": "Куче е било убито и захвърлено в контейнер за смет във Видин, съобщи полицията.Трупа на кучето в кофата на ул. \"Дунавска\" видяла вчера жена и се обадила на тел. 112, за да съобщи за насилствена смърт.На място пристигнала полиция. Огледът показал, че има входна рана в тялото на кучето, което е било транспортирано за ветеринарна аутопсия.По случая работи РУ-Видин, образувано е досъдебно производство за извършено престъпление по чл.325б от Наказателния кодекс.Полицията не уточнява повече подробности за кучето.", "date": "2018.02.15", "title": "Убиха и изхвърлиха куче в кофа за смет"}
{"url": "https://offnews.bg/sviat/prezidentat-na-iuzhna-afrika-podade-ostavka-674908.html", "text": "Южноафриканският президент Джейкъб Зума подаде оставка днес след девет години на власт, информира Ройтерс.Управляващата партия Африкански национален конгрес (АНК) приветства оставката на президента Джейкъб Зума, заявявайки, че оттеглянето му носи сигурност на страната.АНК по-рано призова Зума да се оттегли и заплаши да го отстрани чрез парламентарен вот на недоверие, ако не подаде оставка.В 30-минутно прощално обръщение към нацията 75-годишният Зума обяви, че подава оставка \"с незабавен ефект\", но все пак отбеляза, че не е съгласен решението на партията, макар като дисциплиниран член му се подчинява.Зума преговаряше с лидерите на АНК за излизането си от властта повече от седмица, но не успя да постигне споразумение за условията и момента на оттеглянето си.Негов приемник вероятно ще бъде вицепрезидентът Матамела Сирил Рамафоза, който през декември пое от Зума поста на председател на АНК.Зума стана президент през 2009 година. Вторият му мандат трябваше да изтече през 2019 година.Той бе засегнат от корупционните скандали около богатата фамилия Гупта. В сряда сутринта полицията арестува трима души от дома на семейството в Йоханесбург, информира ДПА.", "date": "2018.02.15", "title": "Президентът на Южна Африка подаде оставка"}
{"url": "https://offnews.bg/medii/chumata-idva-po-epic-drama-prez-mart-674916.html", "text": "Новият дом на епичната драма на Viasat World очаква една от най-високобюджетните нови драматични продукции – испанският исторически трилър хит La Peste – съвсем скоро.Историческият ноар трилър в шест части „Чумата“ (La Peste) е най-голямата оригинална продукция на телевизионното подразделение на испанския телеком гигант Telefonica. Богатият на исторически детайли сериал, чието действие се развива в опустошената от бубонната чума Севиля от края на 16-ти век, дебютира в Испания в средата на януари с рейтингов фурор, като надмина по резултати дори премиерата на 7-ми сезон на Game of Thrones. Причините са няколко.За La Peste се заговори още през 2016-та. Това е първият сериал, достигнал до официалната селекция на фестивала „Сан Себастиан“, най-реномираният подобен форум в испаноезичния свят. Още в края на миналата година, La Peste се очакваше като ТВ събитието на първата половина на 2018-та. Но тази продукцията далеч не е само рекламна кампания.Създаден от Алберто Родригес заедно със сътрудника му, сценариста Рофаел Кобос, „Чумата“ получи изключително позитивни отзиви от някои от най-изтъкнатите критици в родината си. Родригес е един от най-популярните кинотворци на Испания. Той очарова академията, присъждаща наградите Гоя, с филма си Marshland (La isla minima) през 2015-та.Продуциран от звеното за оригинални продукции на Telefonica в сътрудничество с дългогодишните продуценти на Родригес от Atípica Films, La Peste е заснет с впечатляващия бюджет от $1.8 млн. на епизод.Историческият контекст на „Чумата“ (La Peste): в цяла Европа бушуват стълкновения между католици и протестанти, а Севиля има ключова роля в тях.", "date": "2018.02.15", "title": "ЧУМАТА идва по EPIC DRAMA през март"}
{"url": "https://offnews.bg/ikonomika/shefat-na-walltopia-si-tarsi-asistentka-eto-usloviata-674944.html", "text": "Шефът на най-голямата компания за стени за катерене в света \"Уолтопия\" Ивайло Пенчев обяви конкурс за своя асистентка.Бизнесменът чешит публикува условията за позицията във фейсбук профила си.Ето ги:Търся си асистентка.Старата пак стана директорка.Основни изисквания:Да е мъдра - да знае, че хората са слаби по природа, но въпреки това са годни за обичане.Да вярва в постижимостта на съвършенството, да се стреми фанатично натам, но и да знае, че за постигането му са нужни към сто години упорит трудДа е дисциплиниранаДа обръща вниманиеДа не забравяДа се харесва и да се приемаДа умее да прощаваДа знае, кога е движена от жажда за доминация, завист, алчност, страх и гняв.ДА е смелаДа е отговорнаДа има свободен духГорните изисквания автоматично изключват дами с енвайърменталистка настройка, грийнпийски, социалистки , интелектуалки и всякакви джъстис уриърки.Ако също така може да право задно салто докато обръща палачинка в дълбок тиган - добре дошло!", "date": "2018.02.15", "title": "Шефът на Walltopia си търси асистентка. Ето условията"}
{"url": "https://offnews.bg/politika/kak-premina-vizitata-na-rumen-radev-v-armenia-snimki-674950.html", "text": "По време на визитата си в Ереван българският президент Румен Радев проведе разговори с арменския си колега Серж Саркисян, които оставиха впечатление за взаимно разбирателство и перспективи за бъдещо задълбочаване на отношенията.Срещите на българския президент на хълма Цицернакаберд, в президентството, в Парламента, в Министерския съвет убедиха домакините в желанието на София да направи необходимото за реализация на общия потенциал за развитие на българо-арменското партньорство, с цел стабилизация на диалога на Ереван с ЕС и НАТО.София ще съдейства за сближаването на Армения с ЕС, основно за привличане на европейски инвестиции, а също и за опростяването на визовия режим за арменските граждани.Армения ще съдейства за диалога на България с ЕАЕС, основно в сферите на търговията, туристическия обмен и недвижимите имоти.Бойко Борисов даде интервю за азербайджанска информационна агенция в деня на срещата на двамата президенти в Ереван.Той практически повтори думите на Румен Радев на пресконференцията в президентския дворец, в присъствието на Серж Саркисян, че конфликтът в Арцахе може да бъде решен само по мирен път, чрез активен диалог между двете страни.През юли тази година България ще бъде домакин на Българо-арменски бизнес форум, по време на който ще бъдат обсъдени конкретни проекти от взаимен интерес, а в резултат на подписаните споразумения в Ереван ще бъде подписан и Меморандум за сътрудничество между Асоциацията на индустриалния капитал в България и Съюза на работодателите в Армения.Меморандумът ще улесни достъпа на арменски професионалисти до трудовия пазар у нас, както и двустранния технологичен обмен.", "date": "2018.02.15", "title": "Как премина визитата на Румен Радев в Армения (снимки)"}
{"url": "https://offnews.bg/kultura/sled-naj-golemite-gradove-v-sasht-i-rusia-lara-fabian-shte-pee-i-v-sof-674947.html", "text": "Преди броени дни започна световното турне на Лара Фабиан, включващо над 40 държави. То носи името на последния албум на певицата - \"Camouflage\".Премиерата му беше дадена в Маями с много лично и запомнящо се шоу, последвано от Ню Йорк, Вашингтон, Чикаго, Лос Анджелис, Москва и София.Българската публика ще чуе на живо най-новия албум на Фабиан, както и най-големи ѝ хитове в зала 1 на НДК на 27 март.„Турнето е посветено на новия ми албум, в който представям себе си и музиката си по един различен начин. \"Camouflage\" се превърна в любимия ми албум. Много е различен, цветен и модерен, също като шоуто, което ще ви представя съвсем скоро в България. Ще чуете песни с електронно звучене, класически инструменти, електро поп с вокали, както и най-популярните ми песни на френски.“, споделя Lara Fabian дни преди концерта ѝ в София.Ограничено количество билети за концерта все още може да намерите в касите на OMV, EASYPAY, EPAYGO.BG, EVENTIM.BG и билетен център НДК на цени от 59 до 159 лева. Всеки, закупил билет, ще получи албума \"Camouflage\" малко преди концерта на 27 март лично от екипа на певицата. ", "date": "2018.02.15", "title": "След най-големите градове в САЩ и Русия Лара Фабиан ще пее и в София"}
{"url": "https://offnews.bg/obshtestvo/fandakova-lukovmarsh-niama-miasto-v-sofia-674940.html", "text": "\"Години наред Столична община не съгласува провеждането на Луковмарш. Такова събитие няма място в нашия град\", обяви кметът на София Йорданка Фандъкова и уточни, че причината за провеждането му е, че съдът не зачита забраната.Кметът откри тази сутрин конференцията \"София казва НЕ на словото на омразата и екстремизма\", в която участват още зам.-министри, посланиците на САЩ и Израел, президентът на Световния еврейски конгрес, изтъкнати преподаватели. Конференцията, която ще продължи през целия днешен ден в Софийския университет, е организирана от сдружение за човешки права „Маргиналия“ и е финансирана по програма \"Европa 2018 г.\" на Столична община.\"От началото на моята мисията в България съм следвала стъпките на моя предшественик да се спре „Луковмарш“. Чувах гласовете, които постоянно твърдят, че Луков е бил герой. Истинският героизъм е в съзнанието и в сърцето. Човек, който подценява човешки същества поради тяхната етническа принадлежност, пол, сексуална ориентация, религия, цвят и поради други характеристики, никога не трябва да бъде наричан герой\", заяви посланикът на Израел Ирит Лилиан.България има история на толерантност, достойна за подражание - каза американският посланик Ерик Рубин, но подчерта, че \"историята на България в духа на толерантността и включването, както и напредъкът в по-близкото минало не бива да бъдат изопачавани от онези, които се стремят да разделят българите по расови, политически и социални разделителни признаци\".\"И нека да бъдем наясно: трябва да отхвърляме опитите за възвеличаване на тъмните глави от историята, или за възвеличаване на исторически личности, които са сеели омраза и нетолерантност. В стремежа си да извлечем положителните уроци от историята, е важно да не допускаме негативните поуки да бъдат приемани за пример за подражание\", заяви Н. пр. Рубин.Според него „думите, които са изпълнени с омраза и отрова, дори и когато са защитени от закона, подкопават националното единство и силата на нацията“.Училищата са мястото, откъдето трябва да се започне изграждането на съзнанието на толерантност и приемане, убеден е той.Признателността на израелския народ за спасяването на българските евреи изрази президентът на Световния еврейски конгрес Роналд Лаудер. Той направи видеообръщение, в което заяви:\"Почти няма друга страна, която да е демонстрирала приятелство и грижа към своите еврейски граждани, както България. Спасяването и сигурността на евреите в България беше един от малкото добри примери по време на Холокоста. Ние, евреите, ще бъдем винаги благодарни и вдъхновени от българския героизъм, почтеност и порядъчност. Мога да ви уверя, че ние никога няма да забравим това. Ние сме много благодарни и за дългата отлична връзка между България и Израел, особено в общата борба срещу тероризма“.В този момент - подчерта Лаудер - няма нищо по-важно от борбата срещу надигането на антисемитизма, ксенофобията и омразата, която се вижда в Европа и навсякъде по света.\"Много от нас си мислехме, че тези прояви ще бъдат най-накрая загърбени след Втората световна война. За съжаление, оказва се, че добрите хора от всяко поколение трябва да се борят. Мисля, че в момента няма по-добра страна от България, която да води Европа по време на това дълго цяла епоха предизвикателство\", каза още той.Каква е причината на надигащата се омраза? Незнанието поражда страх, а страхът е в основата ѝ, посочи Александър Оскар,  председател на Организацията на евреите в България „Шалом“.\"След броени дни по тези улици на София отново ще излязат младежи от цялата страна, за които свободата на словото, както казват те, се изразява в черни ризи и запалени факли. Но стотици хиляди хора показаха своята собствена светлина, блестяща светлина срещу тъмната сянка, хвърлена от неонацисткия марш в столицата на Европа“ – каза още Оскар, визирайки подписката срещу Луковмарш, която Робърт Сингер от „Световния еврейски конгрес“ връчи на премиера Бойко Борисов в началото на февруари.\"Свободата и демократичните ценности не може да се приемат за даденост. Всеки ден трябва да се борим за тях\", напомни Оскар.", "date": "2018.02.15", "title": "Фандъкова: Луковмарш няма място в София"}
{"url": "https://offnews.bg/futbol/pszh-se-sblaska-s-realnostta-na-bernabeu-674902.html", "text": "Амбициозният тим на Пари Сен Жермен помечта на \"Сантяго Бернабеу\", но в крайна сметка е на крачка от елиминиране от Шампионската лига още в 1/8-финалите след загуба с 1:3 от европейския клубен шампион Реал Мадрид.Гостите от Париж откриха чрез Адриен Рабио в 33-ата минута, но домакините стигнаха до пълен обрат с попадения на Кристиано Роналдо в 45-ата от дузпа, а пълният обрат настъпи в рамките на четири минути между 83-ата и 86-ата, когато се разписаха отново Роналдо и Марсело.В другия мач от 1/8-финалите, игран тази вечер, Ливърпул разгроми като гост Порто с 5:0 и може да се смята за сигурен четвъртфиналист.Садио Мане блесна с хеттрик в мача с попадения в 25-ата, 53-ата и 85-ата минута. Освен него в срещата се разписаха и Мохамед Салах в 30-ата и Роберто Фирмино в 70-ата минута на двубоя.", "date": "2018.02.15", "title": "ПСЖ се сблъска с РЕАЛността на \"Бернабеу\""}
{"url": "https://offnews.bg/zimni/johanes-bio-triumfira-na-20-kilometra-vladimir-iliev-ostana-19-i-674948.html", "text": "Норвежецът Йоханес Тингес Бьо спечели златен медал в днешното състезание на 20 км при мъжете в биатлона. Състезателят допусна 2 грешки в стрелбата, но измина дистанцията за 48:03.8 минути, което бе достатъчно за победата.До среброто се добра хърватинът, който се състезава за Славения Яков Фак, който стреля без грешка и изостана на 5.5 секунди от титлата.С бронз се окичи Доминик Ландертингер от Австрия, който не сгреши нито веднъж на огневия рубеж и финишира на 14.2 секунди след Бьо.Владимир Илиев допусна 3 грешки в стрелбата и финишира на 19-а позиция на 2:22.1 минути от шампиона. Красимир Анев допусна само една грешка на огневия рубеж и финишира 25-и на 2:38.0 минути от първото място.Димитър Герджиков остана 43-и с 3 грешки в стрелбата и изоставане от 4:08.2 минути от шампиона. Антон Синапов е 71-и след 5 грешки на огневия рубеж и изоставане от 6:44.6 минути.Легендата Мартен Фуркад направи две грешки при последната стрелба, които се оказаха решаващи и французинът остана на 5-ото място", "date": "2018.02.15", "title": "Йоханес Бьо триумфира на 20 километра, Владимир Илиев остана 19-и"}
{"url": "https://offnews.bg/sviat/koshmarat-v-gimnaziata-vav-florida-zhertvite-sa-pone-17-674904.html", "text": "Най-малко 17 души бяха убити при стрелба в гимназия „Марджъри Стоунмън Дъглас“ в Паркленд във Флорида.В болницата в американския град Помпано Бийч, щата Флорида са постъпили осем човека, пострадали при масовата стрелба в гимназия „Марджъри Стоунмън Дъглас“ в Паркленд. Там е настанен и заподозреният извършител на престъплението Николас Круз, съобщи доктор Еван Боуър от лечебното заведение. Неговото изявление пред журналистите бе предадено на живо от телевизия Си Ен Ен, която следи развитието на случая.„От осем постъпили при нас двама загинаха, трима се намират в критично състояние, а останалите двама са стабилизирани“, уточни доктор Боунър, цитиран от БГНЕС.Той обаче отказа да отговори на въпросите, свързани със здравословното състояние на Круз.Си Ен Ен съобщава, че общият брой на пострадалите, които остават под лекарско наблюдение са 14. Първоначално те са били 17 – 9 в Помпано Бийч, седем в общата болница на окръг Брауърд и един в Корал Спрингс.Както съобщи по-рано шерифът на окръга Скот Израел, жертвите на клането са станали 17 души, сред които и ученици, и възрастни. В изявлението си пред медиите Израел разкри и самоличността на заподозрения извършител на престъплението, който беше задържан от полицията на километър и половина от местопрестъплението. По думите на шерифа става дума за 19-годишния бивш възпитаник на учебното заведение Николас Круз, който преди време е бил изключен от училището заради \"системни проблеми с дисциплината\".\"Започнахме да разглеждаме посещаваните от него уеб сайтове и интересите му в социалните мрежи\", допълни Израел, наричайки някои от постовете на Круз \"много, много обезпокоителни\".Позовавайки се на свои източници, американската телевизия Си Ен Ен обяви пък, че младежът е стрелял с полуавтоматична карабина AR-15 - най-разпространеното оръжие за „цивилна“ употреба в САЩ и най-често използваната пушка за масови убийства в страната.В себе си Круз е носил няколко пълнителя.Руският президент Владимир Путин изпрати до президента на САЩ Доналд Тръмп съболезнователна телеграма по повод трагедията. Държавният глава на Русия отправя думи на искрено съчувствие и подкрепа към роднините и близките на загиналите, изразява и пожелания за скорошно оздравяване на всички пострадали, се казва в съобщение на Кремъл.", "date": "2018.02.15", "title": "Кошмарът в гимназията във Флорида: Жертвите са поне 17"}
{"url": "https://offnews.bg/112/mazh-pochina-sled-kato-se-blasna-s-kamion-v-darvo-674923.html", "text": "58-годишен мъж е загинал при катастрофа по пътя Варна – Добрич, съобщиха от полицията във Варна.Инцидентът е станал около 14.40 часа вчера. При него специализиран товарен автомобил \"Мерцедес\" е излязъл от пътното платно и се ударил в крайпътно дърво. Починал е шофьорът - 58-тодишен мъж.Все още не е ясно каква е причината за катастрофата, не е ясно и каква е причината за смъртта на мъжа.По случая е образувано досъдебно производство.", "date": "2018.02.15", "title": "Мъж почина, след като се блъсна с камион в дърво"}
{"url": "https://offnews.bg/sviat/zaharieva-demokratichni-i-sigurni-zapadni-balkani-sa-vazhni-za-es-674941.html", "text": "Демократичните, проспериращи и сигурни Западни Балкани са важни не само за страните тук, но и за ЕС. България счита, че бъдещето на страните от Западните Балкани е в ЕС, но едва тогава, когато те са готови за това.Това заяви външният министър Екатерина Захариева преди началото на неформалната среща на министрите на външните работи \"Гимних\" в рамките на българското европредседателство. \"Много съм радостна, че днес ще посрещна моите колеги в София – в този красив град. Имаме много важен дневен ред, който ще започне със Западните Балкани – един от най-важните приоритети на българското председателство и тяхната перспектива. В контекста на стратегията на ЕК, която излезе на 6 февруари, ще имаме възможност да я обсъдим и да начертаем бъдещето пред нашите приятели от страните от Западните Балкани\"посочи Захариева.По време на срещата ще бъде обсъдена още ситуацията в Сирия - в контекста на последното развитие там и в контекста на предстоящата конференция по въпроса през април в Брюксел, обясни министърът. Дневният ред завършва с обсъждане на въпроси, свързани със Северна Корея, в това число за диалога на Пхенян с Южна Корея около олимпиадата в Пьонгчанг.Захариева коментира и казуса с името на Македония.\"Днес ще се видя с министъра на външните работи на Гърция, но позицията на България е ясна – това е двустранен въпрос между Скопие и Атина. Решението за името е важно за целия ЕС и се надяваме то да не създаде нови проблеми. Убедена съм, че моите колеги ще вземат най-доброто решение\", подчерта тя.", "date": "2018.02.15", "title": "Захариева: Демократични и сигурни Западни Балкани са важни за ЕС"}
{"url": "https://offnews.bg/zimni/shterkata-na-liuk-alfan-debiutira-na-olimpiada-674920.html", "text": "Дъщерята на знаменития бивш френски алпиец и победител в рали Дакар Люк Алфан дебютира с 15-о място в гигантския слалом на олимпийски игри.22-годишната Естел Алфан, която кара за Швеция, а не за Франция, даде разочароващо време в първия манш, а на почивката баща й и обещал нова кола, ако даде най-добро време във втория.Речено-сторено. Естел Алфан спечели втория манш и се изкачи в класирането, а сега ще се кипри с нов автомобил вместо раздрънкания Фиат Пунто на 170 000 км. Гордият родител също е в Пьонгчанг в ролята на тв коментатор, което му е попречило да гледа старта на дъщеря си.\"Дразнещо е, че не бях на пистата за първото олимпийско състезание на дъщеря си, но какво да се прави. Успокоявам се, че поне не я изнервих с присъствието си.Хванахме малък бас между двата манша и сега ще трябва да го изпълня. Естел показа, че може да кара наравно с най-добрите. В първия манш направи голяма грешка, но се мобилизира. Имам добри очаквания за слалома в петък\", коментира Алфан.", "date": "2018.02.15", "title": "Щерката на Люк Алфан дебютира на олимпиада"}
