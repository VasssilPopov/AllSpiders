{"url": "https://offnews.bg/zdrave/shte-se-tarsiat-vazmozhnosti-za-osiguriavane-na-vanshni-defibrilatori-711902.html", "text": "Председателят на парламентарната комисия по здравеопазване Даниела Дариткова изрази подкрепа на законодателния орган и пое ангажимент да се търсят варианти за промяна на нормативната уредба, за да се създаде възможност за прилагане на автоматични външни дефибрилатори. Дариткова участва в кръгла маса, на която се обсъдиха възможностите за осигуряване на външни дефибрилатори и използването им от немедицински лица в България.Красимир Гигов, генерален директор на БЧК посочи, че в Европа годишно от сърдечен арест умират 400 хиляди души, а в България - около 10 хиляди. Голям процент от случаите на сърдечен арест настъпват в присъствието на други хора и ако околните се намесят в първите 3-5 минути от инцидента, шансът пострадалият да оцелее е 50-80%, каза още Гигов. По думите му външни дефибрилатори може да се поставят на летища, в полицейските коли, в търговски центрове и други места, на които има много хора.Във Физическия факултет на Техническия университет - София има поставен дефибрилатор, който е закупен със средства, събрани от акция за връщане на стари акумулатори, каза Марияна Манушева от фондация \"Първите три минути\". В някои държави от Източна Европа има общо 150 хиляди автоматични външни дефибрилатори, посочи тя.От допитване, инициирано от фондацията, в което са участвали 3334 човека, е видно, че 86.4 на сто от тях биха направили кардио-пулмунална ресистутация на случаен минувач, ако се наложи, каза Андриан Георгиев от фондацията.Близо 40 на сто изразяват готовност да преминават ежегодно обучение в оказване на такава помощ, а 62.6 на сто знаят какво е автоматичен външен дефибрилатор. Над 90 на сто вярват, че поставянето на дефибрилатори на обществени места е значима инвестиция, за която си струва да бъде направена от държавата.В три бази на Планинската спасителна служба има поставени дефибрилатори, като почти всички спасители са обучени да работят с тях, каза директорът на службата Емил Нешев и уточни, че апаратурата е придобита чрез дарения.", "date": "2019.09.25", "title": "Ще се търсят възможности за осигуряване на външни дефибрилатори и използването им от немедицински лица"}
{"url": "https://offnews.bg/obshtestvo/balgaria-izostava-znachitelno-v-izgrazhdaneto-na-bezopasna-patna-mrezh-711883.html", "text": "България изостава значително в промяната на регулационната нормативна база, уреждаща материята, свързана с движение по пътищата, превозните средства и водачите, както и по отношение на използването на екологични и икономични автомобили.Това става ясно от Доклад за състоянието на безопасността на движението по пътищата в Република България, публикуван в портала за обществено обсъждане на Министерския съвет. Той е изготвен от Държавна агенция „Безопасност на движението по пътищата“.До момента пътната инфраструктура не е напълно интегрирана в планирането и бюджетирането в подхода „Безопасна система“ с визия нула загинали и тежко ранени за национална политика под мотото „Пази семейството си на пътя“, се казва в текста.По данни на МВР през изминалата година загиналите следствие на ПТП са 611, а ранените - 8466. Сравнението между първите полугодия на 2019-а и 2018-а показва, че през първите 6 месеца загиналите са с 270 по-малко.Липсата на светлоотразителност на знаците, на видимост, незадоволителното състояние на пътната маркировка, липсата на цялостно изградена интелигентна транспортна система и липсата дори на инспекция на инфраструктурното състояние на републиканската пътна мрежа води до растеж на пострадалите и загиналите в ПТП, заключава документът, внесен отк Около 1/3 от Републиканската пътна мрежа е с незадоволително качество на настилката. /Не отговаря на изискванията или има отклонения от тях/. Тежко е и състоянието на пътищата от трети тип, което отново е предпоставка за инциденти.  Съотнесено към нивото в ЕС общата транспортна инфраструктура на страната  е с незадоволително качество. Третокласните пътища формират 61.3% от общата дължина на републиканската пътна мрежа.Изграждането на нова инфраструктура и подновяването на вече съществуващата такава, е необходимо, за да се осигури безопасност на участниците в движението. Европейските фондове предоставят оперативни програми 'Транспорт и транспортна инфраструктура' 2014-2020 и 'Региони в растеж' 2014-2020.За 2018 г. в България са регистрирани около 3,66 млн. автомобили, като 40% от тях са на възраст над 20 години, а само 6% са 'новите' до 5 години. Започнал е процес по усъвършенстване на пътната инфраструктура за подобряване на нейната безопасност. Иницииран е и проект по извършване на анализ за определяне на състоянието на пътните мрежи и пътищата от първи, втори и трети тип. ", "date": "2019.09.25", "title": "България изостава значително в изграждането на безопасна пътна мрежа"}
{"url": "https://offnews.bg/zdrave/za-dobrite-spetcialisti-koito-lekuvat-v-mizernata-kashtichka-na-babre-711865.html", "text": "През април тази година лекарите от Специализираната болница за активно лечение на детски болести \"Проф. д-р Иван Митев\" обявиха стачна готовност. Исканията им бяха за достойно заплащане, отпадане на лимитите за хоспитализация, по-добро остойностяване на клиничните пътеки за лечението на деца, за специален статут на лечебното заведение. Специалистите дори обмисляха да подадат колективна оставка.Месец по-късно, на третия си пореден протест, педиатрите обявиха, че ако исканията им не бъдат чути, болницата ще спре плановия прием и ще лекува само деца в животозастрашаващо състояние.След среща при премиера Борисов беше решено да се увеличат цените на педиатричните пътеки. Специален статут на лечебното заведение беше обещан едва след 2 години, когато се очаква да бъде изградена комплексна детска болница. По програма \"Майчино и детско здравеопазване\" на болницата беше отпусната сумата от 1 млн. и 700 хиляди лв.Какво се промени за изминалите месеци?Преди дни една майка публикува  за кампания в помощ на Клиниката по детска нефрология и хемодиализа в СБАЛДБ \"Проф. д-р Иван Митев\". Оказва се, че \"Къщичката на детските бъбречета\", както нарича Кремена Кунева центъра за детска хемодиализа тъне в мизерия, замаскирана с личните усилия на сестри, санитари и лекари.Работещите в този център носят чанти с играчки от вкъщи, защото \"ги крадат и бързо изчезват\". Децата са по четири в стая от около 8-10 квадрата. Стените са като издрани с нокти, дупките по тях са скрити зад стикери на смърфове. Баня и тоалетна, в които няма сапун.\"Карцер\", \"затворническа килия\", \"мазе в стара панелка\", \"стаята на ужасите от някоя гейминг хол\", \"кадър от филм по Стивън Кинг\", \"изоставена Чернобилска сграда?\", такива асоциации предизвиква състоянието на центъра по диализа у жената, която придружава детето си. По думите й обидно е в болницата, където работят едни от най-добрите специалисти в България, да лекуват с \"подръчни материали от първа необходимост\" и да \"режат левкопласта на малки парченца, че да има за всички\".На фона на шокиращата мизерия жената отбелязва с благодарност човечността и професионализма на началника на отделението по нефрология доц. Гайдарова и нейния екип, които въпреки ограниченията, които им налагат условията, продължават да изпълнява с отдаденост задълженията си.В коментар за състоянието на отделението изпълнителният директор на болницата д-р Димитър Русинов обясни, че след отпускането на допълнителна сума за болницата, в резултат на протестите на медиците, е било предприето частично обновяване на някои от отделенията.По думите на д-р Русинов основен ремонт би бил неоправдан с оглед на това, че след построяването на Национална детска болница ще бъдат преместени там. Според него, по оптимистични прогнози, това трябва да се случи след 3-5 години. Директорът на СБАЛДБ \"Проф. Иван Митев\" заяви още, че към момента болницата е покрила задълженията си и се отчита подобряване на приходите. От 1 октомври предстои увеличение на заплатите на медицинския персонал.От своя страна, ръководителят на Клиниката по нефрология и диализа доц. Мария Гайдарова каза, че основен ремонт на клиниката по нефрология е правен през 2009 г. През годините, заради липсата на текущи ремонти постепенно всичко се е амортизирало. Тя потвърди, че в болницата поетапно се извършват ремонти в различните клиники, последните от които са в клиниките по гастроентерология и неонатология. По думите ѝ следващият частичен ремонт трябва да бъде извършен в ръководената от нея клиника. Доц Гайдарова съобщи, че вече има частни дарители, които са изявили желание да направят спешен ремонт, за което работещите в клиниката са безкрайно благодарни. В резултат на протестите на персонала от болницата, получили подкрепа в цялата страна, са били отпуснати средства, но предвид критичното критичното финансово състояние на болницата до 1 юли т.г., разширени ремонтни дейности бяха практически невъзможни, допълни тя.Доц Гайдарова посочи и друг сериозен проблем в клиниката - с кадрите на средния медицински персонал. Дефицитът на медицински сестри при тях е особено сериозен тъй като опитна детска сестра с нефрологична насоченост се гради с години.Според нея изходът е в търсене на решение чрез разговори и предложения към ръководството на болницата и намиране на спонсори, които да подпомогнат финансово осигуряването на по-добри условия за престой на децата в единствената Клиника по детска нефрология и хемодиализа в България.Решение имат и хората, които подкрепят майката, показала в какви условия работят и лекуват деца лекарите от болница \"Проф. Иван Митев\". Вече е създадена работна група, която изготвя план за действие. Заявили са се първите желаещи да се включат с материали, труд и средства, с които бъдат измазани стените в отделението.Единственото желание на Кремена е инициативата им да не се политизира. По думите й групата обединява хора, които наистина искат да помогнат на добрите лекари в единствената специализирана детска болница в страната.Ако сте от тях, можете да се включите в .Или както казва един приятел на Кремена: \"Давай да действаме!\"", "date": "2019.09.25", "title": "За добрите специалисти, които лекуват в мизерната Къщичка на бъбреците"}
{"url": "https://offnews.bg/obshtestvo/broeni-dni-ostavat-do-naj-goliamoto-blagotvoritelno-sabitie-na-fondatc-711916.html", "text": "Броени дни остават до най-голямото благотворително събитие на фондация „За Нашите Деца“ - Вечер на добродетелите 2019. То ще се проведе на 7 октомври в Sofia Event Center, Paradise Center от 19:30. Патрон на десетото юбилейно издание е вицепрезидентът на Република България г-жа Илияна Йотова, а с набраните от Вечерта средства, ще бъдат подкрепени поне 800 деца в риск в ранна възраст и техните семейства.Генерален партньор на събитието е Special Events Group. Благодарение на своята техническа експертиза и безграничното си въображение, екипът на SEG прави възможна магията на Вечер на добродетелите. Перфекционизмът и иноваторството, с което работят, успява да убеди всеки, докоснал се до тях, че няма невъзможни неща, още повече когато те са посветени на споделени каузи и ценности.За осма годината Генерален спонсор на събитието е „Дънди Прешъс Металс“ ЕАД. Историята на партньорството с фондация „За Нашите Деца започва през 2007. От тогава компанията прави възможно сбъдването на много мечти на фондацията, сред които построяването на Детска къща и пилотирането на приемната грижа в България. Благодарение на подкрепата на традиционния Генерален спонсор на Вечер на добродетелите и с набраните от всички издания на събитието средства, са подкрепени стотици деца в риск.Домакин на събитието тази година за пети път е Sofia Event Center. Залата, в която ще бъдат посрещнати 400 бизнес лидери и общественици, е уникална по рода си и е проектирана в продължение на година от водещи специалисти в сферата на организирането и техническото изпълнение на събития. На 7 октомври от 19:30 SEC ще отвори своите врати, за да даде възможност на стотици гости, да се потопят в каузите на фондация „За Нашите Деца“ и да се насладят на вълнуващата програма на събитието.Тази година събитието се радва на подкрепата и на три сребърни спонсора – Мото Пфое, „Софийска вода“ АД и Интерлогистикс Холдинг Лимитед София.Мото Пфое е компания с дългогодишни традиции в корпоративната социална отговорност и е доказала, че се застъпва за каузите на фондация „За Нашите Деца“ и стремежа да бъдат подкрепени по най-добрият начин деца в нужда и техните семейства.„Софийска вода“ АД подкрепя каузите на фондацията от 2011 г, като се включва в различни събития, едно от които е именно Вечерта на добродетелите.Сребърен спонсор на Вечер на добродетелите 2019 са и Интерлогистикс Холдинг Лимитед София. Компанията застава зад събитието за първа година и вече се припознава в каузата, защото чувството, че  са участвали в сбъдването на една мечта и предизвикването на детски усмивки им носи удовлетворение и пълнота.Юбилейното издание на Вечер на добродетелите се организира и с подкрепата на партньори, които даряват безвъзмездно своя труд, услуги или продукти. Сред тях са рекламна агенция The Smarts, Ред Девил Кетъринг, J point group, Кока Кола, Пролет 57 ЕООД, Гаврош Гурме, Гимел, Авенди, Спиди, Арлет и Фойрих.Повече информация за събитието и как да закупите куверт, можете да откриете .", "date": "2019.09.25", "title": "Броени дни остават до най-голямото благотворително събитие на фондация 'За Нашите Деца' - Вечер на добродетелите 2019"}
{"url": "https://offnews.bg/politika/tcenko-chokov-shte-se-bori-za-kmet-na-biala-slatina-a-zhena-mu-na-g-711905.html", "text": "Бившият кмет на село Галиче Ценко Чоков ще се бори за кмет на Бяла Слатина. Той е предложен от Новото време и е регистриран в ОИК в града. Ценко Чоков е осъден на първа инстанция за отвличане и рекет на 4 години и половина затвор. През декември миналата година Чоков се яви в съда с патерици. Прокуратурата поиска да му бъде наложена мярка \"задържане под стража\", след като беше заснет да се храни в луксозен ресторант в столичния кв. „Драгалевци”, докато е под домашен арест. Чоков беше пуснат под домашен арест през септември, като изтърпяваше мярката на адрес в София.ОИК Бяла Слатина регистрира и съпругата му Цветелина Нелова като кандидат за кмет на Галиче, също издигната от Новото време. Чоков обжалва присъдата си пред Апелативния специализиран наказателен съд. ", "date": "2019.09.25", "title": "Ценко Чоков ще се бори за кмет на Бяла Слатина, а жена му - на Галиче"}
{"url": "https://offnews.bg/kultura/slng-i-bobo-predstaviat-obshtia-si-singal-beli-petna-video-711900.html", "text": "SLNG представя новия си сингъл „Бели петна“ feat. Bobo с ексклузивен лайв на сцената на City Stage на 26-ти септември. Новото видео вече е качено в YouTube канала на лейбъла Монте Мюзик и подгрява излизането на третия албум на групата, който се очаква до края на годината.СЛЕНГ е една от първите български банди и оставят в историята на родната музика хитове като “Мой свят”, “Синьо”, “Любовта няма край” и др. Фатален инцидент с вокалиста и двигател на формацията Дими Екимов е причината останалите членове да продължат по друг път. Няколко години по-късно, през 2012 година музикантите отново се събират като оттогава работят с вокалистa Владимир Михайлов (Сафо, Rewind), познат и от големия екран с филма \"Възвишение\" от 2017 г.Към днешна дата SLNG е в състав Владимир Михайлов (Сафо, Rewind) – вокал, китари, Калин Петров (Сленг, Акага) – клавишни, Младен Несторов (Сленг, Ахат) – бас китара, Петър Рангелов (Дюн) - китари, Алекс Лазаров (Ахат) - барабани.За концерта този четвъртък групата излиза в пълен състав, а специален гост ще бъде Бобо. Идеята за включването на рапъра идва след като Владо и Бобо са част от екипа, с който Кристиан Костов работи за успешното представяне на „Beautiful Mess“.Бобо много харесва парчето и се включва стилно в песента и във видеото, като авторският му текст и специфичното му присъствие и енергия допълват посланието и въздействието на музиката и визията. Автор на музиката е Владо. Текстът е на Владо и Бобо, аранжиментът е дело на бандата.Видеото на “Бели петна” е заснето в 4 дни на различни локации и за направата му, освен ражисьорът Гепи, се грижи екипът на студио „Jeng“. В него участва актрисата Деси Моралес, с която Владо се познава от многобройните им срещи на филмовата площадка, както и малкият син на Владо - Зари. Очарователната Деси, която играе майка на Зари, успява да го предразположи за отрицателно време и да му помогне да се справи с тежката си актьорска задача.Билети за концерта на SLNG вече са в продажба в мрежата на  на цена от 10 лв.", "date": "2019.09.25", "title": "SLNG и Бобо представят общия си сингъл 'Бели петна' (видео)"}
{"url": "https://offnews.bg/zdrave/vkliuchvame-se-v-platforma-za-obmen-na-organi-no-niamame-samolet-711915.html", "text": "България се включва в платформата за ефективен обмен и търсене на органи ФОЕДУС, в която членуват 11 страни от ЕС. Целта на портала е да се осигури ефективен обмен и търсене на органи за трансплантация на нуждаещи се пациенти. За да участваме ефективно в системата обаче, страната ни трябва да разполага със санитарен самолет, какъвто липсва. Това съобщи Пенка Георгиева от пациентски организации „Заедно с теб“ по повод работната среща, инициирана от Изпълнителна агенция „Медицински надзор“(ИАМН) с участието на пациентски организации, ангажирани с донорството и трансплантациите.На срещата изпълнителният директор на ИАМН Росен Иванов е представил резултатите от дейността на агенцията през последните шест месеца. Проведени са били ефективни срещи в донорските бази, както и работна среща с координаторите от цялата страна.11 са трупните донори за последните шест месеца по данни на ИАМН. Извършени са 16 трансплантации на бъбрек, 8 трансплантации на черен дроб – 6 у нас и 2 в ЕС по линия на Евротрансплант. Три са трансплантациите на сърце, две от които са осъществени у нас. Четири бели дроба са предоставени в страни от ЕС.Според информация на агенцията към момента 1033 души у нас чакат за бъбрек, 43 за сърце, 51 за черен дроб и 18 са пациентите, които се нуждаят от трансплантация на бял дроб.На срещата е бил представен план за отбелязване на Европейския ден на донорството – 12 октомври, на който у нас ще бъдат посветени събития през целия месец, съобщават от пациентски организации \"Заедно с теб\".", "date": "2019.09.25", "title": "Включваме се в платформа за обмен на органи, но нямаме самолет"}
{"url": "https://offnews.bg/obshtestvo/gradina-na-dobroto-v-zona-b-5-galeria-i-video-711918.html", "text": "В новоизграденото парково пространство за отдих и спорт в софийския квартал \"Зона Б-5\" вече има \"Градина на доброто\".Градината се намира между блоковете 15, 16 и 18 и днес беше засадена по инициатива на Кока-Кола България, Cappy и  район \"Възраждане\". В благородната инициатива се включиха десетки доброволци - те засадиха 50 японски вишни.Всеки доброволец можеше да даде име на засаденото от него дърво.Новото парково пространство е по идея на кмета на район \"Възраждане\" Савина Савова.На площ от 11 декара, преди занемарена и потънала в строителни отпадъци, днес вече има достатъчно място за отдих на цялото семейство.В събитието се включиха и Йоана Христова - заместник-кмет на Столична община с ресор \"Екология\", Цветомир Иванов - водещ на предаването \"Семейни войни\" и певицата Дара.", "date": "2019.09.25", "title": "Градина на доброто в Зона Б-5 (галерия и видео)"}
{"url": "https://offnews.bg/futbol/bajern-miunhen-zaplashi-da-bojkotira-germania-711901.html", "text": "Войната за титулярното място на вратата на Бундестима ескалира и рискува да прекрачи всякакви граници. Припомняме, че за позицията се конкурират Мануел Нойер от Байерн и Марк Андре Тер Щеген от Барселона.В последната пауза за националните отбор Тер Щеген се оплака публично, че не му дават шанс в националния отбор и за да избегне скандала, селекционерът Йоаким Льов заяви, че ще му даде такъв. Това обаче не се хареса на шефовете на Нойер в Байерн, които заплашиха открито националния отбор с бойкот.\"Ако Мануел загуби статута си на първи избор, то в Байерн ще предприемем съответните мерки.Например ще спрем да пускаме футболистите си за сборовете на националния отбор по-рано от нужното. Надявам се Льов да ни чуе\", заяви президентът на Байерн Ули Хьонес на пресконференция.", "date": "2019.09.25", "title": "Байерн Мюнхен заплаши да бойкотира Германия"}
{"url": "https://offnews.bg/politika/fandakova-s-68-v-biuletinata-za-sofia-manolova-sas-75-711919.html", "text": "Столичният кмет Йорданка Фандъкова ще се бори за нов мандат с номер 68, същият като на коалицията ГЕРБ-СДС, в бюлетината. Независимият кандидат за кмет на София Мая Манолова ще е под № 75. Това става ясно от решение на ОИК-София за подредбата на номерата на местните коалиции и независимите кандидати в бюлетината.Номерата на коалициите, регистрирани като такива, а не като отделни партии, в ЦИК, се запазват от ОИК, от което следва, че Борислав Игнатов ще е № 66 в софийската бюлетина. Като независим кандидат за кмет Борис Бонев от Спаси София е с № 70, а като независим общински съветник с номер 71. Веднага след това 72, е другият кандидат за общински съветник на \"Спаси София\" Гергин Борисов.Бизнесменът Александър Ваклин, основен свидетел по делото за подкуп срещу Десислава Иванчева и Биляна Петрова, се кандидатира за независим общински съветник с номер 93. Иванчева и Петрова останаха без регистрация за местния вот, заради закъснение при подаване на документите за регистрация в ОИК. Те обжалват решението. Номерата от ОИК - СофияДВИЖЕНИЕ БЪЛГАРИЯ НА ГРАЖДАНИТЕ (ДБГ, ЗНС, НДСВ) - 67Местна коалиция ГЕРБ /СДС/ - 68НФСБ (НФСБ, БДС РАДИКАЛИ) - 69БОРИС БОРИСЛАВОВ БОНЕВ – независим кандидат за кмет на Столична община - 70БОРИС БОРИСЛАВОВ БОНЕВ – независим кандидат за общински съветник - 71ГЕРГИН АЛЕКСАНДРОВ БОРИСОВ – независим кандидат за общински съветник - 72ЕВГЕНИ ЙОРДАНОВ ИГНАТОВ – независим кандидат за кмет на кметство с. Житен - 73ИВО ВАСИЛЕВ ПИПЕРОВ – независим кандидат за кмет на район Банкя - 74МАЯ БОЖИДАРОВА МАНОЛОВА-НАЙДЕНОВА – независим кандидат за кмет на Столична община - 75САМУИЛ ЧАВДАРОВ ПОПОВ – независим кандидат за кмет на кметство с. Бистрица - 76СВЕТЛА ГЕОРГИЕВА КРУМОВА – независим кандидат за кмет на кметство с. Доброславци - 77ЕЛЕОНОРА МИТКОВА АНГЕЛОВА – независим кандидат за кмет на кметство с. Яна - 78ЕВЕЛИНА ЛАТИЯН ЯНКОВА – независим кандидат за кмет на кметство с. Иваняне - 79ИВАЙЛО ЛЮБЕНОВ ИВАНОВ – независим кандидат за кмет на кметство с. Мрамор - 80РОСИЦА СТОЯНЧОВА СТОЯНЧОВА – независим кандидат за кмет на кметство с. Горни Богров - 81ГЕОРГИ МИЛАНОВ МИЛАНОВ – независим кандидат за кмет на район Красна поляна - 82РАДОСЛАВ СТОИЛОВ КАРАТАНЧЕВ – независим кандидат за кмет на Столична община - 83ЦВЕТАНКА ВАСИЛЕВА ЗДРАВКОВА – независим кандидат за кмет на кметство с. Владая - 84ВАСИЛ БОЖИДАРОВ ЦОЛОВ – независим кандидат за кмет на район Оборище - 85РУМЯНА СТОЯНЧОВА РАДЕВА – независим кандидат за кмет на кметство с. Долни Богров - 86СТЕФАН КИРИЛОВ СТЕФАНОВ – независим кандидат за кмет на район Младост - 87ДЕТЕЛИНА ВАСИЛЕВА ЧОБАНОВА – независим кандидат за кмет на кметство гр. Бухово - 88НИКОЛАЙ ПЕТРОВ ГЮРОВ – независим кандидат за кмет на район Панчарево - 89ЛИЛИЯ ПЕТРОВА ДОНКОВА – независим кандидат за кмет на район Кремиковци - 90КРАСИМИР СТАНЧЕВ ГЬОРЕВ – независим кандидат за кмет на кметство с. Кокаляне - 91ДИМИТЪР БЛАГОЕВ АСЕНОВ – независим кандидат за кмет на кметство с. Волуяк - 92АЛЕКСАНДЪР ИВАНОВ ВАКЛИН – независим кандидат за общински съветник - 93НИКОЛАЙ ВЕСЕЛИНОВ ВЕСЕЛИНОВ – независим кандидат за кмет на район Витоша - 94", "date": "2019.09.25", "title": "Фандъкова с № 68 в бюлетината за София, Манолова - със 75"}
{"url": "https://offnews.bg/politika/v-koreia-borisov-poluchi-9-i-dan-po-taekuondo-snimki-i-video-711882.html", "text": "Премиерът Бойко Борисов бе удостоен с почетния девети дан по таекуондо по време на посещението си в Република Корея.Като част от визитата си в далекоизточната страна Борисов посети и световната централа по атекуондо KUKKIWON, където бе и официалната церемония.\"Принципите на таекуондо са интересни - да не се плашиш от силния, но да уважаваш слабия. Да си снизходителен към другите, да си критичен към себе си. Да направиш една крачка назад пред противника, за да му дадеш още малко шанс да обмисли, уменията да се използват за мир. Това е идеология, която е изключително важна за съвременния свят – и за политиците включително\", коментира Борисов. Той добави, че в тази област отношенията между България и Република Корея са изключително близки. Премиерът припомни, че преди демокрацията този вид спорт у нас е бил забранен, а след това, за радост, много млади хора вече тренират таекуондо, България печели медали от редица първенства, а федерацията ни се справя много добре.Посещението му в Южна Корея продължава до 27 септември. Визитата се провежда в навечерието на 30-тата годишнина от установяването на дипломатически отношения между двете страни през 2020 г. Това е първото посещение на български министър-председател в Република Корея.", "date": "2019.09.25", "title": "В Корея Борисов получи 9-и дан по таекуондо (снимки и видео)"}
{"url": "https://offnews.bg/protesti/hiliadi-v-tcentara-na-sofia-na-protest-sreshtu-izbora-na-geshev-za-gla-711917.html", "text": "Хиляди излязоха тази вечер в центъра на София на протест срещу избора на единствения номиниран за главен прокурор Иван Гешев.Акцията е под надслов \"Марш за право и свобода\" и е организирана от Инициатива \"Правосъдие за всеки\".Протестът започна пред парламента, продължи пред Министерския съвет и стигна до Съдебната палата.Множеството скандираше \"Мафия!\", \"Долу Гешев!\", \"Свобода!\".\"Тази седмица започват изслушванията на единствения кандидат за главен прокурор. Ние също искаме да бъдем чути, но понеже не ни канят да си зададем въпросите вътре, ще ги зададем навън\" - категорични са демонстрантите.\"Искането на оставки на политици не е наш приоритет, защото така не се решават проблемите в правосъдието, а се подменя само темата за проблема! Ние добре знаем, че проблемът в Прокуратурата е системен и е нарочно създаден, за да се храни Мафията и да се използва като инструмент срещу неудобните. Който и да е управлявал в последните 29 години, този проблем винаги е бил наличен. Затова една оставка не би решила системния проблем\" - заявиха от Инициатива \"Правосъдие за всеки\".Те настояват за отмяна на \"порочната процедура за назначаване на главен прокурор от олигархията\".\"Внесеното от нас в парламента предложение за изменение на Закона за съдебната власт е само първата стъпка. Успеем ли с нея, ще бъдем още по-мотивирани да продължим, а депутатите ще имат все по-малко оправдания да не се съобразят с последващите ни предложения, особено ако са подкрепени масово от гражданите! Затова е важно да бъдем много - така и в парламент, и в правителство вече няма да могат да се правят, че не ни виждат или чуват\" - обобщиха исканията си организаторите на \"Марша за право и свобода\".Следващият протест на Инициатива \"Правосъдие за всеки\" срещу избора на Гешев за главен прокурор е насрочен за 8 октомври.Организаторите обявиха тази вечер, че очакват на 8 октомври да се съберат двойно повече демонстранти.", "date": "2019.09.25", "title": "Хиляди в центъра на София на протест срещу избора на Гешев за главен прокурор (снимки и видео)"}
{"url": "https://offnews.bg/volejbol/volejbolnata-federatcia-pritiska-prandi-da-varne-bratoevi-711912.html", "text": "Селекционерът на националния отбор по волейбол Силвано Пранди остава на поста си след отпадането на 1/8-финал на Евроволей 2019. Той ще води \"лъвовете\" и в европейската олимпийска квалификация в началото на 2020 година.Това стана ясно след работна среща с част от членовете на Управителния съвер на централата, която се проведе днес. Присъстващите обаче се обединиха около идеята, че с това лице и с този облик на отбора не може да се търси успех на предстоящата олимпийската квалификация. Представянето на състава на Европейското първенство 2019 е окачествено като незадоволително и разочароващо.Затова на работната среща бе взето решение да се проведе разговор с треньора Силвано Пранди относно подготовката и селекцията на състезателите за квалификацията. Идеята е да бъдат повикани всички опитни и качествени волейболисти, включително и тези, които Пранди остави извън националния за европейското първенство.Президентът на централата инж. Данчо Лазаров намекна, че ако италианецът не се съгласи да върне състезатели като Георги и Валентин Братоеви, Николай Николов и др., най-вероятно ще бъде освободен. Ще е изненада, ако италианецът се подчини на такъв натиск особено на фона грубата словесна атака от страна и на двамата братя Братоеви към него след загубата от Словения, която между другото победи и Русия и вече е на полуфинал на европейското.\"Не сме обсъждали конкретни имена за заместник на Пранди, но не сме доволни от представянето на Европейското първенство. Ако се върнат по-опитните играчи в състава, ще бъдем по-боеспособни. Бихме искали на тази квалификация България да се представи с един силно мотивиран, добре подготвен отбор и наравно с другите да бъде в максимална кондиция, за да направим всичко възможно тази квалификация да бъде спечелена“, заяви Лазаров.\"Първо трябва да привлечем, трябва да убедим и в този национален отбор трябва да бъдат всички състезатели, дори и тези, които Силвано Пранди освободи. Ще проведем разговор и със Силвано доколко той е готов да работи с този отбор, с тези момчета, ако те се съгласят да се върнат. Вероятно ще последва раздяла със Силвано Пранди, ако не се съгласи да върне тези състезатели”, допълни Лазаров.", "date": "2019.09.25", "title": "Волейболната федерация притиска Пранди да върне Братоеви"}
{"url": "https://offnews.bg/temida/saiuzat-na-sadiite-zashtiti-shefa-si-kaloian-kalpakchiev-711886.html", "text": "Съюзът на съдиите излезе с гневна декларация, с която защити шефа си Калин Калпакчиев и нападна съдийската колегия на Висшия съдебен съвет. Съдия Калпакчиев председателства съдийския състав, който пусна предсрочно на свобода убиеца на Андрей Монов - Джок Полфрийман с мотива, че е излежал половината от присъдата си и не е опасен за обществото. Според Съюза на съдиите той е изпълнявал закона и не Калпакчиев, а колегите им от съдийската квота във ВСС са се поддали на политически натиск. Според съюза на Калпакчиев членовете на съдийската колегия нарушават съдебния закон и участват в охулването му, като се присъединяват към обществения натиск. Ето пълния текст на декларацията:С настоящото Ви уведомяваме, че съгласно чл.16, ал.1 от ЗСВ (текстът на закона може да бъде намерен и на интернет страницата на ВСС) Висшият съдебен съвет представлява съдебната власт, осигурява и отстоява независимостта й, определя състава и организацията на работата на съдилищата, прокуратурите и следствените органи и обезпечава финансово и технически тяхната дейност, без да се намесва в нейното осъществяване.С публикуваната на 24.09.2019 г. „Позиция на Съдийската колегия на ВСС” във връзка с постъпил „сигнал”от една политическа партия и изказвания на представители на други политически партии, академичната общност, граждани и медийни публикации, Вие не само че не изпълнявате това си основно задължение, но се присъединявате към безпрецедентен политически и обществен натиск върху конкретен съдебен състав и съдебната властк ато цяло, който безцеремонно експлоатира по различни причини и с различни цели, трагедията на едно българско семейство. По този начин Вие рушите основни устои на правовата държава - върховенството на закона и независимостта на съдебната власт. Напомняме Ви, че решението по всяко дело се постановява въз основа на закона и събраните по съответния процесуален ред доказателства.В тази връзка недопустимо е точно членовете на Висшия съдебен съвет, предвид горепосочената разпоредба на ЗСВ, да „споделят усещане за нарушен баланс между правото и справедливостта” относно конкретен съдебен акт, изразено от граждани, групи отграждани или политически партии.Редът за оспорване и отмяна на съдебни актове е точно и ясно посочен в закона.Обсъждането и обоснованата критика на съдебни актове сане само допустими, но и желанив едно демократично общество. От друга страна личните нападки и заплахи към съдията или съдебния състав, постановил съответния съдебен акт, включително и за физическа саморазправа, са абсолютно недопустими. Именно в такива случаи съдията трябва да получи безапелационна и твърда подкрепа от призваната по закон да стори това институция-Висшия съдебен съвет, тъй като само по този начин се утвърждава върховенствотона закона и независимосттана съда. В този смисъл и духса и приетитеот самите Вас Стандарти за независимостта на съдебната власт (решение на СКна ВСС по протокол No31от 23.10.2018г.).Вместо това българският съдия получава от Вас ясен и категоричен знак, че ако не постановява решенията си в унисон с общественото мнение и желанията на политически партии и конкретни техни лидери, ще бъде обругаван, охулван, физически преследван и малтретиран, а единствената реакция на СК на ВСС ще бъде съдействие за дисциплинарното му преследване. Гореописаните Ви действия са в разрез с всички общоприети в световен мащаб основни принципи на една демократична правова държава с установено върховенство на закона и разделение на властите, като в същото времепредставляват и грубо неизпълнение на служебните Ви задължения. Считаме, че ако изпълнението на тези служебни задължения е непосилно за Вас, разпоредбата на чл.27, ал.1 ЗСВ вр.чл.130, ал.8, т.1 от КРБ дава възможност за достоен изход.", "date": "2019.09.25", "title": "Съюзът на съдиите защити шефа си Калоян Калпакчиев"}
{"url": "https://offnews.bg/obshtestvo/padaneto-ot-visochina-e-naj-chestata-prichina-za-tezhki-zlopoluki-v-st-711890.html", "text": "Статистиката за трудовите злополуки, показва, че сектор „Строителство“ е един от най-рисковите за инциденти на работното място, водещи до смърт или инвалидност, информира ИА „Главна инспекция по труда“. По-тревожен е фактът, че има повторяемост не само на причините за тези злополуки, но и на действията, респективно бездействията, на работещите и длъжностните лица, довели до тях.С известни отклонения на относителната им тежест през годините основните причини за тежките злополуки в строителството се степенуват по следния начин:Почти всички злополуки по причина падането от височина – безспорния лидер в класацията, са свързани с извършване на работи при необезопасени работни места, или подходите към тях – етажни плочи, асансьорни шахти, технологични отвори, стълбищни площадки и рамене, работни площадки на скелета. Общото при тях е липсата на колективни средства за защита – най-често липсват ограждения, които да са достатъчно високи и да са изградени най-малко от защитна бордова лента за крака, главно перило за ръце и средно перило за ръце. Често не се използват и лични средства за защита, в случая колани.Тревожно е и обстоятелството, че немалка част от злополуките по тази причина са възникнали при работа на относително малка височина и обикновено с кратка продължителност. Няколко примери в потвърждение на горното:Всяка от тези злополуки е довела до смърт.Подобна повтаряемост има и при злополуките, причинени от затрупване от земни маси. При тях основната причина е извършване на работи в изкопи, които не са обезопасени чрез укрепване на стените, или чрез подходящ ъгъл на откоса. И отново злополуките най-често са при дейности, които се извършват за много кратък период от време - „за един миг”. Това често е причина да се пренебрегват правилата за безопасност, тъй като времето за обезопасяване може да е по-дълго от времето за извършване на работата. Пример: Работник бива затрупан, след като слиза в изкоп след премахване на крепежа, за да почисти за „няколко секунди” мястото на съединяване на две положени тръби от паднала при отстраняването на крепежа пръст. И не излиза.При злополуките, причинени от електрически ток на строителни обекти най-често повтарящият се сценарий е следният: Извършване на работи с тежка строителна механизация, предимно бетон помпа или автокран, в близост до неизключен електропровод и докосване на проводник от него. Подобни на горните са и злополуките, при които електропроводът се докосва с пренасяни от пострадалия дълги метални предмети – арматурно желязо или тръба за тръбно скеле.Тежката строителна механизация – самоходно оборудване, е източник и на злополуки най-вече при наличие на работещ в опасната „сляпа” зона, която поради конструкцията на машината не може да бъде наблюдавана от водача. Това, съчетано с липсата (неработеща светлинна и/или звукова сигнализация) често води до фатални събития.Общото за всички описани по-горе злополуки е, че те не се случват, те се причиняват най-вече от съзнателно пренебрегване на основни изисквания за безопасност в строителството на първо място от техническите ръководители на обектите. Следва ги опасното поведение на самите работещи, което обаче е вследствие на занижен контрол както от страна на техническите ръководители, така и от страна на техните работодатели. Опасното поведение на работещите и на техните ръководители, което е основна причина за предизвикването на злополуките, е в резултат на начина на мислене, изграден: от опита – „винаги работя така и досега нищо не ми се е случвало“; от краткостта на работата – „какво толкова може да ми се случи за няколко минути ще го оправя“; от обема на поставените задачи, несъобразен с времето за изпълнението им – „толкова работа ме чака, нямам време да обезопасявам“; от самочувствието – „не съм страхливец“.Основни нормативни актове, които следва да се спазват при извършване на строително-монтажни дейности:За оценка на риска могат да бъдат използвани и интерактивните онлайн инструменти на риска (OiRA инструментите), които са напълно достъпни на интернет страницата на ИА ГИТ. Разработени са по проект „Превенция за безопасност и здраве при работа“, финансиран по оперативна програма „Развитие на човешките ресурси“, съфинансирана от ЕС чрез Европейския социален фонд.През настоящия програмен период ИА ГИТ работи по проект „Оптимизация и иновации в ИА ГИТ“, също финансиран от ОПРЧР, по който са назначени помощник-инспектори със задача да демонстрират на работодателите функционалностите на OiRA инструментите.", "date": "2019.09.25", "title": "Падането от височина е най-честата причина за тежки злополуки в строителството"}
{"url": "https://offnews.bg/futbol/balakov-obiavi-legionerite-za-machovete-s-anglia-i-cherna-gora-711888.html", "text": "Селекционерът на българския национален отбор по футрбол Красимир Балъков обяви имената на играещите зад граница футболисти за предстоящите европейски квалификации срещу Черна гора (11 октомври) и Англия (14 октомври).В началото на следващата седмица списъкът ще бъде допълнен с футболисти, състезаващи се в българското първенство.Сред избраниците на Балъков липсват Георги Миланов и Николай Димитров. Както е известно, двамата играха за България в контролата срещу Ирландия, но явно не са задоволили наставника с изявите си в Дъблин.Пред дебют с националната фланелка пък е бранителят Камен Хаджиев, който е сред повиканите.Ето и избраниците на Балъков: Ивелин Попов (Ростов, Русия), Кирил Десподов (Щурм, Австрия), Страхил Попов (Касъмпаша, Турция), Васил Божиков (Слован Братислава, Словакия), Симеон Славчев (Карабах, Азербайджан), Георги Костадинов (Арсенал Тула, Русия), Божидар Краев (Жил Висенте, Португалия), Георги Сърмов (Кемницер, Германия), Георги Пашов (Арарат, Армения) и Камен Хаджиев (Академия Пушкаш, Унгария).", "date": "2019.09.25", "title": "Балъков обяви легионерите за мачовете с Англия и Черна гора"}
{"url": "https://offnews.bg/ikonomika/raport-daden-vrachihme-ofertata-si-i-na-hiundaj-711881.html", "text": "Дадохме офертата си на \"Хюндай\" за инвестиция в България, те я приеха и сега чакаме решението на борда на директорите, обяви премиерът Бойко Борисов от южнокорейската столица Сеул, където е на посещение. Той допълни, че все още текат преговори и с \"Фолксваген\" за завод в България.Смятам, че отношенията ни с Южна Корея ще се развиват на по-високо ниво, каза още Борисов. Премиерът смята, че намеренията от южнокорейска страна са да продължим да имаме успех. „България е прекрасна дестинация, с много добро качество и възможности. Както „Фолксваген“, така и всички големи компании, освен изпълнителната им власт, имат борд на директорите, в който стоят много сериозни хора, и никак не е добре да проявяваш лошо възпитание като някои политици в България и да се изтъкваш в такива моменти“, бе категоричен той. От думите му се разбра, че страната ни се надява и на инвестиции за суперкомпютри, акумулатори и батерии. Според него интересът на домакините бил сериозен.Борисов настоя да развиваме отношенията си с Южна Корея и в сферата на туризма, защото страната ни е привлекателна не само в сферата на машиностроенето, но също и в посока на СПА туризма. „Специално в сферата на туризма има сериозна средна класа, която в момента ходи в Хърватия. Това са около 1 милион туристи. В тази сфера трябва да се намери директна транспортна линия, но в този момент няма да излезе сметката“, посочи министър-председателят. „Така или иначе трябваше да се представим и да покажем, че имаме интерес за подобряване на стокооборотите. Те растат. Аз мисля, че това е изпълнено и към днешна дата“, обясни Бойко Борисов.", "date": "2019.09.25", "title": "Рапорт даден. Връчихме офертата си и на \"Хюндай\""}
{"url": "https://offnews.bg/politika/oik-haskovo-otkaza-registratcia-na-bivshia-kmet-georgi-ivanov-711911.html", "text": "Общинската избирателна ковисия в Хасково отказа регистрация на бившия кмет на града Георги Иванов, който управлява четири мандата. Иванов е с осъдителна присъда заради разрушения хасковски затвор, който е признат за културна ценност.Ексградоначалникът е водач на листата за общински съветници на Коалиция „Движение ЗАЕДНО за промяна“. Кандидатът за кмет на движението е Христо Сариев, който има счетоводна къща е и бивш изпълнителен директор и член на борда на съвета на директорите на Хасково Булгартабак АД.Георги Иванов е с влязла в сила присъда и това не му позволява да заема обществени длъжности, но не му пречи да се кандидатира. Регистрацията на движението е направена от Светослава Стоянова, която бе председател на групата на съветниците \"Коалиция за Хасково\", издигнала преди 4 г. Иванов за кмет. На този вот Георги Иванов не може да се яви със същата коалиция, тъй като Изборният кодекс забранява в името на обединенията да има географско понятие. В Коалиция „Движение ЗАЕДНО за промяна“ са четири партии - Българска социалдемокрация - Евролевица на Александър Томов, \"Родолюбие 2000\" на Юлиан Иванов, която оспори регистрацията на НДСВ и принуди Симеон Сакскобургготски да участва с регистрацията на Тодор Пейков и Весела Драганова, Европейска сигурност и интеграция с председател Тома Янков Томов и \"ВОЛТ\" на Настимир Ананиев. ", "date": "2019.09.25", "title": "ОИК-Хасково отказа регистрация на бившия кмет Георги Иванов"}
{"url": "https://offnews.bg/obshtestvo/pochina-liubomir-levchev-711884.html", "text": "На 84-годишна възраст е починал Любомир Левчев, съобщи агенция \"Фокус\".Любомир Спиридонов Левчев е български поет и писател, народен деятел на изкуството и културата. Баща е на поета Владимир Левчев и на художничката Марта Левчева.Роден е на 29 април 1935 г. в Троян. Завършва гимназия в София и висше образование в Софийския университет „Св. Климент Охридски“, специалност „Библиография и библиотекознание“ към Философско-историческия факултет.Първата му книга „Звездите са мои“ е издадена през 1957 г., а общо 58 негови книги са преведени в 36 страни. Автор на три романа и на сценарии за филмите „Мълчаливите пътеки“, „Гибелта на Александър Велики“ и „Сладко и горчиво“.", "date": "2019.09.25", "title": "Почина Любомир Левчев"}
{"url": "https://offnews.bg/kultura/imeniti-gosti-ekskluzivni-kinopremieri-i-praznichni-chestvania-na-cin-711892.html", "text": "Точно десет дни ни делят от старта на петото издание на единствения кино-литературен фестивал в света, което предвещава незабравими емоции.CineLibri 2019 се провежда под мотото „Петото измерение” и отбелязва знакови годишнини: 50 години от кацането на Луната – с импозантната творба „2001: Космическа одисея” на недостижимия Стенли Кубрик; 500 години от смъртта на ренесансовия гений Леонардо да Винчи - с хипнотичното филмово преживяване „Аз, Леонардо”; 250 години от рождението на Александър фон Хумболт – с екранизацията на бестселъра „Измерването на света”, която също ще бъде показана у нас за първи път! Веднага след като грабна Голямата награда на журито във Венеция и награда FIPRESCI, трескаво дискутираният филм на Роман Полански „Офицер и шпионин” се изстрелва в София, за да открие CineLibri на 5 октомври от 19:00 ч. в зала 1 на НДК.А ако искате да срещнете на живо „шотландския боец” Кристоф Ламбер, заповядайте на грандиозната церемония по награждаване на най-впечатляващата екранизация на 13 октомври от 19:00 ч. в зала 1 на НДК.Сред акцентите в конкурсната програма е новият филм на прочутия френски кинорежисьор и сценарист Беноа Жако - „Казанова, последна любов”, вдъхновен от „История на моя живот” на Джакомо Казанова, която вече има българско издание! Елегантната мистерия „Загадката Анри Пик” по романа на Давид Фоенкинос разказва историята на един библиотекар в Бретан, който решава да събере всички книги, отхвърлени от издателите. Южнокорейският шедьовър „Изпепеляване” (39 награди и над 120 номинации!) е адаптация по разказ от сборника „Изчезването на слона” на Харуки Мураками и също ще бъде излъчен премиерно в рамките на CineLibri.Звездната филмова селекция на фестивала включва заглавието „Бурни връзки” - чувствен любовен триъгълник в бохемската атмосфера на Париж от края на XIX век с участието на поета Пиер Луис – виден еротоман и пътешественик! Шведската комедия „Брит-Мари беше тук” одухотворява щурата героиня на Фредрик Бакман - 63-годишна жена с репутация на пасивно-агресивна мрънкаща вещица, която става треньор на младежки отбор по футбол.Ако сте почитатели на авторката на „Госпожа Далауей”, непременно включете в графика си биографичната драма „Вита и Вирджиния”, пресъздаваща загадъчната връзка между провокативната аристократка Вита Саквил-Уест и Вирджиния Улф, иконата на литературния модернизъм. Не са забравени и почитателите на качествената анимация – в специалната селекция на фестивала присъства филмът „Лястовиците на Кабул”, адаптация по международния бестселър на Ясмина Кадра и селектиран в Особен Поглед в Международния филмов фестивал в Кан.Ослепително съзвездие от артисти, музиканти и политически визионери са събрани в екстравагантния документален филм „Защо творим: дилемата на стоножката”. Режисьорът Херман Васке е провел разговори с над 50 носители на Нобелова нагрaда, „Оскар” и други международни отличия, за да разбере кое ги мотивира да превръщат идеите си в творчество. Достатъчно е да споменем само Дейвид Боуи, Марина Абрамович, Бьорк, Анджелина Джоли, Дейвид Линч, Куентин Тарантино, Вивиан Уестуд, Нелсън Мандела, Михаил Горбачов, Далай Лама и Стивън Хокинг.Паралелната програма на CineLibri ще предложи на зрителите три премиерни театрални представления – драматизации по книги, издадени от „Колибри”. Става дума за „Козметика на врага”(реж. Петър Денчев) по романа на Амели Нотомб, „Вечерята” (реж. Пламен Марков) по бестселъра на Херман Кох и „Променяне” – първи по рода си интерактивен моноспектакъл на актрисата Йоана Буковска-Давидова, създаден по мотиви от книгата „Промяна” на Лив Улман.Билетите за всички прожекции и съпътстващи срещи са вече в продажба в съответните киносалони, на касите на EASYPAY и , в Casa Libri на ул. „Цар Асен” 64 и във фирмените книжарници на „Колибри” на ул. „Иван Вазов” 36 и във Френския културен институт на пл. „Славейков” 3. Можете да закупите билети и чрез официалната страница на фестивала: .", "date": "2019.09.25", "title": "Именити гости, ексклузивни кинопремиери и празнични чествания на CineLibri 2019"}
{"url": "https://offnews.bg/kultura/plasido-domingo-veche-niama-da-pee-v-metropolitan-opera-711903.html", "text": "Испанският тенор Пласидо Доминго, обвинен от няколко жени в сексуален тормоз, се е съгласил да отмени всичките свои бъдещи участия в представления на нюйоркската Метрополитан опера, съобщават осведомителните агенции.Днес той трябваше да пее на тази сцена в \"Макбет\" на Верди, но ден преди това заяви, че е поискал да се оттегли и молбата му е била удовлетворена. В съобщението на операта се казва, че между нея и певеца е било постигнато споразумение, че той ще се откаже от всички свои ангажименти и че решението влиза в сила незабавно.Певецът заявява, че не е съгласен с твърденията по негов адрес, но заради създалата се атмосфера на обвинения без доказателства и за да не пречи на колегите си, е решил да се откаже от спектаклите в Метрополитан. Вместо него днес партията на Макбет ще изпълнява сърбинът Желко Лукич.", "date": "2019.09.25", "title": "Пласидо Доминго вече няма да пее в Метрополитан опера"}
{"url": "https://offnews.bg/medii/krizata-v-bnr-na-dneven-red-za-deputatite-711861.html", "text": "Кризата в Българското национално радио влиза в дневния ред на Народното събрание.В петъчната програма за пленарното заседание е предвидено разглеждане на проект на решение за създаване на Временна комисия за проучване на фактите и обстоятелствата, свързани с прекъсването на излъчването на програма „Хоризонт“ на Българското национално радио, както и на твърденията за политически натиск върху ръководството и журналисти от БНР.Вносители са Корнелия Нинова и депутати от \"БСП за България\". Предложението е 10-членна комисия с по двама депутати от всяка парламентарна група да работи по казуса два месеца, считано от 1 октомври.Същия ден депутатите трябва да решат дали да възложат на Сметната палата да извърши одит за съответствието при финансовото управление на БНР за периода от 1 януари 2017 г. до 30 септември 2019 г. Проектът е внесен от депутатите от ГЕРБ Даниела Дариткова, Александър Ненков и Красимир Ципов. Ако одитът бъде възложен, Палатата трябва да представи доклада си пред НС до края на 2020 г.Двете точки са съответно втора и трета в програмата за петък.Предварително ГЕРБ обявиха, че ще подкрепят създаването на комисия.", "date": "2019.09.25", "title": "Кризата в БНР на дневен ред за депутатите"}
{"url": "https://offnews.bg/politika/kmetat-na-vitosha-za-mnogoto-si-imoti-az-sam-edno-dete-v-bogat-rod-i-711880.html", "text": "Имам много имоти, аз съм наследник на богат род, а съм едно дете в него, имам лели и чичовци, получавам наследство и от тях. Кметът на столичната община Витоша и кандидат за нов мандат от СДС и ГЕРБ Теодор Петков признава, че е богат човек. Баща ми е от рода Кьосеиванови (племенник на министър-председателя Георги Кьосеиванов, управлявал страната 1935-1940 г.). След 9 септември 1944 г. е отнето цялото имущество на рода ми, върнаха ни го след 1989 г., разказва още Петков. OFFNews разговаря с него по повод информации за множество сделки с имоти на семейството му.Според Теодор Петков , които искат оставката му, са политически. \"Аз съм кмет от ноември 2015г. и не виждам връзката между тази ми длъжност и сключените от семейството ми сделки преди това. През последните десет години всяка година декларирам пред Сметната палата имотното си състояние, както и това на семейството ми, информацията е публична и всеки може да се запознае с нея\", обяснява кметът. Твърди и че , разпространена до медиите, не е коректна. Пълно е с неточности - например това, че на 14.11.2017 г. съм закупил ½ от имот, а в публикацията е написано, че съм придобил целия. Друг пример е, че семейството ми е закупило имот от 540 кв.м, който по-късно е продаден за по-висока цена (140 хил.лв.), но никъде в публикацията не се споменава, че на същия вече има законно изградена сграда, което е ясно описано и в нотариалния акт. Споменава се, че родителите ми закупуват идеални части от къща, но всъщност става въпрос за идеални части от съсобствен апартамент, разположен на втория етаж от триетажна къща, а в публикацията се споменава, че при същите сделки е придобита и земята, а това не е така и в момента тя е държавна собственост. В публикацията се твърди, че на 5.11.2012 г. съм придобил жилище по давност, а всъщност става въпрос за придобити от мен 3.59% идеални части от магазин с площ 26 кв.м, съсобствен с всички съкооператори в сградата. Въпросният апартамент съм придобил 1998 г. по завещание, дава примери за \"грешки и откровени лъжи\" Петков.  уточнява районният кмет. Доволен съм, че никой не ме обвинява за работата ми като кмет. Не съм изпълнил само едно от предизборните си обещания - не успяхме да санираме 2-ро училище в \"Павлово\", дадох предимство на училището във Владая. Санирахме сградите на 5 ОУ; 52 ОУ, където извършихме и основна реконструкция на покрива, 26 СУ - с основна реконструкция и на двора на училището, което не бе правено от създаването му, 86 ОУ в с.Владая, 152 ОУ в с. Мърчаево, основна реконструкция на двора и изграждане на игрище с изкуствена настилка в двора на 50 ОУ в Драгалевци. Във всички училища на територията на района вече има видео наблюдение, отчита Петков. Гордея се и с изградените изцяло нови сгради към 112 ДГ „Детски свят“ в Бояна и 160 ДГ „Драгалевци“, с разширяването чрез пристройки на 60 ДГ „Бор“ в Княжево и 37 ДГ „Вълшебство“ в \"Павлово\", както и с предстоящото разширяване на 4 ДГ „Слънчо“ във Владая. По този начин ще се даде възможност детските градини да разкрият нови групи за прием на още 304 деца, от които 280 нови места в градински групи и 52 в яслени, казва Теодор Петков. А на въпрос на OFFNews за оставката му отговаря - вече съм в отпуск заради изборите.  ", "date": "2019.09.25", "title": "Кметът на Витоша за многото си имоти: Аз съм едно дете в богат род, имам голямо наследство"}
{"url": "https://offnews.bg/nashite-avtori/res-lxiii-umnata-i-tapata-darzhava-711864.html", "text": "Да ви призная нещо: за момент усетих в себе си по юнгианскому потиснат копнеж и аз да се кандидатирам за независим кмет на столицата – щот, нали, да има поне един софиянец, за цвят. Като истински, наследствен „шоп“, който цял живот носи града си сякаш като дреха.***Разбира се, потиснах веднага този порив. Нашият град, както какви ли не други столици, е обречен на пришълците. И, в нашия случай, още по-лошо – на пришълките. Да се посмеем малко.***Най-добрият ни кмет не е Димитър Петков – най-добрият е Иванов, 1934-1944.***Представих си (като Олдъс Хъксли-тип кандидат) например поръчката за боклука за нещо като половин милиард – тя пак ще мине през орлиновците, превзели всичко в града (макар че официално не са се кандидатирали пак за съветници). Представих си и поръчката за автобусите. Представих си и Топлофикация с тамошния половин милиард дълг; представих си и ремонтите на ремонтите.***Представих си и младите хора тук (макар че, нали, никога не бива да се обобщава) – те вече чувстват този град като свой. Но винаги ще си спомням и онова на Хофстеде – една африканска студентка от Киншаса, която пристигнала да учи в белгийски университет, разказала, че това е първият път в живота ѝ, когато остава сама в стая за по-дълго време. И тя, вече „белгийка“ (без да знае за белгийските свинщини на Леополд в Заир/Конго), иска да е кмет на Антверпен. Нещо като Мая. So unholy it beggars belief.***Мисля за следното: в повечето колективистични култури (като нас) пряката конфронтация с друг човек уж се смята за груба и нежелателна, само защото не знаеш къде стои този човек в „етажирането“. Уморен съм – и вие трябва да сте – от ритуализирането, от липсата на уважение към авторитети (заради общия достъп до медиа), от липсата на чувство за срам, от липсата на саморедактиране.***Уморява ме и фактът, че България де факто се управлява от Дубай – всички „първенци“ са ситуирани там, и тъкмо там разпределят к'во и що. Сърцето ми кърви за всички, чиято съдба де факто се решава от неколцина дебели. По всички „етажи“ тук.***Помислете за срама и за вината – и за израза “losing face”. Китайците твърдят, че това е обществена смърт – а ние имаме постоянни примери в стил „Сидеров“, че в източнославянските култури това не е особен проблем.***Помислете и за още нещо: това в момента е държава на концесия. Всичко може вече тук – и да спре радиото, и да сложат подвижните екарисажи в тецовете на Ковачки, за да произвеждат биоенергия чрез мас, газ, оцет и прасета.***Прасета.***Като казах „газ“: според вас американците ще бъдат ли щастливи с \"Турски поток\"? Възможно ли е Борисов, чрез измисления шпионски русо-скандал (a true non-story), да се мазни нескопосано на САЩ? Като вид апология?***И още: как да намерим новите Стамболов, Стоилов, Гешов? А не Гешев?***Г-н Борисов, несъмненият повелител на международната политика и Западните Балкани, ще има големи проблеми в момента, когато „Турски поток“ заобиколи Украйна. Той вече веднъж прееба руснаците за „Южен поток“, взимайки кинтите напред в сглобка с Шиши. А руските политици от Иван Грозни насам, за които човешкият (плебейският?) живот е вид кратка медитация с водка и не струва кой знае колко, забавят, но не забравят. Ако бях на мястото на Борисов и Шиши, щях страшно да се притеснявам.***Ерго, „шпионският“ скандал е вид извинение от наш'те към САЩ, че приемаме \"Турски поток\".  ***Още по-ерго, в индивидуалистичното общество априори има себеуважение и правила, докато при нас се делим на „свои“ и „чужди“. Даже не е по-красиво от Колумбия, да речем: там има compadres (съмишленици, побратими един вид), и comadres – роднини, които участват в далаверата. Ако не участват, те са „чужди“ – общността едностранно ги остракира, а често и ги убива.***Културологичната трагедия на момента: сега, сто и нещо години по-късно, след Третото българско царство (и „четвъртото“ на Живков), изглеждаме като разпаднато общество. Което сякаш спори със себе си какво е национална „анима“, без да го съзнава. Сякаш сме се върнали към Фройд и добрия доктор Юнг; според първия няма общо понятие за душа без стаеното там животно, а според втория – „анима“-та е емпирично понятие, което няма никаква друга цел, освен да назове група сродни психологически явления, и не върши нищо повече, отколкото например понятието „артроподи“, т.е. членестоноги.***Тук за мен е трудно заема едната или другата позиция, както сме свикнали (щот съм стъпил на раменете на съмняващи се гиганти) – ние все още сме детинска общност, която не се е справила на публично ниво с обикновените инфантилни дихотомии като „русофили-русофоби“, „наште-другите“ и т.н. трибалистки глупости, извън обичайните наложителни културни пререквизити.***Защо в кметската надпревара за София (пък и не само) никой не отчита факта, че г-н Трифонов ще се „учреди“ в началото на октомври? И ще атакува г-н Борисов, подкрепяйки г-жа Манолова? Answers on a postcard.***И още едно защо: говори се за разрастващ се конфликт между г-н Делян „Шиши“ Пеевски и г-н Бойко „Еднокнижния“ Борисов. Ерго, случаен ли е фактът, че първият ще инсталира Гешев, ако ще и да си разцепите крилцата от протести, точно на 24 октомври, три дни преди изборите? При положение, че мандатът на Цацаров изтича след Нова година? Я помислете.***Г-н Цветанов също е интересен. Той си взе като багаж ноухауто как се купуват избори и не го предостави на личния кръг около г-н Борисов. И сега г-н Борисов трябва да се учи в движение (с джип или не) какво става в личната му партия. Например в отдалечените квартали на София (да не говорим по места) г-н Борисов трябва да запознава с някакви хора. И да мисли как, например в 25-ти район, да направи кампания за г-жа бялата самоковска птица.***Има как, разбира се – но г-жа самоковската просто няма екип и никой там не мисли, щот, нали, сме на власт. Въпреки факта, че ГЕРБ са нещо като Манчестър Сити – рязко и недостижимо по-богати от всички. Защо ли? Защото всички по места, и особено тук, в София, не знаят нищо друго, освен да връщат поне 30% на Партията.***Прословутият „среден българин“, който всъщност не съществува извън медийните фантазми, не познава универсалното разпространение и значение на мотива за „сизигията“ (двойствеността във възприятията и себесъмнението, най-общо). „Той“ е жертва на психологията на примитивните общества, в митологията (добри богове-лоши богове), на сравнителната религиология и дори на литературната история.***И това за нация, която е имала своя „позитивен“ „анима“-гений – Йордан Йовков. Но не му обръщаме никакво внимание. Това е българският единствен опит за Флобер или пък Фокнър, ако въобще приемете подобно несъщо, далечно сравнение, що се отнася до добра проза.***Не, с цялото ми безкрайно уважение – не е Патриарха Вазов. Йовков и Алеко – това са нашите две съвести. Познанията им по психология на неврозите, по обща феноменология, по патологичните изкривявания, си остават ненадминати.***Люцкан, смазан от бай Ганьо. Това сме ние днес.***Ако Исус днес беше сред нас, нямаше да го разпънем. Щяхме просто да го подиграем във Фейсбук – и да ебем майката на всичко, което казва, с извинение. Ти к'ъв си, бе, Исус, на к'ъв се правиш? Що па да обръщаме другата страна? Знаеш ли ти кои сме (по Ботев)?***И други попържни.***Всеобщият наш предразсъдък, че надеждната основа за нашето себепознание се дава само отвън, откъдето и малоумният спор „русофили-русофоби“; той ни маргинализира като нация, за разлика от поляците или чехите. Които отдавна се съгласиха, че политическата, подчертавам, Русия, е неимоверно източно зло. И удариха по масата, и са се съгласили като народ, че вече никога руска политическа свинщина.***Аз, например, обожавам Чайковски, Рахманинов. И Шаламов.***Имам добра приятелка чехкиня, с която сме работили по международни реклами, не помним 1968. Казва, “вие си ги обичате руснаците, ние – не”. Там някъде са корените на съвременната ни трагедия.***Ние? Кои сме ние? Ние сме неусетни жертви на онова “nihil esse in intellectu, quod non antea fuerit in sensu”; т.е., за да не търсите в Гугъл, в самия разум, като такъв, няма нищо, което преди това да не е било в сетивата. И ИСКАМЕ да се подчиняваме, извинете за главните букви.***Така Левкип, Демокрит, че и Юнг, са прави, ако позволите тази парабола – ние никак не сме в състояние да разбираме света по принцип, щот' сме принудени да превръщаме случващото се във физическия свят в травматичен психологически процес, заради липсата на всякакъв нагон към себепознание. (Епистемолозите да ме извинят.)***Ние, българите, които отхвърляме конвулсивно тъкмо травматичната си история и себепознанието. Хаджийски щеше да „лайкне“ това.***Но всичко това засяга всеки от вас, в общия ни български живот: кой би гарантирал, че при това недоразвито наше „превръщане“, ще се получи някаква квази-задоволителна „обективна“ представа за света? Как? Откъде да почнем да лекуваме ние, „бистрите умове“, дет' вика д-р Кръстев?***Докато нямаме отговор на този въпрос, за добро или зло, да се задоволим с допускането, че anima – душата, съзнанието – предоставя онези образи и форми, които изобщо правят възможно опознаването на света. Културната ни традиция повелява да се възмутим от „чуждото“ и извънмерното – например, прекрачването в нечий личен патримониум. Но сме изправени пред нова ситуация – животът вече е толкова бърз, както никога досега в историята. И имаме нужда от нов душевен фактор, който е ex hypotesi, т.е. извън досегашните разбирания.***Хайде пак: животът днес е толкова бърз, никога не е бил такъв.***И хайде да сме умни for a change (в крайно забързания културен контекст).***Не откривам днес интелектуалния lapis philosophorum. Снимаме се голи в повече от един смисъл, и не знаем, че никога и при ник'ви обстоятелства не бива да се снимаме така, липсва ни factor sui generis.***Дори не знаем, че душевният процес може да бъде произведен в ретортата.***К'во е „реторта“ ли? Т'ва е измислено от първият PR гуру, по-добър и от мен – Ришельо, изумителен ум, още в първата половина на 17-и век. (Знаете го като villain-а в „Тримата мускетари“, за литературните цели на Дюма, което е напълно несправедливо.) Този нечовешки ум пръв отхвърля средновековната предпоставка (относно материалистическия по-късен предразсъдък за anima), че от несъзнаваното излизат детерминиращи въздействия, които осигуряват подобност – както на реалните преживявания, така и на фантазните изображения. Ришельо, впрочем, е и първият интелектуалец, по моему – и дори архетипният, ако щете. Той хем дърпа конците на френската държава в Контрареформаторските войни, но и е нечовекът в универсалния паралелелизъм на митологичните мотиви за разбиране на човешката природа, или архетипове, както Юнг по-късно ги нарича (поради праобразната им природа). Четете и Юнг, и Ришельо, ако все още четете.***Това, разбира се, не е повод за разглеждаме психиката и личните решения като нещо второстепенно или като епифеномен. Въпросът е в разбирането на днешния свръхсвързан и бърз свят – да се снимаш днес е нещо като нова, дигитална татуировка. И никога не се изтрива.***Have a quiet think about that.***Днес е трудно да се ангажираме в дискурс защо публикациите на интимни снимки на жената на определен кандидат-политик са unholy. Като човек, живял в Лондон, ще ви кажа, че разликата е следната и е огромна: траш-вестник (т.е. “red top newspaper”) като The Sun, да речем, би пуснал същите снимки, но строго и напълно пикселизирани, включително в онлайн-версията си. Това сякаш изчерпва казуса – но пък поставя въпроса защо съдебната ни система, с извинение, не шиба отзад недялковците. И отговорът е – защото съдебната власт, както обикновено, чака властелина г-н Борисов да прецени, че т'ва без съмнение е свинщина, и да я сурне в работен режим. Да, толкова е просто. И отникъде взорът надежда не види.***Положението, с препратка към „дон Терасио“ Пламен Георгиев, тоя властови пендехо, е „сеньор, дос сладоледос“ – по безсмъртната реплика на Павел Поппандов във „Васко да Гама от село Рупча“. А сега идва и още по-лош пендехо, да не кажа каброн.***Не, още по-зле – ние поне от 2007 насам сме като в следния цитат от Пратчет: “What’s quantum mechanics?” “I don’t know. People who repair quantums, I suppose”.***И нек'во биче-годиначе като Гешев ви отива идеално.***Хайде пак за умната и тъпата държава, да го затвърдим: умната предвижда кризите и законодателства превантивно (примерно Швеция), а тъпата – начело с премиера в джип – следва кризите и реагира пожарно, според кризите.***Защо е така? Заради образователната и културологична система, която в умните държави изтиква на високи постове професионалисти (не непременно, но като цяло), а у нас го караме на тодорживковски постулатори.***Всяка власт у нас, може би от Ляпчев и Гешов насам, страда от синдром на вродената когнитивна недостатъчност. А сега опира и до необятното.***И сега имаме „битка“ за София между г-жа Фандъкова от Самоков и г-жа Манолова от Кюстендил (която невъзпитаните ракиджии забавно наричат „Мая Общата“). Кендрик Ламар сякаш я е определил най-добре – “syrup sandwiches and crime allowances”.***И т'ва от народ, който е изпреварил Шрьодингер и котката му с няколко века – чрез израза „ни жив, ни умрел“.***(Като казахме „израз“: за да не се излагат колегите, които искат да минат за образовани с некво латинско лафче – не е „qui bono“, което няма смисъл, а „cui bono“, двоен датив на латински. Може да ползвате също “cui prodest”, „кому е изгодно“, а също и “cuius bonum”, което се приписва на Цицерон, ма не е верно. Същото важи за „хепиенд“ – на английски е “happy endING”, както и за „Уорчестър сос“, който всъщност е „Устършър сос“. Anyways – и на нахуатъл да ви го кажа, все тая.)***Но пак към управляващите и уж-опозицията. Прадядо ми, Наче Лаковски, македонецът от Щип и съратник на Гоце (който би застрелял със стария пищов всеки, който каже, че не е българин – а и всеки, който в момента твърди, че има отделна държава Македония), имаше един лаф, който описва нашите управляващи и опозиция: така става то, когато табладжии си внушат, че могат да играят шах. Впрочем той, ако можеше да види дебелия Каракачанов и „патрЕотите“, и какво вече е „македонско прашанье“, щеше да ги почне по всички джамбазки номера с калъчката.***Le roi s’amuse, както винаги.Oще: на NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.09.25", "title": "Res LXIII: Умната и тъпата държава"}
{"url": "https://offnews.bg/zdrave/nadezhda-i-za-beznadezhdnite-711665.html", "text": "Анадолу Медицински Център откри специализиран център за лечение на рак на перитонеума.Преди години пациентите с тумор и метастази в перитонеума, се считаха за хора в терминален стадий, на които се прилагаше палиативно лечение и системна химиотерапия без особен резултат. Пациентите и техните близки най-често чуваха: „За съжаление нищо повече не може да се направи“. Днес, животът на пациентите може да бъде удължен с помощта на съвременните методи на интраперитонеалната химиотерапия, прилагани непосредствено след операция за отстраняване на туморите в корема. Нещо повече – при определена група пациенти тези методи водят до излекуване.Поради комплексността на заболяването е изключително важно лечението да се извършва в специализирани центрове. В Центъра за лечение на рак на перитонеума към  мултидисциплинарен екип от специалисти извършва всички медицински прегледи, осъществява лечението и проследяващите грижи във възстановителния период. На пациентите се предоставя подробна информация за всички етапи на лечение. Те могат изцяло да разчитат на знанията, опита и посветеността не само на екипа на специализирания център за лечение на рак на перитонеума, но и на целия екип на .Създаването на специализирани центрове за лечение на определени видове рак отразява мисията на  да подобрява качеството на живот на своите пациенти, предлагайки здравни услуги на световно ниво. В центровете за лечение на рак на гърдата, уроонкологични заболявания, саркома, трансплантация на костен мозък и новия специализиран център за лечение на перитонеален рак, експертите в различни медицински области, специализирани за определени видове рак, съчетават медицински практики в мултидисциплинарен подход. Онкологията, за разлика от много други области в медицината, е науката, включваща в себе си многобройни науки. Това е причината, най-успешните онкологични клиники като Анадолу Медицински Център да прилагат мултидисциплинарния подход.Същността на мултидисциплинарния подход се свежда до това диагностиката, оценката и плана за лечение на пациента, както и резултатите по време и след лечението да се извършват от „Онкологичен съвет“, в който участват всички лекари, които имат отношение към онкологичното заболяване. Департаментът по онкология, обединяващ специализираните центрове към  дава предимство специалисти във всички области да работят на едно място, под един покрив, целодневно и най-важното в хармония помежду си.Повече за специализираните центрове за лечението на рак може да прочетете . ", "date": "2019.09.25", "title": "Надежда и за безнадеждните"}
{"url": "https://offnews.bg/futbol/vratariat-na-levski-mozhe-da-igrae-sreshtu-balgaria-711868.html", "text": "Левски вече има първи национал. Това е вратарят Милан Миятович. Той попадна в групата Черна гора за кваификациите с България (11 октомври) и Косово (14 октомври), пише \"Меридиан мач\".Селекционерът на западната ни съседка Фарук Хаджибегич не се бави и още вчера обяви имената на играчите, на които ще разчита за тези двубои.Очаква се също повиквателна да получи и Найджъл Робърта за Кюрасао. На 10 октомври островната държава има контрола с Панама, а четири дни по-късно ще се изправи срещу Коста Рика за турнира Голд къп на КОНКАКАФ.", "date": "2019.09.25", "title": "Вратарят на Левски може да играе срещу България"}
{"url": "https://offnews.bg/ikonomika/dashternite-kompanii-na-thomas-cook-v-germania-i-polsha-obiaviha-falit-711885.html", "text": "Полската туристическа компания Neckermann Polska, която влиза в британската туристическа група Thomas Cook, обяви фалит, съобщиха властите на Мазовецкото воеводство, цитирани от \"Фокус\".\"В близките дни управлението на компанията ще подаде заявление за банкрут на Neckermann Polska в Районния съд на Варшава“, отбелязаха оттам.В момента на екскурзии чрез тази фирма в различни страни са 3600 туристи.Германското подразделение на туроператора Thomas Cook GmbH също обяви, че е неплатежоспособно. Съответстващото обръщение е изпратено в съда в сряда, отбелязва се в заявлението на фирмата.", "date": "2019.09.25", "title": "Дъщерните компании на Thomas Cook в Германия и Полша обявиха фалит"}
{"url": "https://offnews.bg/bojni/balgarski-mma-shampion-s-cheren-kolan-po-karate-debiutira-na-arenata-n-711891.html", "text": "Един от силните ни ММА бойци и многократен шампион Александър Евстатиев ще направи своя дебют на професионалната арена на .На 26 октомври в Двореца на културата и спорта във Варна черният ни колан по карате ще се изправи срещу световния шампион по киокушин от Казахстан Андрей Котов. Сблъсъкът между двамата ще е в категория до 75 кг по правилата на Професионалната лига на Световния киокушин съюз.Евстатиев е възпитник на варненския клуб \"Десант\". Той тренира бойни спортове от 20 години, а изкуството, в което самият той се чувства най-силен, е карате киокушин.31-годишният ни боец има зад гърба си повече от 80 аматьорски срещи по киокушин, участвал е в на състезания по правилник на муай тай, граплинг и има стабилен актив от постижения на ММА сцената.През 2012 г. взима участие в първото световно първенство за аматьори по ММА в Санкт Петербург, организирано от М-1. На професионалния ММА ринг има седем срещи, четири от които завършват с победа за него.Опонентът на Евстатиев – 25-годишният Андрей Котов, е световен и национален шампион по киокушин на Казахстан за 2018 г. През миналата година грабва медал и от престижното международно Азиатско първенство. На 26 октомври в Двореца на културата и спорта във Варна той ще се качи на арената на SENSHI за втори път.През юли на специалното издание SENSHI Cup Котов се би срещу беларусин. В заключителния рунд казахстанецът получи няколко много сериозни аркади по лицето си, заради които той не можа да продължи в допълнителния рунд и отстъпи пред съперника си. Сега Котов ще трябва да премине през майсторството на българина, за да грабне титла от зрелищната гала.За повече информация относно предстоящите сблъсъци на SENSHI на 26 октомври, от 19 часа, в Двореца на културата и спорта, следете фейсбук страницата , както и профила на SENSHI в Instagram - https://www.instagram.com/senshi.gala/Билетите за зрелищната гала вече са в продажба в мрежата на Eventim.bg на цени от 10 лв. и 20 лв.", "date": "2019.09.25", "title": "Български ММА шампион с черен колан по карате дебютира на арената на SENSHI"}
{"url": "https://offnews.bg/temida/sluchaiat-polfrijman-se-izpolzval-za-ataki-sreshtu-sadii-711872.html", "text": "Случаят „Полфрийман“ се използва за атака срещу съдии, заяви съдията в Европейския съд по правата на човека в периода 2008 г. до 2015 г. Здравка Калайджиева пред БНР.„Тревожното е, че този случай се ползва, за да се започне една лична атака срещу съдии. И то се започва по идея на бивш главен прокурор, по искане на действащ главен прокурор във връзка със съдия, който се е произнесъл негативно относно кандидатурата за бъдещия главен прокурор. Ако това са съображения, които могат да настройват гражданите, съдилищата или институциите срещу конкретен съдия, това означава прокурорите да могат да си избират съдиите. Струва ми се, че не така пише в конституцията. Безобразно е насъскването на хората срещу съдии за това, че са постановили един свой акт. Тази политическа истерия се ползва срещу конкретни съдии. Това разклаща конституционния строй, справедливостта, законността“, коментира Калайджиева.Според нея в случая се използва и силната обществена нагласа срещу предсрочното освобождаването на който и да е затворник. „До там стигнахме, че хората са недоволни от обстановката в страната и смятат, че всички престъпници трябва да бъдат наказвани най-строго, без да си дават сметка, че целта на наказанието не е това. Целта на наказанието е да се поправи, доколкото е възможно, един нарушител на закона“, каза съдийката.Калайджиева е разочарована, че Съдийската колегия на ВСС не изпълнява функцията си за защита авторитета на съдиите. Силно смущаваща е и формулировката на Съдийската колегия, че с казуса „Полфрийман“ е нарушен балансът между правото и справедливостта.„Какво е правото и какво е законността – трябва да решава единствено съдът. Той има последната дума и неговите решения трябва да се изпълняват. Ако имаме предвид обществените нагласи и общественото мнение, няма съдия, който трябва да се съобразява с общественото мнение – неговата работа не е такава. Той трябва да определи кое е законно и въз основа на доказателствата да постанови съдебния си акт“.Според Калайджиева няма пречка Джок Полфрийман да бъде върнат за доизтърпяване на наказанието.", "date": "2019.09.25", "title": "Случаят \"Полфрийман\" се използвал за атаки срещу съдии"}
{"url": "https://offnews.bg/futbol/ali-sou-poluchi-povikvatelna-za-natcionalnia-otbor-na-gambia-711866.html", "text": "Нападателят на ЦСКА Али Соу получи повиквателна за националния отбор на Гамбия, пише \"Тема Спорт\". Тя е за двубоите с Джибути на 7 и 15 октомври. Соу е попаднал в разширения списък от 28 състезатели на селекционера Том Сенфие.Срещите с Джибути са предварителен кръг от квалификациите за Купата на африканските нации. Победителят от двата отбора се класира за груповата фаза на пресявките.Соу не е викан от пролетта насам. През лятото - в средата на юни, той не попадна в списъка за 2 контроли. През септември пък не беше в селекцията за две световни квалификации.През тази пролет нападателят беше повикан от селекционера за квалификации за Купата на африканските нации. Тогава обаче Соу сам отказа да се присъедини към отбора.Като причина той посочи, че е искал да се съсредоточи върху работата си в ЦСКА-София и битката за титлата, а не да губи време в дълго пътуване.25-годишният Соу има 5 мача за Гамбия от 2011-а насам. Последните му участия бяха през миналата есен, когато влезе като резерва две срещи. Преди това не беше викан в продължение на 5 години.", "date": "2019.09.25", "title": "Али Соу получи повиквателна за националния отбор на Гамбия"}
{"url": "https://offnews.bg/zdrave/bezplatni-kardiologichni-pregledi-za-badeshti-majki-pod-mototo-pogriz-711849.html", "text": "\"Бременност и сърце\" - Погрижете се за своето сърце!\" е мотото на тазгодишната кампания на кардиологичното дружество. Артериалната хипертония е най-честото заболяване по време на бременност, което увеличава риска за майката и плода. Най-сериозната му форма е синдромът на прееклампсия/еклампсия, който, за съжаление, има едно единствено лечение- незабавно родоразрешение.Ранното диагностициране и лечение за избягване на усложненията изисква работа в екип кардиолог и акушер гинеколог.Гестационната хипертония, прееклампсия имат увеличен риск за хипертензия, мозъчен инсулт и исхемични сърдечни инциденти в по-късна възраст. Промяна в начина на живот е първа мярка за редуциране на сърдечно-съдовия риск в бъдещ период.Крадиологът д-р Боряна Чомпалова сподели най-актуални резултати от клинични прочувания, представени на Европейския и световен кардиологичен конгрес в Париж, според които: Жени, които имат история за артериална хипертония, индуцирана по време на бременност, или прееклампсия, периодично трябва да се проследяват и изследват за артериална хипертония , захарен диабет и метаболитни фактори.За лека артериална хипертония се приемат стойности систолно 140-159 и диастално 90-109 кръвно налягане. Тежка артериална хипертония при бременни има при стойности над 160/110.По повод Световния ден на сърцето, безплатни профилактични прегледи на бременни жени ще проведе Университетската многопрофилна болница за активно лечение и спешна медицина \"Н. И. Пирогов\" на 27 септември.Прегледите ще се извършват в сградата на Медицински център \"Пирогов от 9 до 13 часа от проф. Мария Миланова, началник на Клиниката по кардиология в \"Пирогов\" и председател на работна група \"Сърдечно-съдов риск при жени\" към Детско-юношеска гинекология.", "date": "2019.09.25", "title": "Безплатни кардиологични прегледи за бъдещи майки под мотото: Погрижете се за своето сърце"}
{"url": "https://offnews.bg/temida/neokonchatelno-izvarshitelite-na-tezhki-prestaplenia-bez-pravo-na-sak-711876.html", "text": "Извършителите на тежки престъпления да не се ползват от съкратено производство. Това реши парламентът с приетите проекти за промени в Наказателния и Наказателно-процесуалния кодекс на БСП, Обединените патриоти и \"Воля\".Социалистите предлагат съкратеното съдебно следствие да не се прилага при случаите на умишлено причиняване на смърт и тежка телесна повреда. Обединените патриоти настояват за същото в отделен законопроект. Предложението на „Воля“ е да се ограничи обхватът на престъпленията, за които се прилага съкратено съдебно произвоство.От ГЕРБ се обявиха за запазването на съкратеното производство, за да не се бави съдебният процес, но дадоха да се разбере, че ще подкрепят законопроекта, защото имат дълг към обществото. В проекта на ГЕРБ е записано, че се запазва съкратеното производство, но съдът ще има правото да преценява в конкретния случай дали е възможно да има намаляване на наказанието.", "date": "2019.09.25", "title": "Неокончателно: Извършителите на тежки престъпления без право на съкратено производство"}
{"url": "https://offnews.bg/obshtestvo/nedovolni-blokirat-okolovrastnoto-dnes-utre-protest-v-mladost-711869.html", "text": "Граждански организации от 6 квартала на район Витоша ще протестират днес днес в 18 часа. Те ще  блокират Околовръстния път на София при кръстовището с бул. \"Бъкстон\". Недоволството е насочено към настоящия кмет Теодор Петков. Причината са закупени от него и семейството му имоти, според гражданите на безценица. Те твърдят, че кметът отказва да си сътрудничи и работи с тях. Важно е да се отбележи, че тези граждански организации, които излизат на протест не са политически обвързани и не симпатизират на нито една политическа сила, информират организаторите.  Протестът ще се проведе на кръстовището между Околовръстното шосе и бул. Бъкстон от 18 часа. Жителите от бл.73 и бл.475 и всички хора от Младост, които сме против строителството в зелени площи и междублокови пространства, ще протестират утре от 18 часа на полянката пред бл.73 (при метростанция Младост 1) и от 19:30 - пред бл.475 (Младост 4).Пред бл.475 хората тръпнат в неприятното очакване на три нови 6-етажни блока, предвидени в междублоковите пространства. Жалбата - подписка от живущите срещу разрешението за строеж, вместо да бъде разгледана от Столична община, е изпратена до Административен съд София, където живущите не са страна. Живущите са против разрешението за строеж на 6-етажните сгради между бл. 475 и Sport Depot и настояват този маломерен парцел да стане общинска земя с детска площадка и залесен с дървета. На общия ни протест сме поканили кандидат за кметове за София и район \"Младост\". Имаше предложение за ПУП, който не съм подписала и няма да подпиша, заяви столичният кмет Йорданка Фандъкова за строежа пред бл. 73 още през март, когато пак имаше протест срещ презастрояването. ", "date": "2019.09.25", "title": "Недоволни блокират Околовръстното днес, утре протест в Младост"}
{"url": "https://offnews.bg/futbol/uefa-promenia-formata-na-liga-na-natciite-711867.html", "text": "От УEФA решиха да направят промени в турнирa Лигa нa нaциитe след първото му издание. Това стана ясно след зaceдaниe Изпълкoмa нa цeнтрaлaтa в словенската столица Люблянa. Те обхващат и четирите дивизии, като ще влязат в сила от сезон 2020/21. Зa cлeдвaщaтa нaдпрeвaрa oт eceнтa нa 2020 гoдинa в дивзииите \"А\", \"В\" и \"С\" брoят нa oтбoритe ще бъдe увeличeн oт 12 нa 16. Тoвa oзнaчaвa, чe cвeтoвният шaмпиoн oт 2014 гoдинa Гeрмaния, кoйтo изпaднa в дивизия \"В\", щe зaпaзи eлитния cи cтaтут, a в нaй-гoрнaтa дивизия щe игрaят oщe Пoлшa, нacтoящият cвeтoвeн вицeшaмпиoн Хървaтия и Иcлaндия.  Промените засягат и България. Нашият национален отбор се изкачва в дивизия \"В\". В последната \"D\" дивизия пък ще останат само 7 вместо досегашните 12 тима. Тимовете, избрани да попълнят бройката от 16 в по-горна дивизия, са селектирани на база техния ранг в класацията на УЕФА след миналогодишното издание на Лигата на нациите. Групите в различните дивизии ще бъдат определени чрез жребий в Амстердам на 3-и март догодина. Пoртугaлия cпeчeли първoтo издaниe нa турнирa cлeд пoбeдa c 1:0 нa финaлa нaд Хoлaндия в Пoртo прeз юни.Шефовете нa УЕФА решиха и да се създаде трети клубен турнир, в който ще играят допълнителен брой отбори от различни първенства.Регламентът на надпреварата все още не е напълно изяснена, като в най-скоро време се очаква официално обяснение как ще става точно класирането.Името на турнира ще бъде \"Лига на конференциите\". Освен Лудогорец през последните години, няма друг отбор от България, който да е постигнал участие в Шампионската лига или Лига Европа.За последно това стана през сезон 2010/11, когато Левски и ЦСКА играха в Лига Европа, но и двата отбора не съумяха да прескочат груповата фаза.Същевременно УЕФА обяви, че финалът в Лига Европа през 2021 година ще се проведе в Севиля, а именно тогава ще стартира и Лигата на конференциите.Същевременно отговорните лица в европейската футболна централа потвърдиха, че системата VAR вече ще се използва през тази година в Лига Европа от елиминационната фаза.От УЕФА анонсираха и, че Суперкупата на Европа ще бъде в Белфаст, Северна Ирландия на \"Уиндзор Парк\".", "date": "2019.09.25", "title": "УЕФА променя формата на Лига на нациите"}
{"url": "https://offnews.bg/obshtestvo/balgaria-obediniava-nauka-izkustvo-tehnologia-s-trialozi-v-parvia-po-r-711878.html", "text": "Можете ли да нарисувате щастието? Да пресметнете еуфорията? Да сглобите вдъхновението? Най-вълшебните аспекти на живота не са едномерни. Те са част от RELOGIA. - първото по рода си събитие за България и Европа, обединяващо Наука+Изкуство+Технология, ще се състои в София от 19 до 24 ноември 2019 г. в Националния дворец на културата. Форумът, който ще постави началото на поредица събития в сферата на STEАM в България, ще се проведе под почетното председателство на Министерство на образованието и науката и е организирано от Фондация за изследвания в областта на науката и изкуството „Re:“ и Национална художествена академия. RELOGIA | ТРИАЛОЗИ 2019 e ежегодно крос-дисциплинарно международно събитие от ново поколение, представящо иновациите, интегриращи Наука+Изкуство+Технология, с фокус образование, изследвания, бизнес, общество и култура в контекста на световните STE(A)M тенденции.В днешния комплексен свят на дигитални реалности и иновации е все по-важно и основополагащо да има трансформация в образованието с учебни планове, които са интердисциплинарни и интернационални, за да могат да подготвят младите хора за професиите на бъдещето. STEAM е този нов съвременен подход в образованието, който промотира не само теоретичните знания, а това младите хора да умеят да ги прилагат успешно на практика в различните сфери на знанието – науката, изкуството, технологиите, инженерството и математиката.„Синергията между наука, изкуство и технологии, интегрирани в системата на образованието и възприети от всички нас като неразделна част от процеса на адаптивно учене през целия живот, ще изгради необходимите знания и готовност за постигане на промяна и ще създаде капацитет за справяне с предизвикателствата на бъдещето. Във века на експоненциално развитие на науката, изкуството и технологиите, нашия век, е отговорност и задължение на институциите, бизнеса и гражданското общество да подходим по нов начин за създаването на нов интегриран продукт на човешкото творчество”, каза Деница Сачева, заместник-министър на образованието и науката.„Голямата промяна в бъдеще ще бъде, че да учиш, ще е едно от основните осъзнати занимания на човека – но не с цел иновации, а с цел сътворчество, обединяващо диаметрално противоположни дисциплини. Това ще се случи чрез възпитаването на ренесансови модели на мислене, които са все по-търсени. Ще можеш да мислиш в няколко дисциплини едновременно и това ще може да се тренира; ще можеш да учиш музикална хармония, докато в същото време се занимаваш с биология, химия, неврология и психология“, смята д-р Цветана Иванова, основател и главен изпълнителен директор на фондация „Re:“ и основен организатор на RELOGIA | ТРИАЛОЗИ 2019.По време на форума в София световни и европейски STEAM изследователи, академици, политици и предприемачи ще споделят полезни модели и успешни практики в иновативното обучение чрез STEAM методи.RELOGIA | ТРИАЛОЗИ 2019 ще бъде терен за среща на съвременните умове, практици и бизнеси с опит в интегрирането на STEAM в образованието и бизнеса. В рамките на шест дни над 35 значими лектори от повече от 15 страни в света ще дискутират и демонстрират работещи проекти за кръстосана интеграция между Наука+Изкуство+Технология и приложението им от гледна точка на образованието, предприемачеството и подготовка за професиите на бъдещето.В София ще бъдат световни имена като Nokia Bell Labs със Sonic Empathy project и тяхната интерактивна инсталация, която ще позволи на публиката да създава музика с технология за видео анализ; Galerija12+, разработваща Музея на бъдещето във Дубай, Microsoft Hacks – със STEAM образователни методи и инструменти, разработени от Масачузетския технологичен институт, EU STEM Coalition – с техния стартиращ проект за Европейската STEAM платформа, ARIGAMI (Великобритания), номинирани за най-добро стартиращо предприятие за 2019.Публиката на RELOGIA | ТРИАЛОЗИ 2019 ще може да съпреживее за първи път в България изпълнението на Геннадий Ткаченко-Папиж „Гласът на планетата Земя”, което „ще ви отведе в друг свят”, според New York Times; Brain-DJ с изпълнение, при което на живо ще видим как с ума си човек контролира звука и образите в невъзможно интерактивно визуално произведение; ще изживеем музиката на хормона на любовта окситоцин в изпълнение на един от най-известните джазмени на България Михаил Йосифов.Първото издание на ексклузивното годишно международно събитие ще се състои в три модула – конференция и работилници (21-22 ноември) и изложба (19-24 ноември), на които ще се представят и коментират съществуващите синергии между Наука+Изкуство+Технология, с примери на приложенията им в изследванията, образованието и културата. Формата за това тройно взаимодействие е триалози между Наука+Изкуство+Технология.Пълната програма на RELOGIA | ТРИАЛОЗИ 2019 можете да откриете на .Входът за RELOGIA | ТРИАЛОЗИ 2019 е свободен, като се изисква само регистрация за всички участници тук. Регистрацията ще бъде отворена до 15 ноември 2019 г. или до запълване на местата.", "date": "2019.09.25", "title": "България обединява Наука+Изкуство+Технология с триалози в първия по рода си форум в Европа"}
{"url": "https://offnews.bg/obshtestvo/smeniat-trudovite-knizhki-na-vsichki-raboteshti-v-balgaria-711871.html", "text": "Трудовите книжки на всички работещи в България да бъдат сменени, предвижда проект на Наредба за трудовата книжка и трудовия стаж на Министерския съвет, внесен за 30-дневно обществено обсъждане от социалния министър Бисер Петков.След приемането му ще бъде отменена сегашната наредба. Новата ще влезе в сила на 1 юни 2020 г. От 2020 г. по новия образец ще се издават книжките на постъпващите за първи път на работа, както и на загубилите документа. Крайният срок за подмяната на останалите е юни 2025 г.Промяната засяга малко над 230 000 работодатели и 2 192 045 работещи, става ясно от документацията към проекта.Причината за инициативата е наложителна промяна в съдържанието на документа, съгласно изискванията на промененото ни трудово законодателство. Сегашният образец е от 1996 г. В новия ще бъде вписвана допълнителна информация, за която в сегашните книжки от 1996 г. не са предвидени полета. Други реквизити ще бъдат прецезирани.В мотивите си министърът изброява някои от проблемите, свързани със сегашните книжки:Настоящите сини книжки ще бъдат заменени документи в цвят бордо на кориците, във формат 12х17 см, ще съдържат 32 бели страници. На лицевата и на задната страна на корицата ще пише \"Република България\" и \"Трудова книжка\".Въвежда се вписване на код по НКПД, категория труд и др., както и изискване за поставяне на щемпел в трудовата книжка при прекратяване на трудовото правоотношение, чрез който да се осигурява информация за датите на постъпване на работа, на прекратяване на трудовото правоотношение, основанието за прекратяване на трудовото правоотношение и продължителността на трудовия стаж.Отпада изискването работодателят да води прономерован, прошнурован и заверен с неговия подпис и печат дневник за издадените от него трудови книжки, като се предлага този дневник да се замени с регистър на трудовите книжки, в който се съдържа точна информация за предаването на трудовата книжка от и на работника или служителя, независимо от кого е издадена тя.Регламентира се процедура за вписване в трудовата книжка на прекратяването на трудовия договор чрез разпореждане от инспекцията по труда в случаите, когато работодателят преустанови дейността. Регламентира се и процедура за вписване в трудовата книжка на трудов стаж, установен по съдебен ред. Премахва се изричната регламентация за признаване на трудов стаж при надомно трудово правоотношение с оглед на обстоятелството, че от 2011 г. в Кодекса на труда изрично е регламентиран трудовият договор за извършване на надомна работа и изискванията към работното време.При изчерпване на наличните полета за вписване на данни в новата трудова книжка работодателят ще е длъжен да издаде продължение на трудовата книжка. Негова ще е и финансовата тежест за преиздаването на книжките по новия образец на останалите служители, с изключение на тези, при които то се налага поради изгубването им от съответния работещ.", "date": "2019.09.25", "title": "Сменят трудовите книжки на всички работещи в България"}
{"url": "https://offnews.bg/obshtestvo/mestiat-priemnata-na-noi-v-mladost-na-bul-al-stambolijski-711877.html", "text": "Приемната на НОИ в столичния квартал „Младост“ временно ще бъде преместена заради ремонт в сградата.От 30 септември 2019 г. приемната на изнесения офис на институцията няма да обслужва клиенти. Те ще бъдат обслужвани в приемната на териториалното поделение на НОИ в столицата, намираща се на бул. Ал. Стамболийски № 62-64.Всички лица с право на парични обезщетения за безработица, живеещи в софийските райони Младост, Искър, Изгрев, Кремиковци, Панчарево, Оборище, Подуене, Слатина, Средец и Студентски, ще имат достъп до услугите на НОИ в коридор IV, стая 108-109, гишета от 8 до 15. За промяната са уведомени и компетентните дирекции „Бюро по труда“ в София.Нормалната работа на приемната в кв. „Младост“ ще се възстанови след приключване на ремонтните дейности.", "date": "2019.09.25", "title": "Местят приемната на НОИ в 'Младост' на бул Ал. Стамболийски"}
{"url": "https://offnews.bg/obshtestvo/balgarka-e-uchastnichka-v-panevropejskia-proekt-road-trip-711879.html", "text": "За втора поредна година стартира проектът Road Trip, който обединява осем младежи в петседмично приключение на Стария континент през август и септември. Придвижвайки се с ван от Ирландия до Кипър, авантюристите имат възможността да опознаят Европа, включително и България.Пътувайки по своя маршрут, Панос, Олга, Уайнанд и Селина от екип „Calma“ пристигат в България на 25 септември. За пръв път в проекта е избрана да участва и българка - 22-годишната актриса Даяна, любител на спорта, книгите и поезията. Тя е избрана за презентатор на екип „Travelbugs“ и ще пътува по маршрута от Финландия до Испания.Иновации, наука и изследвания в София На 26 септември авантюристите посещават следващата дестинация, за да разкрият духа на града, който расте, но не старее – София. Към тях се присъединяват и любимите на българските младежи инфлуенсъри Павел Колев и Христо, познат като Ицака. По време на своето търсене на иновации и местни предприемачески инициативи младежите посещават първия научен и технологичен парк в България - Sofia Tech Park. Пътешествениците посещават start-up компании, срещат се с предприемачи и научават за работата на регионални и национални научноизследователски и иновативни компании, базирани в България, но осъществяващи дейността си както на Балканите, така и в цяла Европа.Четиримата младежи споделят опита си с всички млади европейци чрез уеб хъба на проекта Road Trip, както и в социалните медии, целейки да провокират разговор в цяла Европа. От остров на остров, пътувайки под мотото „Какво става, Европа?“, единият екип се придвижва с ван по маршрут от Оланд до Канарите, а другият – от Ирландия до Кипър. Историите им, които разкриват местната култура, са вдъхновяващ разказ за хората и областите, които правят Европа уникална.Всеки един от членовете на двата екипа има специален интерес към създаване на видеа, копирайтинг, фотография или представяне пред публика. Осемте пътуващи, включително и българката Даяна, бяха избрани сред стотици кандидати от цяла Европа през юни т.г. Екипът, който ще посети България, е съставен от: Панос, 23-годишен влогър от Кипър; Олга, 19-годишна, от Полша, сценарист и копирайтър; Уайнанд, 26-годишен режисьор от Холандия; и Селина, на 22 години, от Германия, със страст към фотографията.Проектът Road Trip е инициатива на Генерална дирекция „Регионална и селищна политика“ на Европейската комисия към ЕС. През 2019 г. проектът включва два маршрута, пресичащи Европа от остров до остров едновременно (от Оланд до Канарите и от Ирландия до Кипър). Това дава възможност на младите хора да открият и изследват сами държавите, които правят Европа изключителна.", "date": "2019.09.25", "title": "Българка е участничка в паневропейския проект Road Trip"}
{"url": "https://offnews.bg/ikonomika/vot-za-kristalina-georgieva-vtora-zhena-zastava-nachelo-na-mvf-711873.html", "text": "Управителният съвет на Международния валутен фонд ще одобри днес Кристалина Георгиева за управляващ директор на МВФ. На изслушването във вторник тя е убедила членовете на борда, че е подходяща за поста, съобщи \"Ройтерс\", цитиран от \"Дневник\".Гласуването е в значителна степен церемониално, а българката, подкрепена от самото начало от френския президент Еманюел Макрон, е кандидат на Европейския съюз и има негласното одобрение на САЩ.\"Тя убеди съвета, че е лидерът, от когото тази институция се нуждае, както и че е силен привърженик на мултилатералната система\", разказва източникът на \"Ройтерс\", пожелал анонимност поради това, че обсъждането на кандидатурата не е публично, пише \"Дневник\".Георгиева, която в момента е вторият човек в йерархията на Световната банка, става първият управляващ директор на МВФ от развиваща се икономика и втората жена начело след Кристин Лагард, която се оттегли на 12 септември. Георгиева има репутация на лидер, който е прям, защитава равнопоставеността на жените и се бори с климатичните промени. Новият директор ще ръководи кредитна институция с близо 1 трилион долара, но в сложен момент за световната икономика и търговия - основно заради търговската война между САЩ и Китай, ръста на протекционизма и оттеглянето на Вашингтон от редица установени международни структури.Скот Морис от Центъра за глобално развитие казва, че в Световната банка Георгиева бързо е успяла да прокара промени и да постигне консенсус за увеличаване на капитала на институцията с 13 млрд. долара и реформа, съгласно която кредитирането ще се насочи от Китай и по-богатите развиващи се държави към бедните, които наистина се нуждаят от финансова и експертна помощ.Морис, който е бивш служител във финансовото министерство на САЩ, напомня, че Георгиева вероятно ще следва модела на Кристин Лагард, която е действала не като представител на ЕС, а като защитник на интересите на институцията и на отделните държави.", "date": "2019.09.25", "title": "Вот за Кристалина Георгиева. Втора жена застава начело на МВФ"}
{"url": "https://offnews.bg/obshtestvo/v-suhata-reka-i-selo-iana-bez-voda-zaradi-remonti-dnes-711842.html", "text": "Водата ще бъде спряна днес в някои столични райони заради планови ремонти, предупреди \"Софийска вода\".Във връзка с изграждане на уличен водопровод на пл. „Родина“ в ж.к. „Сухата река“, се налага спиране на водата от 9:30 до 21:30 ч на: ул. „Екатерина Симитчийска“, бул. „Владимир Вазов“, ул. „Черковна“ и ул. Петрохан“.Реконструкция на уличен водопровод на ул. „Керамична“ в с. Яна налага спиране на водата от 9 до 21 ч в карето между улиците „Керамична“, „Буховско шосе“, „Заводска“ и „Старо Буховско шосе“, на ул. „Христо Ботев“ - от ул. „Мургаш“ до ул. „Ботевградско шосе“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата могат да получат повече информация от телефонния център на “Софийска вода” (тел. 0800 12121) или да следят текущите теренни дейности в реално време чрез виртуалния информационен център на дружеството ()“Софийска вода” предварително се извинява на своите клиенти за причинените временни неудобства!Сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.25", "title": "В Сухата река и село Яна без вода заради ремонти днес"}
{"url": "https://offnews.bg/politika/prezidentat-radev-uvelichavaneto-na-biudzhetite-za-otbrana-e-indikato-711870.html", "text": "Постоянното увеличаване на бюджетите за отбрана е индикатор за влошаваща се среда на сигурност и увеличаващо се недоверие, заяви президентът Румен Радев в изказването си на политическия форум на високо равнище, посветен на изпълнението на Целите на устойчивото развитие, който се провежда под егидата на Общото събрание на ООН.Устойчиво развитие може да бъде постигнато само чрез ефективен механизъм за глобална сигурност, насърчаващ диалога и многостранната дипломация, които в последно време са изложени на натиск, каза още той, цитиран от пресслужбата на Президентството.Стремежът към технологично превъзходство, целящ политическа доминация, води до капсулиране на науката в тесни географски граници и същевременно насърчава научната емиграция, създавайки технологична пропаст между държавите, заяви още президентът. Това налага по думите му съхраняване на подкрепата за т. нар. подход към „отворена наука“ и научно сближаване между отделните държави - отбеляза държавният глава.Според президента устойчивото развитие изисква глобален консенсус срещу трансграничната корупция, прането на пари и укриването на данъци.Икономическото развитие, социалното сближаване и борбата с климатичните изменения логично са в центъра на дебата за устойчивото развитие. За неговия успех обаче също толкова важно е следването на всеобхватен подход, който да използва разнообразни инструменти - от политически до културни, посочи още президентът. Ако културните различия не са правилно разчетени, разбрани и възприети като естествени права, те биха довели до редица заплахи като религиозен екстремизъм и тероризъм, заяви още в изказването си на политическия форум на високо равнище, посветен на Целите на устойчивото развитие на ООН, президентът Румен Радев.", "date": "2019.09.25", "title": "Президентът Радев: Увеличаването на бюджетите за отбрана е индикатор за влошаваща се среда"}
{"url": "https://offnews.bg/analizi-i-komentari/zashto-ne-rakopliaskam-na-greta-tunberg-711862.html", "text": "През последните дни връхна точка достигна едно международно политическо \"активно мероприятие\", което се отличава със своята нечистоплътност и безочие. Става дума за речта пред ООН от 23 септември на 16-годишната Грета Тунберг - екоактивистка от Швеция, бореща се с глобалното затопляне. Темата е чувствителна, тъй като често критиките, отправени към случващото се, са срещу \"едно дете, което се опитва да спаси света\".Правилният въпрос обаче е: кой би използвал едно дете за собствените си финансови и политически цели? И целият свят ръкопляска. Гнусно и противно е.Известно е, състоянието на Грета е деликатно и това също донякъде обяснява страстта, с която тя се запалва по темата с глобалното затопляне още на 8-годишна възраст.Възгледите ѝ са повлияни и от тези на нейните родители вегани, отказващи да пътуват със самолет от екосъображения. През 2018 година родителите ѝ позволяват на 15-годишната си дъщеря да спре да ходи на училище. Самата тя започва протест пред парламента в Стокхолм. Оттам насетне Тунберг добива медийна популярност и няколко различни природозащитни НПО-та със съмнителни намерения, които всячески се опитват да прикрият връзката си с нея, започват да я подкрепят финансово и организационно, като ѝ уреждат изказвания на различни места. През а, с която да стигне до Америка за две седмици, твърдейки, че всички ние трябва да пътуваме именно така, за да се избегнат въглеродните емисии. Използването на деца за прокарване на политически и икономически цели никога и в никакъв случай не е приемливо - независимо колко благородна е каузата. Освен че им липсва зрялост и житейски опит, децата много по-лесно могат да бъдат манипулирани в мнението си.Защо тогава толкова много хора ръкопляскат пламенно на 16-годишно момиче, което настоява с плашеща настървеност целият свят да спре да консумира каквито и да било месни и животински продукти?Изгледайте видеото по-долу от речта на Грета. Момичето гримаснични и стиска зъби, докато чете една от поредните си речи на английски.В речта си тя казва на световните лидери: \"Откраднахте детството и мечтите ми\". Не, Грета, алчните корпорации и лобисти го откраднаха. В никакъв случай не обвинявам и не нападам момичето, което е жертва в цялата история. Виновни са всички хора, които в умопомрaчение ѝ ръкопляскат.Най-лошото е, че Тунберг всъщност по-скоро вреди на борбата с глобалното затопляне, отколкото да помага. Проблем има и никой с капчица разум не може да го отрече. Животът на Земята е застрашен и ние трябва да вземем спешни мерки.Изсичането на гори и превръщането им в пасбища или в посеви за изхранването на фермите за животни (особено в Амазония) е чудовищен проблем не само за глобалното затопляне, но и за унищожаването на местните екосистеми. Част от проблема може да бъде решен, като наистина ограничим консумацията си на месо в световен мащаб. Но всички да станем вегани, както иска Грета? Моля ви се.Вредните емисии от горивото също са сериозен проблем. Затова е редно да се върви към възможно най-бърза смяна на дизеловите и бензинови автомобили с електрически. Към момента обаче не ми е ясно да е технологично възможно да направим пътническите самолети електрически. А да спрем всички полети по света е налудничаво.Вместо да предложат реално изпълними мерки за борбата с наближаващите екокатастрофи, поддръжниците на Грета лансират нереалистични решения и обезсмислят градивния диалог по темата. Всеки един от нас наистина може да допринесе за спасяването на планетата, като яде една пържола по-малко на седмица, като се качи в трамвая или не ползва пластмасови сламки, торбички и шишета.Но основната вина е на корпорациите, които замърсяват в пъти повече с незаконни и нехайни дейности. На компаниите, които бълват черни пушеци, изливат боклука си в реките и изсичат горите. Основните замърсители са в Азия и Африка, но и в \"развития\" свят си имаме. Гибелта на  ще повлече скоростно към бездната не само животните, но и нас. И трябва да го осъзнаем и вземем насериозно веднага.В спирането именно на това трябва да се съсредоточат политиците ни, а всички ние да ги притискаме и настояваме. А за децата - нека ги оставим да си изживеят детството, не да ги натоварваме с решаване на проблемите на възрастните. Затрогващо е, но само докато някой не пострада.", "date": "2019.09.25", "title": "Защо не ръкопляскам на Грета Тунберг"}
{"url": "https://offnews.bg/protesti/pravosadie-za-vseki-s-nov-protest-sreshtu-geshev-vreme-e-za-gniav-i-p-711806.html", "text": "Пореден марш срещу избора на единствения номиниран за главен прокурор Иван Гешев ще се проведе днес пред парламента. Той е организиран от \"Правосъдие за всеки\", началото му е от 18 часа, а призивът към гражданите е \"Време е за свобода и гняв, време е за промяна!\". От организацията внесоха в края на юли предложение за промяна за процедурата за главен прокурор, за да има повече номинации на  кандидати. Висшият съдебен съвет обяви 24.10 за окончателна дата за избора на нов главен прокурор. Тази седмица започват изслушванията на единствения кандидат. Ние също искаме да бъдем чути, но понеже не ни канят да си зададем въпросите вътре, ще ги зададем навън. Пращат ни мутри, пращат ни ръгбисти, футболни фенове, за да ни респектират, но не успяват, защото свободата трудно може да бъде смачкана. Започнаха да свалят от ефир авторитетни журналисти, да арестуват фоторепортери, за да заглушат словото, но пак не успяха, защото словото е сила!, твърдят от \"Правосъдие за всеки\". От организацията уточняват, че не искат оставки на политици, а депутатите да разгледат предложението за изменение на Закона за съдебната власт. ", "date": "2019.09.25", "title": "Правосъдие за всеки с нов протест срещу Гешев: Време е за гняв и промяна"}
{"url": "https://offnews.bg/zdrave/bolnitca-i-rodilka-osadeni-da-platiat-po-deloto-za-bebeto-zalozhnik-711860.html", "text": "Частната АГ болница „Свети Лазар“ е осъдена да плати 2000 лв. обезщетения, защото е заплашила да задържи новородено като заложник, докато родителите му не платят лечението. Това става ясно от окончателното решение на Софийски градски съд по случай от 2014 г.Родилката също трябва да плати обезщетение в размер на 2100 лв. за животоспасяващата помощ, която ѝ е била оказана в болницата.Историята на едно екстремно ражданеНа 14 януари бременната Р. В. Т. и болница „Свети Лазар“ сключват договор за раждане и престой на стойност 1940 лв. Терминът на жената е 3 февруари, тя плаща авансово 1000 лв.Раждането обаче изпреварва термина. На 22 януари Р. Т. усеща първите контракции. Обажда се на акушерка от болницата, която я успокоява и я съветва да не бърза да тръгва към болницата. Уговарят се да се чуят отново след половин час.Обикновено от първите контракции до същинското раждане минава доста време, но случаят не е такъв. Около 20 минути след разговора контракциите стават силни и чести и започват родилните напъни.Родилката се свързва с дулата, която била наета предварително за естествено раждане в болницата. След като веднага пристига в дома на семейството дулата О. Д. установява, че раждането е в напреднал стадий и успява само да помогне на жената да се премести от тоалетната на леглото. Няма време за друга реакция, раждането е екстремно.Жената избира да роди вкъщи, за да не рискува това да се случи по пътя. Бебето са появява живо и здраво около 1,45 – час и 15 минути след първото обаждане в болницата.Веднага след раждането съпругът на родилката Г. Н. звъни в болницата, съобщава за случилото се и моли за указания. Отговарят му, че болницата не разполага с линейка, затова ще трябва да дойдат със собствен транспорт.В обясненията си по делото двамата родители твърдят, че в „Свети Лазар“ са ги посрещнали грубо и отношението било „безсърдечно и брутално“. Твърденията им не се потвърждават от показанията на свидетелите. Според дулата лекарите били видимо притеснени.Родителите твърдят, че в болницата са ги обвинили, че са планирали домашно раждане, защото са наели дула. Съдът обявява, че това не е така.Доказват го обстоятелствата по случая – семейството е платило за раждане в болница; потърсило е дулата, защото ситуацията е била спешна; пъпната връв е прерязана с обгорена домашна ножица и завързана с конец за зъби; плацентата е донесена в найлонова торба, защото се е изсипала пред входа при потеглянето от къщи. Това доказва липсата на каквато и да е подготовка да криминално домашно раждане.По думите на родилката отношението на екипа в болницата е било недобро. Според нея не е постъпила в животозастрашаващо състояние и е била зашита с „обикновени конци“.От болницата твърдят, че са спасили живота ѝ, защото пристигнала с обилен кръвоизлив, твърдение, което съдебният състав приема за вярно.От доказателствата по делото се разбира, че това е точно така, казва съдебният състав. Родилката е зашита, направено е кръвопреливане заради голямата кръвозагуба, а след това е лекувана още два дни. Твърдението за \"обикновените\" конци не е подкрепено с доказателства.„Заложническата криза“Скандалът се разразява след заплахата за задържане на бебето като заложник. Ден след раждането и приемането на родилката за лечение се появява проблем с фактурата. Болницата иска от нея да доплати още 1094 лв. за медицинската помощ – общо 2094 лв. с платеното капаро. Издадена е фактура, която пациентката оспорва и твърди, че описаните в нея манипулации и процедури не са извършвани, а цените не съответстват на ценоразписа на болницата и договорката между страните.Родилката твърди, че в момента, в който е заявила, че ще плати фактурата само по банков път, за да има доказателство за извършено плащане, от болницата са \"започнали действия по неправомерно задържане и принудително отделяне на новороденото дете от майка му\". В показанията си жената посочва, че лицето Г.К. е заявило, че \"докато не получи плащане, детето ще остане в болницата като заложник\".Въпреки че е искала да види бебето си, служители на болницата \"Свети Лазар\" са отказвали с различни оправдания допускането й до него, казва родилката. Тя обяснява как е чувала, че новороденото ѝ дете е плачело, а лекарите от персонала ѝ отказвали да й го предоставят и да я допуснат до него, докато не се уредят финансовите им сметки. Родителите търсят съдействие от медиите и обясняват какво се случва.На 26 януари 2014 година от болницата съобщават за случая на си във фейсбук:„Практиката в Болница \"Свети Лазар\" е при изписване от болницата да се заплати за проведената оперативна дейност и лечение. Вместо да заплати дължимата сума, бащата Г.Н. изпраща в болницата телевизионeн екип с твърдението, че Болница \"Свети Лазар\" е \"запленила\" майката и бебето.Целия този панаир е породен от нежеланието на бащата да заплати на болницата за извършените операции, спасили живота на майката на детето му. Въпреки неплатените сметки, родилката и новороденото са изписани клинично здрави.Ние от Болница \"Свети Лазар\" не сме терористи и не отвличаме майки и деца. След постъпването на пациентката сме информирали за състоялото се домашно раждане и постъпването на майката и бебето при нас: 1-во и 4-то РПУ гр. София, МЗ и РЗИ.“, се казва в изявлението.В показанията си към делото журналистката Г. обяснява, че пред нея д-р Н. от болницата е обяснила, че за да получи детето си, семейството трябва да плати и й предлага да стане гарант за дължимите от ответницата суми. Въпреки че болницата отхвърля тези твърдения, съдът ги приема за верни.РешениетоМагистратите отсъждат, че лекарите са спасили живота на родилката и тя трябва да плати всичко фактурирано, защото то отговаря на истината. Отхвърлени са всички обвинения, че при приемането на жената с нея са се държали грубо, защото няма доказателства. В същото време обаче има безпристрастен свидетел на заплахите за задържане на бебето като заложник до плащането на сумата за лечение.Болницата ще трябва да плати 2000 лева за причинените неимуществени вреди на родилката плюс 1322 лева разноски по делото. Родилката ще трябва да доплати 1106 лева за лечението плюс лихви за забава и 174 лева разноски на болницата по делото.", "date": "2019.09.25", "title": "Болница и родилка осъдени да платят по делото за 'бебето заложник'"}
{"url": "https://offnews.bg/politika/nomerata-v-biuletinata-gerb-sa-43-bsp-56-db-vzeha-poslednia-711874.html", "text": "Жребий в ЦИК определи днес номерата на партиите и коалициите, под които ще бъдат вписани в бюлетината за местните избори на 27 октомври. ГЕРБ получиха №43, а ВМРО - огледалното на тяхното число - те са 34-и. На БСП се падна №56, а точно преди тях е ДПС с №55. \"Демократична България\" е с последния номер - 66.Ето и пълният списък на партиите и номерата на техните бюлетини след тегленето в Централната избирателна комисия:№1 БЗНС №2 ПП \"Българска нова демокрация\"№3 \"Социалдемократическа партия\" /СДП/№4. ПП \"Атака\"№5 ПП \"Български демократичен център\"№6 ПП \"Глас народен\"№7 ПП \"Социалдемократи\"№8 НФСБ№9 ПП Движение \"Гергьовден\"№10 ПП\"Свобода\"№11 \"Пряка демокрация\"№12 ПП \"Подем\"№13 Коалиция \"Кауза Пловдив\"№14 ПП \"Алтернатива за българско възраждане\" /АБВ/№15 НДПС№16 Движение \"Инициатива за Ботевградска община\"№17 ПП \"Море\"№18 Българско национално обединение№19 Съюз за Пловдив№20 \"Напред България\"№21 ПП \"Съюз на свободните демократи\"№22 ПП \"Нова алтернатива\"№23 ДБГ№24 Новото време№25 Социалистическа партия \"Български път\"№26 Коалиция \"Алтернативата на гражданите\"№27 Коалиция \"Ние, гражданите\"№28 Движение 21№29 Обединен блок на труда \"Българските лейбъристи\"№30 ПП \"Единна народна партия\"№31 БСДД№32 \"Средноевропейска класа\"№33 Земеделски народен съюз№34 ВМРО№35 Българска социалдемократическа партия№36 ПП \"Евророма\"№37 Партия \"Баста\"№38 Български демократичен форум№39 Народна партия \"Свобода и достойнство\" /НПСД/№40 Национална републиканска партия№41 Движение \"Нашият град\"№42 Партия на Зелените№43 ГЕРБ№44 Българска демократична общност№45 Християнреформистка партия№46 ПП \"Обединени земеделци\"№47 Християндемократическа партия№48 \"Възраждане\"№49 Земеделски народен съюз \"Александър Стамболийски\"№50 ПП \"Мир\"№51 ВОЛЯ№52 ДОСТ№53 ПП \"Никола Петков\"№54 Национална политическа партия \"Българе\"№55 ДПС№56 Коалиция \"БСП за България\"№57 НДСВ№58 Движение ЗАЕДНО за промяна№59 \"Ред, законност, справедливост\"№60 ПП \"Обединена социалдемокрация\"№61 Партия \"Български социалдемократи\"№62 БДС \"Радикали\"№63 Радикалдемократическа партия в България№64 СДС№65 ПД за радикална промяна \"Българската пролет\".№66 \"Демократична България\"", "date": "2019.09.25", "title": "Номерата в бюлетината: ГЕРБ са №43, БСП - №56, ДБ взеха последния №66"}
{"url": "https://offnews.bg/112/mazh-zagina-pri-pozhar-v-plovdivskoto-selo-popovitca-711889.html", "text": "Мъж на 61 години загина при пожар в къща в пловдивското село Поповица. Тялото му беше открито при приключилия по-рано днес повторен оглед на сградата, съобщиха от МВР Пловдив.Вчера около 17:30 часа в Районното управление на Асеновград е постъпил сигнал за горяща къща в Поповица. Според първоначалните данни оттам излезли невредими двама души -  жена на 78 години и 61-годишният ѝ син.Вторият оглед бил извършен след като жената заявила, че синът ѝ отново е влязъл в горящата сграда.Причините за възникване на пожара все още не са установени. По случая работят разследващи от РУ-Асеновград.", "date": "2019.09.25", "title": "Мъж загина при пожар в пловдивското село Поповица"}
{"url": "https://offnews.bg/politika/otkazaha-registratcia-na-desislava-ivancheva-za-izborite-711875.html", "text": "Столичната общинска избирателна комисия отказа регистрация на Десислава Иванчева за местните избори на 27 октомври.Кандидатурата на бившата кметица на столичния район \"Младост\" за кандидатира за кмет на София бе издигната от \"Християндемократическа партия на България\" на Ирина Абаджиева-Репуц. Предложението е внесено в последния възможен ден по регламент - 24 септември, но след 17 ч., когато е крайният срок за това.Именно тази е и причината за отказа, става ясно от мотивите на комисията.Предложението за издигане на Десислава Иванчева е представено извън законоустановения срок. Комисията счита, че не следва да толерира неспазването на преклузивните срокове по Изборния кодекс, както и че всички участници в изборния процес следва да бъдат равнопоставени и третирани еднакво - се казва в мотивите за отказа.Това не е всичко.При приемане на документите с предложение приложение №63 от изборните книжа е представен електронен носител, който не съответства на приетия от ОИК-СО образец на електронен носител в структуриран вид на EXCEL.Решението от 24 септември, публикувано на 25 септември, подлежи на оспорване в тридневен срок.По същото време, днес Централната избирателна комисия даде чрез жребий номер на \"Християндемократическа партия на България\" - 47. По всяка вероятност срещу него в бюлетината няма да пише нищо.", "date": "2019.09.25", "title": "Отказаха регистрация на Десислава Иванчева за изборите"}
{"url": "https://offnews.bg/lajfstajl/neopitomenata-rumania-po-viasat-nature-711831.html", "text": "Уникална територия, която е дом на зашеметяваща дива природа, цъфти в сърцето на Европа. Огромни планини, древни лесове и обширни влажни зони осигуряват местообитание на много от емблематичните животни на континента.От гористите склонове на Карпатите до водите на делтата на  Дунав, по тези земи сезоните диктуват съдби. Присъединете се към едно пътешествие, което показва година от живота на разнообразните растения и животни в Румъния - с поредицата \"Неопитомената Румъния\" по научнопопулярния канал .\"Неопитомената Румъния\" можете да гледате на 25 и 25 септември в 21:00.", "date": "2019.09.25", "title": "Неопитомената Румъния по Viasat Nature"}
{"url": "https://offnews.bg/obshtestvo/blagotvoritelen-golf-turnir-nabira-sredstva-za-studentski-stipendii-711895.html", "text": "Благотворителен голф турнир, с който ще бъдат събрани финансови средства за обучение на студенти, ще се проведе за трета поредна година, съобщиха от Американския университет в България.Събитието се организира от АУБ и ще се проведе на 28 септември (събота) край Банско.Форматът на състезанието е индивидуален Stableford в 2 дивизии. Турнирът започва с равен старт, а до края на деня участниците предават своите score карти. Най-добре представителите се ще бъдат наградени вечерта, по време на официалния коктейл.Със събраните средства ще бъдат осигурени стипендии за талантливите студенти на висшето учебно заведение с интереси в спорта.Голф турнирът е подходящ за любители. На него традиционно присъстват представители на публичния и частния сектор, дипломати, предприемачи, преподаватели и студенти. За да бъде максимално достъпен, се предлагат индивидуални или групови пакети, които да отговорят на финансовите възможности на всички участници. За онези от тях, които имат малък или нулев опит в голфа, са предвидени уроци за начинаещи.Желаещите да подкрепят каузата, могат да се запишат за участие в спортното събитие от следния линк: t.", "date": "2019.09.25", "title": "Благотворителен голф турнир набира средства за студентски стипендии"}
{"url": "https://offnews.bg/futbol/bobi-mihajlov-ne-se-chuvstvah-dobre-na-uembli-ne-triabva-da-se-sra-711893.html", "text": "Президентът на Българския футболен съюз Борислав Михайлов сподели, че не се е чувствал добре на \"Уембли\" по време на болезнената загуба на България от Англия с 0:4 в европейска квалификация.Той откри нов спортен комплекс в ж.к. \"Свобода\" и след това говори за бъдещото поколение.\"\", каза Михайлов.", "date": "2019.09.25", "title": "Боби Михайлов: Не се чувствах добре на \"Уембли\", не трябва да се сравняваме с Англия"}
{"url": "https://offnews.bg/politika/ivancheva-i-petrova-se-razminali-za-7-minuti-s-mestnia-vot-obzhalvat-711899.html", "text": "Десислава Иванчева и Биляна Петрова ще обжалват отказа на ОИК София да ги регистрира като кандидати за кмет на София и на Младост. Причината бе закъснение от 7 минути при внасянето на документите в Общинската избирателна комисия. В бюлетините за местния вот в столицата няма да фигурира изобщо \"Християндемократическа партия на България\", от чието име трябваше да са кандидати Иванчева и Петрова. Пропада и листата им за общински съветници, заради закъснението при подаването на документите в ОИК вчера. \"След 17.00 часа на 24 септември няма постъпили други предложения за регистрация на кандидатски листи, освен от ПП „Християндемократическа партия на България“, поради което комисията счита, че не следва да толерира неспазването на преклузивните срокове по Изборния кодекс, както и че всички участници в изборния процес следва да бъдат равнопоставени и третирани еднакво\", се посочва в решението за отказ от регистрация на ОИК в София. По-рано днес бившият пиар на район \"Младост\" Петър Кърджилов обяви във Фейсбук: \"Преди две седмици отказах въобще да се занимавам с кампанията на Иванчева и Петрова с ХДПБ. Дни преди скандала с \"преврата\" с Йордан Бонев поисках да поема изцяло комуникацията и координацията в кампанията, но Десислава Иванчева ми отказа, поради което реших да се оттегля\". ", "date": "2019.09.25", "title": "Иванчева и Петрова се разминали за 7 минути с местния вот, обжалват отказа на ОИК"}
{"url": "https://offnews.bg/kultura/razkazi-za-plovdiv-shte-chuem-v-nosht-na-istoriite-na-27-septemvri-711894.html", "text": "Второто издание на новия формат “” предстои на 27 септември в Пловдив като част от официалната програма на Пловдив - Европейска столица на културата 2019. Творци, журналисти и историци ще дадат един по-различен поглед към Града на тепетата. Участници ще бъдат Катрин Сариева, арх. Антоанета Топалова, д-р Петко Георгиев, Теодор Караколев и Моника Роменска.Пловдивското издание на “Нощ на историите” ще бъде в “Петното на Роршах” на ул. “Йоаким Груев” 36 от 19:00 ч. на 27 септември. Входът е свободен. Поради ограничените места можете да си вземете безплатна покана предварително от заведението.“Нощ на историите” в Пловдив е част и от Фестивала за улични изкуства 6Fest в Капана. Неговата основна програма ще бъде на 28 септември на открита сцена “Ядрото” в Капана с вход свободен и с участието на професионални улични артисти от Театър на огъня и сенките Fireter, цирк “Играчка-Плачко”, “Вариете План Б”, Театрална компания SoulMade, Quick Hands Project, Куклен Театър \"Мале-мале\".Първата “Нощ на историите” беше в София на 22 май 2019 г. и в нея своите истории разказваха писатели и поети - Аксиния Михайлова, Ангел Иванов, Виргиния Захариева, Йордан Ефтимов, Марин Бодаков, Петър Чухов, Петя Кокудева, Румен Баросов и Стефан Иванов.“Нощ на историите” е нов събитиен формат за разказване на живо, създаден от Момчил Цонев. Тя е продължение на историческите му начинания, обединени в сайта stornik.org. Момчил Цонев обяви наскоро и кампанията “Спаси спомен” – да съхраним изчезващите лични, семейни, родови и селищни истории, обичаи, стари думи, дори предмети. Всеки може да се включи в кампанията, като сподели спомен на имейл info@stornik.org или във Фейсбук – до “” или в групите за истории и стари думи - “” и “”.Кои са участниците в пловдивската “Нощ на историите”?Катрин Сариева е историк по образование, но я свързваме най-вече с галерия “Sariev Contemporary”, която основават заедно с Веселина Сариева през 2004 г. Три години по-късно двете създават и Фондация “Отворени изкуства”, популярна днес със събитието “Нощ на музеите и галериите - Пловдив”.Арх. Антоанета Топалова е специализирала в Германия, Франция и Швейцария. През 70-те работи в екипа, който проектира ж.к. \"Тракия” в Пловдив. В началото на 80-те ръководи проект за обновяване на квартал „Капана“, който да запази и неговия автентичен облик. Проектът е премиран на Световното биенале на архитектурата през 1985 г. Главен архитект на Община Пловдив в периода 1990-1992 г. От 1993 г. е управител на архитектурно студио “Урба-А” в Пловдив.Д-р Петко Георгиев е главен библиотекар и завеждащ отдел „Специални сбирки” в Народна библиотека “Иван Вазов” Пловдив, която е и институционален партньор на пловдивската “Нощ на историите”. Той е етнолог и библиограф по образование с докторска дисертация по науки за културата. Автор е на десетки научни статии, а през 2019 г. с негово съавторство излиза албумът \"Пловдив през обектива на първите фотографи\", посветен на 140-годишнината на библиотеката.Теодор Караколев е журналист в регионални и национални медии, специализирал в сферата на културата и изкуствата. Част е от екипа на Фондация “Български архитектурен модернизъм”, с която популяризират архитектурата в България от 20-те, 30-те и 40-те години на ХХ век. През 2014 г. ръководи проект „Как и защо променяме сградите си?“, свързан с опазването на архитектурното наследство в Пловдив, част от Нощ на музеите и галериите в Пловдив. Има и две участия във фестивала за архитектура One Architecture Week.Моника Роменска е художничка, част от авангардната група “Ръб”, основана в Пловдив от група съмишленици, сред които са още Кольо Карамфилов, Румен Жеков, Димитър Митовски и др. “Ръб” е едно от първите неформални творчески обединения у нас през 90-те години. Моника Роменска е един от инициаторите за създаването на Център за съвременно изкуство в старата градска баня в Пловдив.", "date": "2019.09.25", "title": "Разкази за Пловдив ще чуем в 'Нощ на историите' на 27 септември"}
{"url": "https://offnews.bg/ikonomika/fibank-mastercard-i-garmin-predstaviha-inovatcia-pri-razplashtaniata-711904.html", "text": "Fibank, Mastercard и Garmin представиха пореден иновативен проект за плащане на ПОС терминал. Функцията вече може да се осъществи чрез смарт часовник – Garmin Pay.Дългоочакваната премиера бе днес в магазин MaxSport в София и на нея присъстваха български спортисти, блогъри, инфлуенсъри и известни личности. Лица на кампанията са посланиците на двата бранда – Fibank и Garmin – сноубордистът Радослав Янков и актрисата Диана Димитрова. С Garmin Pay клиентите на Fibank ще могат да дигитализират своята карта Mastercard не само в смартфона, но и в часовника си Garmin. Благодарение на новата услуга те ще могат да плащат на всички безконтактни ПОС терминали, както и да извършват операции на . Услугата е насочена към хората с активен начин на живот, спортисти и всички онези, които искат да разполагат със средствата си навсякъде и по всяко време – без да е необходимо да носят чанта, портфейл, карта, дори смартфон.Плащането с Garmin Pay е бързо, лесно и сигурно, като сигурността на клиентските данни е гарантирана чрез най-модерната технология MDES – Mastercard Digital Enablement Service. За разплащания с Garmin Pay e необходим смарт часовник Garmin, поддържащ Garmin Pay функционалност, и дебитна или кредитна карта Mastercard, издадена от Първа инвестиционна банка. Регистрацията на картата се осъществява чрез мобилното приложение на Garmin Connect Mobile (GCM). Използването на виртуалния портфейл става с едно движение чрез докосване на часовника до устройство за плащане (ПОС терминал или безконтактен банкомат). Garmin Pay е логично продължение на дългогодишното успешно партньорство между Fibank и технологичната компания Mastercard. Още през 2010 г. двете компании първи представиха на българския пазар технологията за безконтактни плащания PayPass, а през 2016 г. лансираха и първата дигитална карта в България. Сега и Garmin се присъединяват в партньорството, за да направят потребителското изживяване още по-пълноценно. \"Централна и Източна Европа е световен лидер в развитието на безконтактните плащания и огромният успех създаде търсене за още повече функционалности. България е сред страните, в които модерните технологии бързо намират своя дом и благоприятна среда за тяхното развитие. Услугата Garmin Pay ни доближава още една стъпка напред в предоставянето на сигурни и удобни платежни иновации\", каза Ваня Манова, Мениджър на Mastercard за България, Северна Македония, Албания и Косово. Брандът Garmin е познат на българските потребители с автомобилни навигации, видеорегистратори, сонари и картографи, както и мултиспорт часовниците на марката. Часовниците Garmin осигуряват различни предимства на потребителите, сред които: измерване на изминато разстояние, скорост, пулс, фитнес ниво, фитнес възраст, степен на стрес, ниво на тренираност и много други. В допълнение, притежателите на часовник Garmin могат да съхраняват до 500 любими песни в устройството си, които да слушат през безжични слушалки по време на тренировка.Успоредно с представянето на услугата Garmin Pay стартира и кампанията Garmin Pay powered by Fibank. До 31 януари 2020 г. часовниците Garmin с Pay Watch функция ще бъдат предлагани на специални преференциални цени за клиенти на Банката - при закупуване с дебитна или кредитна карта от Fibank на:  и в магазини MaxSport.\"Продължаваме да работим активно, за да предложим най-добрите технологични решения и на феновете на Apple pay и Apple Pay Watch в България. В момента потребителите на Apple могат да използват Garmin Connect Mobile App и Garmin Pay, които поддържат и iOS платформи, като мобилните устройства трябва да са с версия на iOS 9.3 или по-висока\", сподели Теодор Петров – директор \"Картови разплащания\" във Fibank.", "date": "2019.09.25", "title": "Fibank, Mastercard и Garmin представиха иновация при разплащанията"}
{"url": "https://offnews.bg/zdrave/balgaria-se-prisaedini-kam-globalnia-priziv-za-zdravi-beli-drobove-711897.html", "text": "25 септември 2019 г. Световният ден на белия дроб 2019 г. бе отбелязан у нас с медийно събитие от сдружение „Въздух за здраве“, водено от д-р Александър Симидчиев – пулмолог и председател на сдружението, д-р София Ангелова – пулмолог и председател на Националната асоциация за профилактика на белодробни болести, Тодор Мангъров – председател на Асоциация пулмонална хипертония, както и със специалното участие на известните български музиканти от група Д2, които подкрепят каузата – Деян Каменов и Димитър Кърнев.Инициативата е част от глобалната ежегодна кампания на световната организация Forum of International Respiratory Societies (FIRS), като в нея се включват държави от цял свят. Българското участие обединява градовете София, Пловдив, Велико Търново, Видин, Петрич, Стара Загора, Монтана, Габрово. Във всеки един от тях пулмолози се включиха с различни събития, целящи профилактика за здрав бял дроб и чист въздух и с призива „За здрави бели дробове“.„Белият дроб е сред най-ранимите органи, поемащи негативите от тютюнопушенето и замърсения въздух и има нужда от специално внимание. Мембраната на алвеолите е пет пъти по-тънка от прозрачното кухненско фолио и трябва да бъде пазена, защото той не се възстановява. За да бъде в добро състояние, е препоръчително вредните навици да се сведат до минимум и да се мотивират други, по-благоприятни за здравето ни\", коментира д-р Симидчиев.Близо 400 души са посетили кабинетите на пулмолозите в рамките на кампанията за безплатни прегледи тази година, съобщи д-р Ангелова. По думите й има ръст на белодробните заболявания сред пушачите, които използват електронни устройства. Установено е, че те изкарват 2-3 пневмонии годишно, а някои от тях са с кръвохрачене.Тютюнопушенето и мръсният въздух са основните рискови фактори за възникване на белодробно заболяване. Д-р Ангелова призова пушачите да се подлагат веднъж годишно на рентгенологичен преглед, защото ранната диагностика на евентуално заболяване може да предотврати усложнения каквито са хроничната обструктивна белодробна болест (ХОБ|, туберкулозата, белодробният карцином, астмата.Потвърждава го и статистиката – по време на кампанията за профилактични прегледи на белите дробове у нас през 2017 г. от 347 пациента 27 са били със съмнение за белодробен карцином; през 2018 г. от 400 пациента, петима са били с карцином в късен стадий.5-10% от болните от хронична обструктивна белодробна болест са активни пушачи показва статистиката. През миналата година техният брой е бил 76 хиляди.Намаляват случаите на туберкулоза до 23 на 100 000 души. 10% от общата заболеваемост от белодробни заболявания са онкологични.Според специалиста безразборното приемане на антибиотици създава резистентност и невъзможност да се лекуват дори елементарни инфекции. Димитър Кърнев от Д2 сподели, че белия дроб е подценен и благодари на организаторите на събитието, че повдигат темата за здравето на този орган. „Музикантите използваме белите си дробове малко по-активно и за нас е много важно те да са в добро здраве и имаме нужда да се информираме повече, за това как да се грижим по-добре за тях.“, споделя още той.Неговият колега Деян Каменов призова да се вземат по-сериозни мерки за по-чист въздух в градовете в България, както и да се повиши информираността сред обществото. Световният ден на белия дроб се отбелязва два дни след срещата на високо равнище на ООН, посветена на универсалното здравно покритие. Респираторните заболявания са огромно бреме за здравеопазването по цял свят. Фактите са шокиращи:• 384 милиона души страдат от хронична обструктивна белодробна болест (ХОББ), а от това заболяване годишно умират по 3 милиона души. ХОББ е третото най-смъртоносно заболяване в света.• Всяка година 10 милиона души развиват туберкулоза, а 1,6 милиона умират от това заболяването. Туберкулозата е най-разпространеното смъртоносно инфекциозно заболяване.• Всяка година от рак на белия дроб умират 1,76 милиона души. Ракът на белия дроб е най-смъртоносният вид рак.• Общо 334 милиона души по цял свят страдат от астма. Астмата е най-разпространеното детско хронично заболяване. То засяга 14% от децата по света и този дял нараства.• Всяка година пневмонията убива милиони души. Пневмонията е водещата причина за смъртност сред най-малките и най-възрастните.• 91% от населението на света живее в места, където замърсяването на въздуха надвишава нормите на СЗО.Експертите подчертаха значението на профилактиката на респираторното здраве чрез мерки, достъпни за всеки. Редовните прегледи на белия дроб, спиране на тютюнопушенето, ходене, вместо шофиране, са от огромно значение за здравето на българите и част от действията за превенцията на респираторната система.", "date": "2019.09.25", "title": "България се присъедини към глобалния призив за здрави бели дробове"}
{"url": "https://offnews.bg/zdrave/na-25-septemvri-farmatcevtite-v-tcial-sviat-napomniat-za-svoiata-zhizn-711887.html", "text": "По случай Световния ден на фармацевтите магистър-фармацевтите в София напомнят за своята жизненоважна роля за безопасността на пациентите. По света над 4 милиона фармацевти честват този ден под егидата на Международната федерация по фармация (МФФ/FIP) и подчертават значимостта на фармацевтичната професия.По инициатива на Регионална фармацевтична колегия София-столична (РФК София-столична) на БФС от 18 до 25 септември магистър-фармацевтите в столични аптеки работят под мотото „Безопасни и ефективни лекарства за всички“. Медикаментите за пациентите се поставят в специално брандирани хартиени пликове, чрез които пациентите да се запознаят с работата им и с кампанията.На 25 септември в София студентите по фармация от Българската фармацевтична студентска асоциация в партньорство с РФК София-столична организират здравно изложение. То ще се проведе от 12:00 до 15:00 часа в парк „Княз – Борисова градина“, където студентите безплатно ще измерват кръвно налягане и кръвна захар и ще консултират софиянци по здравни въпроси.В Световния ден на фармацевтите РФК София-столична отбелязва, че магистър-фармацевтите у нас днес повече от всякога са натоварени с отговорността да изпълняват все повече административни изисквания и същевременно с това да гарантират, че когато пациентът използва лекарство, той няма да си причини вреда.Колегията приема темата „Безопасни и ефективни лекарства за всички“ на МФФ, която смята за важна. От РФК София-столична посочват, че непроверената информация в интернет не може да замести медицинските специалисти. „Недопустимо е в сайтове за безплатни обяви и нелицензирани сайтове да се продават лекарства от анонимни потребители. Пациентите трябва да внимават!“, категорични са специалистите по лекарствата.От РФК София-столична допълват, че в много страни, за да облекчат здравните системи, където за достъп до специалист понякога се чака с месеци, пренасочват някои от здравните услуги към аптеките, за да облекчат най-натоварените. Надяват се тези практики да бъдат унифицирани за цяла Европа. Такива здравни услуги са измерване на кръвна захар и кръвно налягане, терапии за справяне с тютюнопушене, ваксинации, др.В Световния ден на фармацевтите от РФК София-столична използват възможността отново да апелират за въвеждането на е-здравеопазване, за което се говори повече от десетилетие, но все още не е въведено. Отбелязват още, че магистър-фармацевтите са най-достъпните медицински специалисти и са надежден източник на знания за пациентите и за другите медицински специалисти.", "date": "2019.09.25", "title": "На 25 септември фармацевтите в цял свят напомнят за своята жизненоважна роля за безопасността на пациентите"}
{"url": "https://offnews.bg/ikonomika/kristalina-georgieva-stana-shef-na%c2%a0mvf-711926.html", "text": "Управителният съвет на Международния валутен фонд одобри Кристалина Георгиевa за позицията на управляващ директор на финансовата институция. Българката наследява на поста Кристин Лагард, която се оттегли, за да поеме ръководството на Европейската централна банка.Георгиева е първият представител на страна с нововъзникваща пазарна икономика начело на МВФ.\"Това е огромно постижение за България. Сърдечно я поздравявам и съм убеден, че ще се справи прекрасно с ръководенето на една от най-големите световни институции\", коментира тази вечер премиерът Бойко Борисов.Изпълнителният съвет на МВФ изслуша снощи Георгиева, която бе единствен кандидат за поста.МВФ промени устава си в частта за възрастовото ограничение, което беше в сила за кандидата за поста управляващ директор, така че кандидатурата на Георгиева, която навърши 66 години на 13 август, да бъде валидна.От 1951 година регламентът на Фонда забраняваше определянето на кандидат на възраст 65 години или повече за този пост и не допускаше титулярът на поста да изпълнява функциите си след навършването на 70 години.", "date": "2019.09.25", "title": "Кристалина Георгиева стана шеф на МВФ"}
{"url": "https://offnews.bg/politika/za-zashtita-na-evropejskite-pchelari-pri-sporazumenie-s-merkosur-prizo-711908.html", "text": "За защита на европейските пчелари при споразумение с Меркосур призова евродепутатът Иво Христов, член на  Прогресивния алианс на социалистите и демократите в Европейския парламент по време на заседание на Комисията по земеделие и развитие на селските райони в ЕП (AGRI).\"Пчеларите в Европейския съюз са поставени пред редица трудности, произтичащи от промяна в климата, ефекта от монокултурното земеделие, използването на различни препарати и др. За голяма част от пчеларите в моята страна, България, пчеларството е малък, но много важен допълнителен поминък“ - отбеляза той на заседанието, на което бе обсъдено споразумението на свободна търговия между Европейския съюз и страните от Меркосур (Аржентина, Бразилия, Парагвай, Уругвай).В ЕС миналата година са произведени 230 000 тона мед, по информация, цитирана от Христов. Търговският блок Меркосур произвежда близо 140 000 тона, от които близо 1/3 (45 000 т.) ще може да се пласира безмитно в Европа, ако споразумението влезе в сила.\"Стойността на меда от Меркосур обаче и сега е по-ниска от себестойността на меда, произвеждан в Европа\", предупреди българският евродепутат.\"Тъй като медът от Меркосур е с по-високо качество от китайския, ЕК очаква с приемането на споразумението до 5-10 г. южноамериканският мед да измести китайския в Европа\" - отговори директорът на отдел \"Международни отношения\" към Главна дирекция \"Земеделие и развитие на селските райони\" на ЕК Джон Кларк.Според него Европа не успява да произведе достатъчно мед, за да удовлетвори търсенето на вътрешния си пазар.Според българския евродепутат обаче стратегията на ЕК е \"порочна\" и \"ощетява местните производители\", защото вместо да стимулира местните производители, тя ще \"Считам, че стратегията на ЕК е порочна и ощетява местните производители. Вместо стимули за сектора, чрез споразумения за безмитен внос от трети страни тя ще засили пазарния натиск и в средносрочен план ще доведе до криза в сектора и понижаване на качеството на продукта. Пчеларството е не само производство, но и ключов елемент за съхранението на природното равновесие и трябва да бъде защитено от безпощадната логика на пазара“, коментира българският евродепутат. Аржентина годишно произвежда около 76 000 тона, Бразилия 42 000 тона, Уругвай 20 000 тона, Парагвай – близо 2 000 тона. В България годишното производство е между 10 и 11 000 тона, голяма част от които са за износ.", "date": "2019.09.25", "title": "За защита на европейските пчелари при споразумение с Меркосур призова Иво Христов"}
{"url": "https://offnews.bg/futbol/levski-pregazi-spartak-varna-otnovo-problemi-sas-sini-fenove-vid-711929.html", "text": "Левски победи безпроблемно своя съперник Спартак Варна с 5:1 в 1/16-финалите от турнира за Купата на България и вече гледа напред към същинските битки в турнирта.Головете за \"сините\" бяха дело на Франко Мазурек в 28-ата, Дени Алар в 42-ата, Насиру Мохамед в 50-ата, а Мартин Петков добави две попадения между 55-ата минута и 57-ата минута. Ивайло Русев в 62-ата пък върна едно попадение.Фенове на Спартак и Левски пък за малко не предизвикаха масов бой на трибуните по време на 1/16-финалния двубой от турнира за купата на България между двата отбора, който се игра на стадиона в Балчик.В 74-ата минута запалянковците на Спартак тръгнаха към гостуващия сектор. От своя страна феновете на сините събориха предпазната ограда и се отправиха към агитката на соколите. Част от ултрасите на Спартак отнякъде извадиха палка и бокс, а левскарите им отговориха с бомба.Това наложи срещата да бъде прекратена за няколко минути, за да може полицаите да се намесят. В крайна сметка органите на реда успяха да въдворят ред и да върнат запалянковците на техните места.Иначе 26-кратните шампиони контролираха двубоя от първата минута, като в 12-ата минута гол на Мохамед беше отменен заради засада. Стражът на домакините Иван Иванов изби удар от воле на Мохамед в 26-ата минута, а след това парира и добавката на Алар.При следващата атака Михайлов трябваше да спасява изстрел на Русев, който беше изпуснат от Найденов. Именно десният защитник на столичани в този мач проби отлично в 28-ата минута и намери Мазурек.Аржентинецът стреля с левия крак от 19 метра в долния ляв ъгъл на Иванов и ознаменува дебюта си за Купата на България с попадение. Голът е негов втори за клуба.Три минути преди края на първата част Левски поведе с 2:0. Този път Иван Горанов проби добре отляво и центрира отлично, а Алар с глава също се разписа в своя дебют във втория по сила турнир в България.Австриецът беше оставен сам в центъра на защитата. Бранителят Иванов пък удари лошо Мазурек при опита да играе с глава, като се наложи лекарският екип да оказва първа помощ на плеймейкъра.През втората част „сините“ вкараха бързи три гола, а домакините отвърнаха с попадение на Ивайло Русев в 62-ата мин.Лудогорец също се класира за 1/8-финалите в турнира след успех с 4:1 над Нефтохимик в мач, който се игра на стадиона в Созопол. Домакините откриха резултата след брилянтен самостоятелен рейд на Радослав Апостолов в 11-ата минута.След почивката обаче разградчани вкараха четири безответни гола. С хеттрик се отличи Мавис Чибота (53, 76, 91), а веднъж се разписа Джоди Лукоки (60).Преди почивката футболистите на Станислав Генчев нацелиха на четири пъти гредите.", "date": "2019.09.25", "title": "Левски прегази Спартак Варна, отново проблеми със ''сини'' фенове (видео)"}
{"url": "https://offnews.bg/politika/rumen-radev-obsadi-s-donald-tramp-modernizatciata-na-balgarskata-armia-711930.html", "text": "Предизвикателствата пред сигурността в Югоизточна Европа, модернизацията на Българската армия и увеличаването на американските инвестиции у нас са били акцентите на разговора между държавния глава Румен Радев и неговия американски колега Доналд Тръмп, съобщават от пресслужбата на българския президент.Двамата са разговаряли по време на официалния прием за ръководителите на делегации в рамките на 74-ата сесия на Общото събрание на ООН, домакин на който бе президентът на САЩ.Пред журналисти в Ню Йорк българският държавен глава подчерта, че очаква много по-активна работа и от страна на българското правителство и на българската дипломация за постигането на напредък в преговорите за облекчаване на визовия режим за българските граждани, пътуващи до САЩ.По думите на Румен Радев \"страната ни очаква много повече американски инвестиции, защото когато се говори за индустриално сътрудничество, което върви успоредно със сделките за придобиване на въоръжение, трябва да има и конкретни параметри, а към момента за България те все още не виждат.\"", "date": "2019.09.25", "title": "Румен Радев обсъди с Доналд Тръмп модернизацията на Българската армия"}
{"url": "https://offnews.bg/obshtestvo/oblachno-s-prevaliavania-i-temperaturi-do-24-gradusa-711840.html", "text": "Днес облачността ще е значителна и на отделни места ще превали слаб дъжд, прогнозира Националният институт по метеорология и хидрология.През деня ще има временни разкъсвания и намаления на облачността, главно над Южна България. Ще духа слаб, в Източна България - до умерен вятър от изток-североизток.Максималните температури ще бъдат между 19° и 24°.В планините ще бъде облачно и със слаби валежи от дъжд. Ще духа слаб югозападен, по най-високите върхове на Рила и Пирин - умерен западен вятър. Максималната температура на височина 1200 метра ще е около 15°, на 2000 метра – около 9°.Над Черноморието ще има разкъсана облачност, преди обяд - предимно значителна, когато на места, главно по северното крайбрежие, ще превали слаб дъжд. Ще духа слаб до умерен вятър от изток-североизток. Максималните температури ще бъдат 21°-22°, колкото е и температурата на морската вода. Вълнението на морето ще бъде 2-3 бала.Слънцето изгрява в 7:17 ч и ще залезе в 19:19 часа.Атмосферното налягане ще е по-ниско от средното за месеца.", "date": "2019.09.25", "title": "Облачно, с превалявания и температури до 24 градуса"}
{"url": "https://offnews.bg/politika/koj-kandidat-s-koj-nomer-shte-se-iavi-na-mestnite-izbori-zhrebiat-v-t-711816.html", "text": "Под кои номера партиите и коалициите ще се явят на местните избори на 27 октомври ще стане ясно днес чрез жребий.Той ще се проведе днес в Централната избирателна комисия, съобщиха оттам.От 10 ч. в ЦИК ще се тегли жребият за определяне на поредните номера на регистрираните в ЦИК партии и коалиции в бюлетините за гласуване в изборите за общински съветници и кметове.В 11.30 часа пък ще е жребият на реда за представяне на кандидатите по БНТ и БНР.Тегленето на жребиите ще се извърши публично и на него могат да присъстват упълномощени представители на партиите и коалициите, кандидати, наблюдатели и представители на средствата за масово осведомяване.", "date": "2019.09.25", "title": "Кой кандидат с кой номер ще се яви на местните избори? Жребият в ЦИК е днес"}
{"url": "https://offnews.bg/tehnologii/startira-kandidatstvaneto-za-tretoto-izdanie-na-akseleratora-starfleet-711906.html", "text": "Позиционираната в България инвестиционна компания  обяви, че от своя старт през 2018 г. до момента е инвестирала общо 1.6 млн. щ. долара в блокчейн проекти. Също днес AE Ventures обяви и отварянето на новия прозореца за кандидатстване в своята акселераторска програма Starfleet, която подкрепя стартиращи фирми в областта на блокчейн с менторство и финансиране до 100 000 щ. долара. на проект. Програмата ще започне в началото на ноември и за първи път неин домакин ще бъде една от най-горещите точки за развитие на блокчейн – Малта. Желаещите да се включат в акселератора, могат да кандидатстват на  до 20 октомври, 11:59 вечерта източно европейско време (EЕT).Обявяването на апликационния прозорец стана по време на глобалната конференция æternity Universe One, която се провежда днес и утре в чешката столица Прага. Събитието събра блокчейн специалисти и предприемачи от целия свят, които дискутираха тенденциите в развитието на тази технология, както и постиженията на проектите, участващи в досегашните две издания на акселераторската програма.По традиция третото издание на акселератора Starfleet ще започне с т.нар. Genesis Week – период, през който участващите стартъпи ще получат менторство от водещи експерти в бранша и подкрепа в области като бизнес модели, блокчейн инфраструктурата и архитектурата на æternity базираните приложения. Новото издание на програмата, което ще се проведе в Малта, ще бъде и част от партньорство с Microsoft Innovation Center Malta, който ще бъде домакин на всички дейности в рамките на Starfleet. Екипи от всички краища на света ще имат възможност да участват в акселератора на място или чрез непрекъсната видео връзка. В рамките на програмата AE Ventures ще избере най-перспективните екипи, които ще финансира с до 100 000 щ. долара на проект.Първа Starfleet програма в Индия през 2020 годинаПо време на конференцията AE Ventures обяви също, че е избрала Индия за домакин на първата Starfleet програма през 2020 г., с което акселераторът ще предостави страхотни възможности за развитие на блокчейн стартъпи от тази част на света. Програмата Starfleet India ще бъде организирана в партньорство с IBC Media, която има сериозен опит в организацията на акселератори и конференции в азиатската страна.“Впечатлени сме от разрастването на Starfleet акселераторската програма от нейното начало до днес и нямаме търпение да стартираме третото издание с нови компании, които разширяват възможностите на блокчейн“ - заяви Никола Стоянов, Главен изпълнителен директор на AE Ventures - “Бъдещото домакинство на Малта и Индия предоставя нови възможности за партньорство с процъфтяващата блокчейн екосистема в тези региони и ще се радваме, подкрепяйки най-перспективните проекти в тези общности, да допринесем за глобалното развитие на блокчейн технологиите.“За повече информация и кандидатстване в Starfleet програмата, моля посетете:Какво е блокчейн?Блокчейн е отворена, децентрализирана и напълно прозрачна технология, на база на която функционират повечето криптовалути. Нейният потенциал обаче отдавна надхвърля този на криптовалутите и според мнозина тя има потенциала да промени почти всички области на живота – от самоуправлението на различни общности, през проследяването на продукти, наемането на недвижими имоти и дарителските инициативи, до образованието и дори държавното управление.През последните години България се наложи като страна с все по-динамична блокчейн екосистемата, с нарастващ брой стартиращи фирми и множество бизнес и обществени проекти, използващи тази отворена технология. Показателно в това отношение е, че инвестиционната компания AE Ventures, която оперира глобално, е ситуирана в София.", "date": "2019.09.25", "title": "Стартира кандидатстването за третото издание на акселератора Starfleet на AE Ventures в Малта"}
{"url": "https://offnews.bg/sviat/zapochna-razsledvane-za-impijchmant-na-donald-tramp-711863.html", "text": "Камарата на представителите започва разследване срещу американския президент Доналд Тръмп, което може да доведе до импийчмънт.За него съобщи председателят на доминираната от демократи Камара Нанси Пелоси. \"Президентът трябва да бъде подведен под отговорност. Никой не е над закона\", заяви тя.Тръмп е обвинен в търсенето на чуждестранна помощ с цел злепоставянето на съперника си за предстоящите през ноември 2020 г. президентски избори Джо Байдън. Според обвинението Тръмп поискал помощта на украинския президент Володимир Зеленски.Тръмп определи започналото разследване като \"лов на вещици\".", "date": "2019.09.25", "title": "Започна разследване за импийчмънт на Доналд Тръмп"}
{"url": "https://offnews.bg/temida/varhovniat-kasatcionen-sad-varna-iskaneto-na-tcatcarov-polfrijman-otno-711928.html", "text": "Върховният касационен съд отказа да образува производство по искането на главния прокурор Сотир Цацаров за възобновяване на делото за предсрочното освобождаване на Джок Полфрийман.Вчера Цацаров поиска ВКС да отмени съдебния акт на Софийски апелативен съд. С днешното си разпореждане обаче заместникът на председателя на ВКС и ръководител на Наказателната колегия Галина Захарова върна на Софийския градски съд делото на Полфрийман за окомплектоване.В разпореждането се посочва, че изпращащият първоинстанционен съд – СГС – не е изпълнил процедурата: липсват данни условно предсрочно освободеният осъден Джок Полфрийман да е получил лично препис от подаденото от главния прокурор искане за възобновяване на делото по описа на САС.\"Видно от предоставените на ВКС материали, въпреки че препис от искането е бил изпратен за връчване на условно предсрочно освободеното лице чрез началника на Дирекция „Миграция“ по факс, по делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен\" - съобщават от пресслужбата на Върховния касационен съд.„Осъденият Джок Полфрийман е основен адресат на искането за възобновяване. Целта на връчването на препис съгласно изискването на чл. 424, ал. 3 от НПК е процесуалният документ да бъде получен от съответния адресат – да стане негово достояние, за да може той лично да се запознае със съдържанието на искането за възобновяване и да организира защитата си. Обстоятелството, че препис от искането за възобновяване е бил изпратен и получен от адв. Калин Ангелов, в качеството му на упълномощен защитник на осъдения в производството по чл. 437 и сл. от НПК, е без правно значение и не санира пропуска на първоинстанционния съд да връчи препис на осъденото (и условно предсрочно освободено) лице. Същото е самостоятелна страна в производството по Глава тридесет и трета от НПК и има право на лична защита. Освен това адв. Ангелов няма процесуално качество на защитник, тъй като производството по възобновяване е извънреден способ за проверка на влезли в сила съдебни актове и изисква упълномощаване конкретно за това производство. Приложеното по първоинстанционното дело пълномощно е изрично за производството по условно предсрочно освобождаване“ – се казва в разпореждането.Ръководителят на Наказателната колегия на ВКС пише, че по тези съображения при извършената предварителна проверка за формална допустимост и редовност на подаденото искане (чл. 40, ал. 1 от Правилника за администрацията на Върховния касационен съд) приема, че невръчването на препис от искането е пречка да се образува производство пред ВКС.В разпореждането се подчертава, че \"изпълнението на вмененото от НПК задължение на първоинстанционния съд за връчване на искането за възобновяване е необходима предпоставка за правилното му администриране. Делото не може да се изпраща на касационния съд, без да е надлежно изпълнена процедурата по връчване на книжата съгласно правилата на чл. 180 – 181 от НПК. Не е допустимо предписаните от процесуалния закон задължения на първоинстанционния съд да се възлагат на касационната инстанция.\"", "date": "2019.09.25", "title": "Върховният касационен съд върна искането на Цацаров Полфрийман отново да е в затвора"}
