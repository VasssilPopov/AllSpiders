{"url": "https://offnews.bg/sviat/kitaj-otgovori-na-sasht-vdigna-mitata-na-stoki-za-50-mlrd-dolara-703250.html", "text": "Китай повиши митата за над 5200 американски стоки. Мярката е на стойност 50 млрд. долара, съобщиха световните агенции. Повишението е от 5 на 25 процента и влиза в сила от първи юни.Очакванията са най-засегнати от мярката да са вносителите на чай, кафе, сокове, месни продукти.Мярката беше наложена, след като САЩ увеличиха митата от 10 на 25% на китайски стоки, като мярката е на стойност над 200 млрд. долара. Новите мита ще плащат американските компании, които внасят китайски стоки в САЩ.Увеличаването на напрежението дойде на фона на преговорите в опит да се спаси търговското споразумение между двете страни. Вашингтон оправдава действията си с твърдения за нелоялни практики от страна на Китай, включително и държавно подпомагане на местни компании.Пекин отговори, че не иска търговска война, но е готов да отвърне с реципрочни мерки.След като Китай обяви контрамярката борсовите индекси и на американската борса, и на азиатския пазар се сринаха. ", "date": "2019.05.14", "title": "Китай отговори на САЩ - вдигна митата на стоки за 50 млрд. долара"}
{"url": "https://offnews.bg/tenis/grigor-dimitrov-otpadna-v-parvi-krag-i-v-rim-703236.html", "text": "Най-добрият ни тенисист Григор Димитров записа трета поредна загуба и отпадна в първия кръг на турнира Мастърс в Рим, след като отстъпи с 4:6, 7:6 (5), 3:6 пред германеца Ян-Ленард Щруф след двучасова битка на корта.Това беше първи мач за Григор след раздялата с треньора Дани Валверду, с когото си казаха \"Довиждане\" след турнира в Барселона, който също приключи за българина в първия кръг. Димитров започна работа с чеха Радек Щепанек, но краткото време заедно едва ли е дало сериозен отпечатък.Двубоят ще се запомни с многото непредизвикани грашки и на двамата тенисисти, като тези на българина бяха повече и голямата част от тях дойди при играта от бекхенд страната му. Съперникът му пък наниза 17 аса и допълнително утежни ситуацията на Димитров.Решителният момент в мача беше при 3:1 за българина в третия сет, когато пропусна шанс за втори пробив. Щруф се измъкна със сервис, след което взе инициативата и не я изпусна до края.В следващия кръг Щруф играе с Марин Чилич, а Григор ще има време да се готви под ръководството на Щепанек.", "date": "2019.05.14", "title": "Григор Димитров отпадна в първи кръг и в Рим"}
{"url": "https://offnews.bg/bojni/nakazaha-kubrat-pulev-za-shest-mesetca-prashtat-go-na-terapia-703253.html", "text": "С пълно единодушие при гласуването си седемчленната Атлетическа комисия на щата Калифорния наложи конкретно наказание на звездата ни в професионалния Кубрат Пулев във връзка с придобилата широка популярност като “Целувкагейт” сцена с репортерката Дженифър Равало, популярна и като Джени Суши.От спортния ръководен орган на американския щат решиха лицензът на Кобрата в Северна Америка да бъде отнет до 23 септември или 6 месеца от датата на целувката. Дотогава той има срок да премине терапия или обучителен курс във връзка със сексуалните посегателства. Той трябва да заплати глоба от 2500 щатски долара.На 22 юли Пулев ще трябва да се яви отново пред комисията и да представи доказателства за приключването на наложения вече курс. Ако той се справи успешно с тази задача, 6-месечното наказание може да бъде намалено.Ако Пулев не изпълни указаните му действия, наказанието автоматично придобива 12-месечен характер и бива придружено от допълнителни глоба от 2500 долара. Друго изискване, с което българинът трябва да се съобрази, е, че когато кандидатства за възстановяване на боксовия си лиценз, той трябва да го стори задължително пред Атлетическата комисия на Калифорния, преди да търси лиценз пред която и да е друга щатска комисия.При ново провинение от подобен характер, Пулев ще бъде лишен до живот от правото да се боксира в пределите на щата Калифорния. В САЩ обаче съществува практиката независимите една от друга комисии да уважават решенията на останалите, които членуват в Асоциацията на боксовите комисии.", "date": "2019.05.14", "title": "Наказаха Кубрат Пулев за шест месеца, пращат го на терапия"}
{"url": "https://offnews.bg/bojni/kobrata-pred-komisiata-izviniavam-se-na-dzheni-sushi-no-ia-chuvstvah-703252.html", "text": "Кубрат Пулев направи изявление пред Спортната комисия на американския щат Калифорния. Преди него беше изслушана и репортерката Дженифър Равало, която го обвинява в сексуално посегателство заради целувката след мача с Богдан Дину. Кобрата говори на български, а в ролята на преводач влезе мениджъръг му Ивайло Гоцев, който от години живее в САЩ.\"Сега всеки мач е изключително важен за мен. Аз съм официален претендент за световната титла. Мачът бе много тежък за мен. В 4-ия рунд бях почти загубил и след като победих бях изключително щастлив. Бях супер доволен от себе си, че превъзмогнах себе си, показах характер. Всички хора около мен, всички българи, допринесоха за моята емоционалност. Цялата атмосфера около мен, ударите които понесох на ринга, всичко се случи само 10-ина минута след мача. След мача бях супер, супер емоционален. Исках да обърна внимание на всички мои фенове, някои от тях бяха дошли от други държави и други щати на Америка. Трябваше да взема голямо решение дали да ме шият на момента, защото горе-долу черепът ми се виждаше и все още кървях. Обръщах внимание на феновете си и тогава дойде госпожица Равало. Аз съм такъв човек, исках да обърна внимание по възможност на всеки един.В такъв момент дойде тя и беше малко нахално от нейна страна. Тя не се съобрази с обстановката. Дойде да ми каже “Хайде, хайде, да направим интервю”. Аз казах възможно най-мило да изчака и ще направим интервю след 10 минути. С нея се запознахме предния ден на кантара и направихме едно готино интервю. Всичко беше наред, запознахме се. Тя беше мила, направихме прекрасно интервю. На излизане от залата с моя приятел Георги се качихме в колата. Той караше. Видяхме госпожица Равало в нейната кола, говореше с някакъв мъж, който беше до прозореца. Тя тогава ме попита кога ще направим парти.Тогава аз казах, понеже бях суперконцентриран върху мача, че партито е лесно, а за мен е изключително важно да победя. Тя ми отвърна, че ще победя без съмнение, а аз да кажа кога ще направим парти, след което си тръгнахме. Връщам се на ситуацията, когато аз говорех с моите фенове и след това влязохме в шатрата, импровизираната съблекалня, за да направим интервюто. Тя дойде веднага. Аз още се колебаех какво да правя, дали даме шият или да отида в болницата. Помолих я да е по-кратко интервюто, само няколко въпроса. Направихме това интервю, в което аз съм с изключително лош английски. Почти не я разбирах. Но аз бях изключително щастлив, в еуфория, мога да го сравня със състояние на човек, който е под влияние на наркотици както се казва.Целунах я, тя просто беше много близо до мен. Действах емоционално. Съжалявам много и се извинявам. Бях изключително развълнуван. Толкова хепи бях от победата, а когато ми задаваше въпросите се почувствах още по-хепи. След което следваха въпрос след въпрос. Първо не можех да отговарям, второ исках да се зарадвам на победата и от еуфория, за да прекратя интервюто просто я целунах. След това тя каза добре, благодаря. Зарадва се, каза ми, че съм бил невероятен и аз казах добре, чао, и я прегърнах. Не съм я хващал за дупето, както казва тя. Няма такова нещо. Просто я прегърнах и тя ме прегърна и си отиде. Всичко бе до там. След което аз отидох в болницата, шиха ме, отидох в хотела, бях наистина ного зле, след шиенето ми се гадеше, повръщаше ми се и ме болеше главата. Усмихвах се, но не бях добре. Отидохме след това с мои приятели на парти, което никой не бе организирал. Просто се видяхме там във фоайето.И отнякъде дойде госпожица Равало и седна до мен, почна, не веднага, но примерно след малко, седна до мен и започна да ми сипе комплименти. Каза, че съм невероятен няколко пъти. На мен ми стана приятно, почувствах се готино. Тя ми правеше комплименти постоянно. В един момент обаче ми стана неудобно от тях, защото се сипеха един след друг. Исках да сменим темата. Взех си телефона. След малко това се повтори. Тя пак дойде и пак ми правеше комплименти. Седяхме си нормално. Тя бе супер щастлива. Говореше с абсолютно всички, с мен включително. Бях седнал на дивана, тя дойде и седна до мен, ама прекалено близо.Това, което чух от нея е, че тя може би, не си спомня, но ние се целунахме отново.Може да я питате, но нищо повече, просто целувка. Наистина съжалявам за постъпката си, не е редно, но аз я чувствах с оглед начина, по който тя общуваше с мен преди и след мача, не като журналист. Чувствах я като приятел. На партито си говорехме, всичко беше супер. Казах “Моля ти се, изтрий частта от видеото, на която те целувам пред камерата, защото бях прекалено емоционален и имам приятелка, просто не е ОК това нещо за мен. Тя ми каза, че ще го изтрие. Това е самата истина. Всичко, което казвам е истината, точно“, каза Пулев, а от комисията нямаха въпроси към него. Пулев и Гоцев се върнаха на местата си, след което думата взе адвокатът на госпожица Равало Глория Олред.Тя заяви, че до момента той не се е свързвал с клиентката , за да поиска извинение. Тя също така акцентира на това, че между Суши и Пулев няма как да е възникнало приятелство, тъй като двамата са се запознали в деня преди боя на българина с Дину. Колкото до видеата, които бяха разпространени от щаба на Пулев от партито в лобибара на хотела, Олред подчерта, че те в никакъв случай не променят фактите. Заседанието продължи с въпроси, от страна на членовете на комисията към Пулев. \"Не смятам, че трябва да се разплача, за да ми повярва госпожица Равало, че се извинявам от сърце и душа. Извинявам се на хората, които видяха тази целувка, тоест на целия свят. Много жени вече, снимайки се с мен, след този случай, вече искат целувки\", пошегува се Пулев.Джени Равало пък сподели твърдения, че е получавала съобщения от Кубрат Пулев, неговия брат Тервел и неговата приятелка Андреа в социалната мрежа Инстаграм. В тях те казвали, че имат още видеоклипове с нейно участие, и че Кобрата ще направи всичко, за да изчисти името си.", "date": "2019.05.14", "title": "Кобрата пред комисията: Извинявам се на Джени Суши, но я чувствах като приятелка"}
{"url": "https://offnews.bg/bojni/reshenieto-za-kobrata-stava-iasno-do-48-dni-703235.html", "text": "Решението на Спортната комисия на щата Калифорния за лиценза на Кубрат Пулев няма да стане ясно днес (14 май). За това информира bTV. Заседанието на Комисията трябва да започне в 20:00 ч. българско време, но на него само ще бъдат изслушани показанията на засегнатите страни. След това осемте членове ще имат 6 работни седмици (48 дни), в които да се произнесат.Кубрат Пулев ще се изправи пред Спортната комисия на щата по две обвинения.Първото идва от репортерката Дженифър Равало, известна като Кралицата на голото суши. След мача на българина срещу Богдан Дину в Коста Меса, Калифорния, тя взе интервю от боксьора, което завърши с целувка. Дни след това Равало заяви, че приема действията му за тормоз и нае известната адвокатка Глория Олред, за да защитава правата .В отговор от щаба на Пулев пуснаха видео, в което се вижда, че тя се забавлява в българска компания след мача и интервюто. Самата Равало не отрича този факт.Вторият казус, в който е заместен Кобрата е обвинението за неправомерен удар, който е повлиял на крайния развой на мача. Съперникът му Богдан Дину пледира, че е бил ударен в тила в 7-ия рунд, преди да бъде нокаутиран.", "date": "2019.05.14", "title": "Решението за Кобрата става ясно до 48 дни"}
{"url": "https://offnews.bg/temida/miniu-stajkov-obiavi-gladna-stachka-703234.html", "text": "Бизнесменът Миню Стайков обяви гладна стачка, съобщи БНР. Адвокатът на Стайков Лъчезар Таков обясни, че гладната стачка на клиента му е протест срещу несправедливата съдебна система. \"Всеки носи глава на раменете си и има право да си избира поведението. След като човекът не вижда надежда в правосъдната система и заради това обявява гладна стачка, да обърне внимание на себе си - той е решен да отиде до край\", заяви Таков в Апелативния спецсъд, където беше разгледано обжалването на ареста на Стайков.Бизнесменът е в ареста по обвинение в злоупотреба с евросредства. Специализираната прокуратура обяви, че групата, в която влизат Миню Стайков, синът му и още шестима души, е организирала производството на цигари в нелегални фабрики и ги е разпространявала на черния пазар. С действията си участниците са избегнали и плащането на ДДС и са възстановили неследващ се данъчен кредит в размер на 1 016 139 лева при търговска дейност.Днес Стайков за пореден път се изправи пред съда с желание да излезе на свобода. Той беше откаран в съдебната зала с инвалидна количка.Съдебният състав отложи заседанието, за да се изчака назначената днес тройна медицинска експертиза, която трябва да установи дали Стайков може да се лекува в болницата на затвора. ", "date": "2019.05.14", "title": "Миню Стайков обяви гладна стачка"}
{"url": "https://offnews.bg/politika/lozan-panov-glavniat-prokuror-e-naj-silnata-politicheska-lichnost-v-b-703232.html", "text": "Липсата на контрол върху главния прокурор го прави най-силната политическа личност в България. Това заяви пред медиите председателят на ВКС Лозан Панов след среща с президента Румен Радев във връзка с предстоящия в края на годината избор на нов главен прокурор.По думите му без реформа във Висшия съдебен съвет изборът на главен прокурор е предопределен. В същото време той изрази и позиция, че преди да се избере нов главен прокурор, много трудно могат да бъдат направени промени във връзка с контрола и правомощията му.Панов обясни, че един от акцентите на срещата с Радев е бил, че главния прокурор в България има правомощията да повдига обвинения на когото си поиска, когато си поиска и за каквото си поиска.За разлика от главния прокурор Сотир Цацаров, който се срещна вчера с държавния глава, Панов изрази мнението, че започналите разговори по темата са навременни, съобщи БТА.7-годишният мандат на Цацаров изтича на 10 януари 2020 г.Лозан Панов допълни, че по време на срещата днес е подновил предложението си за промени в Конституцията за мястото на прокуратурата в съдебната система и за правомощията на главния прокурор. Той беше категоричен, че прокуратурата \"ясно е показала, че обслужва управляващите\".На въпрос за сваленото доверие към него от премиера Бойко Борисов, Панов отговори, че в демократична страна всеки има право да се доверява на когото си поиска.Лозан Панов коментира и готвените от Данаил Кирилов промени в Закона за съдебната власт. Според него промените трябва да бъдат насочени към възможността да се разследва главният прокурор, но не и председателите на ВКС и ВАС. Причината е, че за разлика от прокуратурата, съдът не е пирамидална структура и председателите на върховните съдилища не могат да оказват влияние на съдиите.На разговора президентът посочи, че обществото трябва да получи гаранции и да бъде убедено в прозрачността на процедурата и спазването на критериите при избора на новия главен прокурор и в неговата независимост.Утре президентът Румен Радев ще проведе две срещи – с министъра на правосъдието Данаил Кирилов и с главния инспектор в Инспектората към Висшия съдебен съвет Теодора Точкова. В четвъртък Радев ще проведе разговор и с председателя на Върховния административен съд (ВАС) Георги Чолаков. ", "date": "2019.05.14", "title": "Лозан Панов: Главният прокурор е най-силната политическа личност в България"}
{"url": "https://offnews.bg/obshtestvo/puskat-nova-otsechka-ot-magistrala-struma-703238.html", "text": "Пускат движението по нова отсечка на магистрала \"Струма\" след Благоевград, съобщи регионалният министър Петя Аврамова, която инспектира заедно с председателя на Управителния съвет на Агенция „Пътна инфраструктура\" Георги Терзийски строителните дейности по участък 1 от лота, който започва от края на изградения през ноември 2015 г. лот 2 Дупница – Благоевград и продължава до новоизградения п.в. „Благоевград-Юг\", който се намира след ел. подстанцията на главен път Е-79.Дължината на отсечката е около 6.5 км. Чрез нея ще се избягва влизането в Благоевград и създаването на тапи в градските кръстовища, което ще спести време на пътуващите и ще разтовари града от сериозен трафик.Лот 3.1 е с обща дължина 12,6 км. Проектът включва изпълнението на два участъка, като работата по втория продължава.Вече приключи и преместването на археологическите находки, които бяха разкрити по трасето на магистралата край село Покровник.Индикативната стойност на извършваните дейности по преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1,2 млн. лв. ", "date": "2019.05.14", "title": "Пускат нова отсечка от магистрала Струма"}
{"url": "https://offnews.bg/temida/vetko-arabadzhiev-ostava-v-aresta-703240.html", "text": "Ветко Арабаджиев остава окончателно в ареста, реши Апелативният специализиран наказателен съд.Според съда има опасност той да извърши друго престъпление, да се укрие или да опита да попречи на разследването, ако бъде освободен.Арабаджиев е обвинен за участие в организирана престъпна група, данъчни измами и пране на пари.Според прокуратурата има достатъчно доказателства, уличаващи Арабаджиев в престъпленията, в които е обвинен.Ветко Арабаджиев беше екстрадиран в България на 5 май, след като беше задържан заедно със съпругата му Маринела в Барселона. Маринела Арабаджиева все още се намира в Испания. По делото е обвинен и синът им Вълчо, който бе пуснат от ареста под гаранция от 500 000 лева.", "date": "2019.05.14", "title": "Ветко Арабаджиев остава в ареста"}
{"url": "https://offnews.bg/koloezdene/ekvadoretc-triumfira-v-chetvartia-etap-roglich-otcelia-sled-masovo-pa-703242.html", "text": "Състезаващият се за \"Movistar\" Ричард Карапас бе най-бърз в четвъртия етап на Обиколката на Италия. Еквадорецът спечели днешната 235-километрова отсечка между Орбетело и Фраскати, спирайки хронометрите с време 05:58:17 часа.Карапас се наложи в малка група с още шест колоездачи в най-трудния финал от началото на надпреварата и започна рано финалния си спринт, оставяйки зад себе си Кейлъб Юън от \"Lotto–Soudal\" и Диего Улиси (Emirates) в изкачването на отсечката.Представителят на \"LottoNL-Jumbo\" - Примож Роглич завърши на 6-о място, но остана начело в генералното класиране. Словенецът носи розовата фланелка от победата в първото преследване по часовник в събота до момента.Иначе днешното състезание бе белязано от тежко падане. Около шест километра преди края на етапа някои от претендентите за генерално класиране имаха близка среща с асфалта. Роглич беше единственият от големите фаворити, който се измъкна от катастрофата, която раздели колоната на две.Сред най-големите губещи беше Том Дюмулен от \"Sunweb\". Холандецът загуби повече от четири минути, след като удари лявото си коляно. Това принуди целия му отбор да се върне, за да му помага, но не успя да покрие загубите на Дюмулен.Петият етап ще се проведе по 140-километрово трасе между Фраскати и Терачина. В него има няколко изкачвания, но финалът е подходящ за спринтьорите. ", "date": "2019.05.14", "title": "Еквадорец триумфира в четвъртия етап, Роглич оцеля след масово падане и остана лидер"}
{"url": "https://offnews.bg/kultura/direktorat-na-sofia-film-fest-mira-staleva-shte-e-chlen-na-zhuri-v-kan-703244.html", "text": "Изпълнителният директор на София Филм Фест/Арт Фест и ръководител на професионалния пазар за копродукции София Мийтингс Мира Сталева е поканена от Рено Лавил, генерален директор на Асоциацията на френските артхаус кина (AFCAE French Association of Art Cinemas), да се включи като член на журито в Кан, което за първи път ще връчи награда в официалната селекция на фестивала в Кан през 2019 година.Председател на журито е Изабел Жибал-Харди, представител на кино „Le Grand Action” в Париж, а останалите членове са Матиас Елвард от кино „Zeise” в Хамбург, Марио Фортин, представител на кината „Beaubien et du Parc” в Монреал и Марк Ван Маел от кино „АВС” в Тулуза.Мира Сталева е представител на Дома на киното и ще има ангажимента заедно с колегите си да обсъдят всички филми от официалната конкурсна програма и от конкурса „Особен поглед” – общо на брой 39, за да направят своя избор при връчване на наградата.Също така Мира Сталева е един от експертите на Producers Network и ще модерира една от кръглите маси по време на Пазара в Кан/Marche du Film/Producers Network.72-рият международен филмов фестивал в Кан, едно от най-престижните филмови събития в света, се открива ДНЕС - 14 май, а наградите му ще станат ясни на 25 май 2019 година.", "date": "2019.05.14", "title": "Директорът на София Филм Фест Мира Сталева ще е член на жури в Кан"}
{"url": "https://offnews.bg/dw/tramp-sigurno-si-mechtae-da-e-kato-orban-703245.html", "text": "Доналд Тръмп посрещна Виктор Орбан в Белия дом и го обсипа с похвали. Американският президент сигурно тайно мечтае да е като унгарския премиер. Ето защо:Никой друг премиер от ЕС не е ухажвал американския президент Доналд Тръмп така отявлено, както Виктор Орбан. Още по времето на предизборната борба в САЩ унгарският министър-председател открито застана на страната на американския милиардер. Орбан беше и един от първите правителствени ръководители от ЕС, които му изказаха поздравления след победата - и то почти еуфорично. Оттогава насам Виктор Орбан постоянно подчертава общото, което ги свързва - без значение дали става дума за миграцията, или за битката им срещу истаблишмънта и политическата коректност.И наистина - надали има друг европейски политик, чиито позиции се доближават толкова много до тези на Тръмп. Въпреки всичко това, Виктор Орбан бе принуден да чака две години и половина за двустранна среща с американския президент. В понеделник (13.05.) този момент най-сетне настъпи: Тръмп прие Орбан в Белия дом и разговаря с него в продължение на около час. Фактът, че до тази среща се стигна едва сега, е направо унизителен за унгарския премиер. Все пак Тръмп вече е посещавал или приемал във Вашингтон всички останали държавни или правителствени ръководители на източноевропейските страни-членки на ЕС, с изключение на тези от България.Похвали. И конфликти на интереси.От друга страна Виктор Орбан чу от устата на американския президент доста похвални думи. Тръмп обяви, че за него е \"голяма чест\" да приеме Орбан, който вършел \"изключително добра работа\" и гарантирал сигурността на своята страна, поради което бил \"уважаван навсякъде в Европа\". \"И Вие, също като мен, сте малко оспорвана личност, но това си е окей\", каза Тръмп.Ако ставаше дума само за лични симпатии, Доналд Тръмп със сигурност щеше да е приел доста по-рано Виктор Орбан. Не е тайна, че американският президент си пада по авторитарните политици. Само че Демократическата партия открито критикува Орбан, а американското правителство, както и републиканците на Тръмп са силно раздвоени в отношението си към унгарския премиер. Един от белезите за това е, че в деня на срещата с него в американското външно министерство бе приет известният унгарски опозиционен политик Петер Марки-Зай. Освен това между САЩ и Унгария съществуват и някои сериозни конфликти на интереси.Редица членове на Републиканската партия гледат изключително критично на недемократичните реформи, които Виктор Орбан провежда от 2010 насам. А за мнозина във Вашингтон прогонването на милиардера Джордж Сорос и основания от него Централноевропейски университет от Унгария е равнозначно на атака срещу една американска институция. Сближаването на Унгария с Русия и Китай и засиленото ѝ икономическо сътрудничество с тези две страни също противоречи на американските интереси. През последните няколко години многократно се стигаше до известно напрежение между двете страни - например поради това, че Унгария блокира сътрудничеството между НАТО и Украйна заради закона за украинския език или пък заради това, че в края на 2018 Унгария предаде на Русия двама издирвани от САЩ руски оръжейни търговци.Унгария ще купува нови американски оръжия?Въпреки всичко това правителството на Доналд Тръмп явно е решено да рестартира отношенията си с Унгария. За разлика от управлението на Барак Обама, сегашният американски кабинет се ръководи от един принцип, който експертите по външна политика наричат \"трансакционна дипломация\". В конкретния случай с Орбан това би могло да означава, че Унгария ще закупи американски оръжия за стотици милиони или дори милиарди долари.Най-важното заключение от срещата между Тръмп и Орбан обаче е друго. Властта на Орбан в Унгария е на практика почти неограничена, той нанесе тежък удар на демокрацията в своята страна, чиито отражения ще се усещат още дълги години, ако не и десетилетия. Американската демокрация обаче очевидно е в състояние да понесе без сериозна вреда дори управлението на един президент като Тръмп. Той може и да си мечтае за властта, с която разполага Орбан, и за почти неограничените му правомощия във вътрешната политика. Но няма да ги получи.", "date": "2019.05.14", "title": "Тръмп сигурно си мечтае да е като Орбан"}
{"url": "https://offnews.bg/sviat/ek-shte-preporacha-zapochvane-na-pregovori-sas-severna-makedonia-i-alb-703241.html", "text": "Европейската комисия ще препоръча започването на преговори за членство на Северна Македония и Албания в Съюза в края на май. Това обяви в интервю за Радио \"Свободна Европа\" еврокомисарят по разширяването Йоханес Хан.Той уточни, че препоръката ще бъде обявена на 29 май, когато ЕК ще публикува своя годишен доклад за напредъка на страните в процеса на разширяване.От държавите членки на ЕС ще зависи дали препоръката ще бъде одобрена. \"Двете страни са изпълнили условията и сега държавите членки трябва да излязат с политически оценки\", подчерта Хан.Това ще бъде първата препоръка за Албания и десетата за Северна Македония, която има шанс да получи одобрение след договора между Скопие и Атина за смяна на името на страната.„Официално Скопие е свършило забележителна работа по изпълнението на всички условия за започване на преговори за членство в ЕС. Трябва да признаем огромния напредък, постигнат от Северна Македония в преодоляването на двустранните конфликти, което беше предпоставка за бъдещо членство“, коментира Йоханес Хан.", "date": "2019.05.14", "title": "EK ще препоръча започване на преговори със Северна Македония и Албания в края на май"}
{"url": "https://offnews.bg/politika/stanishev-triabva-da-pochne-diskusia-za-resora-i-kandidaturata-na-bal-703246.html", "text": "„Радвам се, че съм в един от най-европейските градове на България. И точно тук искам да кажа, че думата на тези избори е промяна – у нас и в Европа, заяви председателят на ПЕС и кандидат за евродепутат от листата на БСП Сергей Станишев в Русе.Изборите ще минат, но ние българите трябва да се научим да отстояваме интересите си последователно и системно, а не кампанийно. Да търсим партньори и съюзници за нашите каузи.Непосредствено след 26 май това има три аспекта. Първата ни национална задача е полагането на политически усилия за привличането на новия Европейски орган по труда, което за България ще носи допълнителен авторитет и финансов ресурс, смята Станишев.Според него втората национална задача в ресорът на българския комисар в новата Европейска комисия. В предходната стартирахме със силен ресор на Кристалина Георгиева. Но след нейното оттегляне получихме този, който беше на разположение. Сега е време да постигнем национално съгласие и да проведем открита дискусия за българското портфолио. Готов съм да водя разговори и с Франс Темерманс, в случай че бъде излъчен за председател на ЕК. Той има изключително добро отношение към България, но трябва да има и много силна кандидатура на страната ни.“„Третата ни непосредствена задача е да проведем преговори по следващата финансова рамка като сме наясно какво искаме по важни направления за страната и се борим да няма орязване на парите за ключови за България проекти. Именно ние, социалистите, се противопоставяме на орязването на средствата за кохезионна и селскостопанска политика.Като част от тази работа трябва да подготвим Националната си стратегическа референтна рамка на базата на анализ на постигнатите резултати и да заложим в нея политики за устойчиво развитие и достойни доходи.“, заяви лидерът на европейската левица.„С вълнение участвам на срещите в Русе като част от листата на „БСП за България“. Нуждаем се от социална справедливост сега! От европейска и българска солидарност за защита на труда, за увеличение на заплатите – изоставането ни се вижда, не може да бъде прикрито от красивите фрази на участниците в листата на ГЕРБ.“, посочи кандидатът за евродепутат Валери Жаблянов.", "date": "2019.05.14", "title": "Станишев: Трябва да почне дискусия за ресора и кандидатурата на българския комисар"}
{"url": "https://offnews.bg/kultura/tazi-vecher-e-parviat-polufinal-na-evrovizia-703230.html", "text": "Тази вечер в Тел Авив ще се проведе първият полуфинал на конкурса Евровизия 2019.17 участници от цяла Европа и Австралия ще се борят за 10 места в големия финал на 18 май.Грандиозното шоу ще открие миналогодишната победителка Нета Барзилай от Израел. Специален гост ще бъде и Дана Интернешънъл, която спечели конкурса за страната домакин през 1998 с песента „Diva“.Водещи на шоуто ще са Бар Рафаели, Ерез Тал, Луси Аюб и Аси Азар.Шоуто можете да гледате на живо от 22 часа българско време в . Шоуто ще открие гръцката звезда от грузински Тамта, която тази година представя Кипър с песента „Replay”.В първия полуфинал ще вземат участие и групата Хатари от Исландия с песента „Hatrið Mun Sigra“ (Омразата ще надделее). Те се определят като „анти-капиталистическа БДСМ пърформанс арт група“. Исландците разчитат на провокацията и голямата част от посланията им са по-скоро в сферата на иронията и сатирата.Сред завръщащите се участници тази година е изпълнителят от цигански произход Joci Pápa, който през 2017 завърши на 8-мо място във финала. Песента му “Az Én Apám” е в памет на баща му, който е бил популярен унгарски музикант.Ето и пълния списък с участници и песните им в полуфинала:1. Кипър - Тамта с “Replay”2. Черна гора - D mol с “Heaven”3. Финландия - Darude feat. Sebastian Rejman с „Look Away“4. Полша - Tulia с Fire of Love (Pali się)5. Словения - Zala Kralj & Gašper Šantl със „Sebi“6. Чехия - Lake Malawi с “Friend Of A Friend”7. Унгария - Joci Pápa с “Az Én Apám”8. Беларус - ЗЕНА с “Like it”9. Сърбия – Невена Божович с „Kruna“10. Белгия - Eliot с „Wake Up“11. Грузия – Ото Немсадзе с „Keep On Going“12. Австралия - Кейт Милър-Хайд с „Zero Gravity“13. Исландия - Хатари с „Hatrið mun sigra“14. Естония - Виктор Крон със „Storm”15. Португалия - Конан Озирис с “Telemóveis”16. Гърция - Катерина Душка с “Better Love”17. Сан Марино - Серхат с “Say Na Na Na”Сборен клип с всички песни от полуфинала: През измината седмица в Конгресния център в Тел Авив се проведоха интензивни репетиции. В неделя Тел Авив стана домакин и на официалната церемония по откриването на конкурса. 64-тото издание на Евровизия посрещна 41 участващи държави.България няма да вземе участие в тазгодишното издание на Евровизия. ", "date": "2019.05.14", "title": "Тази вечер е първият полуфинал на Евровизия"}
{"url": "https://offnews.bg/obshtestvo/dazd-spasi-bebe-ot-izostaviane-703233.html", "text": "Държавната агенция за закрила на детето спаси днес бебе от изоставяне благодарение на бързата и адекватна намеса на инспекторите от главна дирекция \"Контрол по правата на детето\". В приемната на ДАЗД дошла непълнолетна майка с 8-месечно бебе със заявката да го изостави за осиновяване, защото не може да се грижи за него. Служителите са обяснили на майката последиците от изоставянето на бебето и са я консултирали относно регламентираните в нормативната уредба услуги за подкрепа, както и правата ѝ като родител. Незабавно бе информиран органът по закрила на местно ниво - Дирекция „Социално подпомагане“- Оборище – отдел „Закрила на детето“ към Агенция социално подпомагане, на чиято територия се намира ДАЗД, както и Мобилният екип за работа с деца на улицата.Намерена е и подходяща социална услуга – звено „Майка и бебе“, в която да бъдат настанени заедно майката с детето, с цел да не се допуска разделянето им. В резултат на бързата намеса майката и детето са на сигурно място, където с тях са започнали работа специалисти за оглед подкрепа, помощ и превенция на изоставянето.", "date": "2019.05.14", "title": "ДАЗД спаси бебе от изоставяне"}
{"url": "https://offnews.bg/112/arestuvaha-zhena-svarzala-nezakonno-kashtata-si-s-vik-mrezhata-703218.html", "text": "Жена от варненското село Есеница е била арестувана, защото свързала незаконно дома си с ВиК мрежата.За случая съобщи ОД МВР-Варна.Служители на полицията извършвали съвместни проверки с ВиК дружеството на 13 май т.г. и установили, че 68-годишната Г.М е свързала незаконно къщата си с водоснабдителната мрежа.По случая е образувано бързо полицейско производство, материалите са докладвани в Районна прокуратура – Девня. Жената е задържана за срок до 24 часа.", "date": "2019.05.14", "title": "Арестуваха жена, свързала незаконно къщата си с ВиК мрежата"}
{"url": "https://offnews.bg/politika/niama-dogovorka-za-po-niska-tcena-na-f-16-mozhe-da-zapochnat-pregovor-703247.html", "text": "Засега при преговорите със САЩ не е постигната по-ниска цена за изтребители F-16, която България може да приеме. Може да започнат преговори с Италия и Швеция. Това стана ясно от думите на министъра на отбраната Красимир Каракачанов. Българска делегация начело със зам.-министър Атанас Запрянов замина за Вашингтон, за да очертае параметрите на бъдещата сделка. Според приетия от парламента проект страната ни може да плати 1,8 млрд. лева. По-късно депутатите позволиха и излизане от тази рамка, защото поисканата сума от САЩ е значително по-висока, макар че точната цена не е известна. Очакванията бяха до юли да може да се постигне сделка, като правителството се надява да намали цената. \"Част от предложенията в ценово отношение не са удовлетворителни, затова преговорите продължават. Цената за част от тази услуга на този етап е неприемлива. Ако не можем да постигнем необходимия резултат, имаме право да предложим на Народното събрание да прекрати този проект или да продължим преговорите с някой друг от участниците (Швеция и Италия, бел. ред.)\", каза Каракачанов пред БНР.Той посочи, че част от българската делегация е останала в САЩ и преговорите продължават. Въпреки това Красимир Каракачанов на няколко пъти посочи, че са възможно сделката с \"Локхийд Мартин\" да не се състои. \"Предстоят още преговори. България има възможности, но те не са безгранични. Трябва да се съобразим с цената, с пакета услуги и сроковете за плащане. Всичко е въпрос на пазарлък, на преговори. Ако цената не ни удовлетворява, имаме правото да кажем \"не\". Няма да приемем всяка цена, която би ни била предложена\", подчерта Каракачанов.\"Не искаме да получим нищо даром, а на нормални цени, съобразявайки се с цените на други страни. Например Словакия\", допълни той. Според официална информация сделката със Словакия е за 2,91 млрд. долара за 14 самолета F-16 или по около 208 млн. долара за самолет. При същата цена за 8 изтребителя България би трябвало да плати 1,66 млрд. долара. ", "date": "2019.05.14", "title": "Няма договорка за по-ниска цена на F-16, може да започнат преговори с Швеция и Италия"}
{"url": "https://offnews.bg/obshtestvo/ek-ne-e-spriala-parite-za-rdf-instalatciata-obiavi-stolichna-obshtina-703217.html", "text": "Проектът за изграждане на инсталация за производство на енергия от РДФ-гориво на Столична община е в процес на оценка от Европейската комисия. Не отговарят на истината твърденията, разпространени от БСП-София, че проектът е спрян, както и че е объркана „пътеката за кандидатстване за финансиране“. Това съобщиха от Столична община, след като по-рано днес лидерът на БСП-София Калоян Паргов обяви, че За проекта е изготвен доклад за съответствие от „Джаспърс“ (механизъм за техническа помощ на ЕК, ЕИБ и ЕБВР), който потвърждава, че той отговаря на изискванията на Оперативна програма „Околна среда“.Проектът беше одобрен на национално ниво през есента на миналата година и изпратен за последваща оценка от Европейската комисия. Пътеката на кандидатстване следва стриктно регламента за т.нар. „големи проекти“. Процесът на оценка продължава.На този етап е поискана допълнителна информация във връзка с режима на държавните помощи. Срокът за възстановяване на разходи по оперативните програми от настоящия програмен период е декември 2023 г., уточняват от Столична община. ", "date": "2019.05.14", "title": "ЕК не е спряла парите за RDF инсталацията, обяви Столична община"}
{"url": "https://offnews.bg/kultura/one-dance-week-predstavia-kanada-tantc-ot-novo-pokolenie-703207.html", "text": "На 11 и 12 октомври One Dance Week поставя фокус върху съвременното танцово изкуство на Канада със спектаклите “Космическа любов” на мултидисциплинарния артист Клара Фюре и “Някога преди” на компанията Out Innerspace.Новото поколение съвременни артисти от Канада изследва езика на тялото и дава различен и неочакван поглед върху идеята за пренасяне на чувства и емоции чрез силата на хореографския език. В спектаклите си артистите търсят невидими отвори в пространството чрез пътешествия из измеренията на времето, любовта, личността и движението.\"Космическа любов\" - 11 октомври - 20:00 ч. - Дом на културата “Борис Христов”\"Някога преди\" - 12 октомври - 20:00 ч. - Дом на културата “Борис Христов”\"Космическа любов\" - невидимото, което ни свързва.В “Космическа любов” Клара Фюре създава хореография на абстракцията, която разкрива уникалното сияние на живите тела. Поставя под въпрос вакуума на междугалактическото пространство, като подчертава динамичните връзки, от които е съставено.“Космическата Любов е многолика, дива и чувствителна.” - пише за спектакъла Quartier des Spectacles.“Космическа любов” ще потопи публиката в минималистична обстановка, в която всички форми на комуникация стават възможни. Разглежда философската представа за тъмнината и неспирния диалог на тялото с вселенските контрасти.“Присъствието на Фюре в спектакъла е наелектризиращо.” - споделя The Globe and Mail.Клара Фюре е мултидисциплинарен артист от Монреал, Канада, артист - сътрудник на Par B.L.eux. “Космическа любов” е първият й спектакъл, в който тя не е сама на сцената. 7 артисти, сред които многогодишни сътрудници на хореографа, се движат стремително и общуват с интуитивен език. Сред тях е музикалният композитор Томас Фюре – той доставя на зрителите слухово преживяване, което може да се възприеме с останалите сетива и да разкрие нови полета на въображението.“Космическа Любов\" е най-лудото ми начинание. От този абстрактен спектакъл извира много любов. Това е танц на празнотата, в която се отразява любовта.” - споделя Клара Фюре.Спектакълът “Космическа любов” ще бъде представен в Пловдив на 11 октомври от 20:00 ч. в Дом на културата “Борис Христов”.Билети ще намерите онлайн в мрежата на , както и на касите на EasyPay.Канадската танцова компания Out Innerspace идва в Пловдив на 12 октомври с последната си продукция - “Някога преди”. Въздействащо произведение, в което танц, призрачна архитектура, кукловодство и театрални илюзии създават псевдо-свят на границата между формите и безформеността.“Някога преди” разглежда физическите измерения на времето и демонстрира как миналите преживявания оформят личността, как изпитанията могат да се превърнат в нещо красиво, тук и сега. Спектакълът се занимава с темите за натрупания опит, спомените, колебанията и личностното развитие. Танцът е строг, прецизен и наситен с детайли. Възцарява физическо беззаконие, което разбива логиката и въздейства като ода към невидимите сили и вътрешно желание.Дейвид Реймънд и Тифани Трегартен основават компанията за съвременен танц Out Innerspace през 2007 г. във Ванкувър, излизайки отвъд традиционната естетики и форми с новаторски танцови творби. През последното десетилетие Out Innerspace създава необичайни и завършени танцови преживявания чрез безкомпромисна строгост и безрезервна находчивост.“Някога преди”, последният спектакъл на компанията, е копродуциран от L’Agora de la Danse, La Rotonde и Dance Victoria. Печели наградата Crystal Dance Prize 2019 и артистична резиденция от The Dance Centre.Спектакълът \"Някога преди\" ще бъде представен на 12 октомври от 20:00 ч. в Дом на културата “Борис Христов”, Пловдив.Билети ще намерите онлайн в мрежата на , както и на касите на EasyPay.", "date": "2019.05.14", "title": "One Dance Week представя: Канада -  танц от ново поколение"}
{"url": "https://offnews.bg/medii/emotcionalen-dvoen-final-na-otkradnat-zhivot-liubovta-lekuva-i-di-703205.html", "text": "Два от най-успешните български телевизионни сериалa в национален ефир ще отбележат своя звезден финал на 23 май в компанията на актьори, създатели и фенове.Най-запалените почитатели ще могат да видят последния епизод на седмия сезон на “Откраднат живот: Любовта лекува“ от 19:30ч. и на „Дяволското гърло“ от 21:30ч. на голям екран в Cinema City, Mall of Sofia.След седем запомнящи се сезона хитовият български медицински сериал ще продължи традицията, отбелязвайки финалния епизод със снимки, вълнуваща среща и дискусия с феновете. Малко по-късно всички, които следят със затаен дъх криминалния сюжет на „Дяволското гърло“, ще могат да проследят дългоочакваната развръзка на самия финал и да разговарят със звездния каст. Билетите за двете прожекции вече са в продажба.„Този финал е по-специален от всякога, защото отбелязва успеха на две продукции, които по свой начин се свързаха дълбоко със зрителите на NOVA. За „Откраднат живот“ това е поредна среща, на която екип и фенове се превръщат в участници на една забележителна история, защото всички те я споделят и преживяват по време на сезона. “Дяволското гърло“ завладя аудиторията със силния криминален сюжет и невероятните картини от Родопите – за всичко това ще поговорим на живо на 23 май“, споделя продуцентът на двете заглавия на Дрийм Тийм и NOVA - Евтим Милошев.", "date": "2019.05.14", "title": "Емоционален двоен финал на 'Откраднат живот: любовта лекува'  и 'Дяволското гърло'"}
{"url": "https://offnews.bg/politika/borisov-smenia-porozhanov-s-desislava-taneva-703210.html", "text": "Оставката на земеделския министър Румен Порожанов се ускори, защото поисках да бъде освободена зам.-шефката на Държавен фонд \"Земеделие\" Иванка Багдатова-Мизова преди 2 седмици, а днес се оказа, че тя е все още на поста си. Това заяви премиерът Бойко Борисов и подчерта, че няма да търпи някой да пази свои хора. Зам.-директорката подаде оставка в началото на май, след като нейният телефонен номер бе оставен в сайта на къща за гости в Юндола.Компромис не правим на никого, ясно и точно сме се разпоредили: където има нарушители, да си отговарят пред закона, припомни Борисов.Утре ще стане ясно кой ще замени Румен Порожанов като земеделски министър. Още утре ще извършим смяната, ще уведомим коалиционните партньори, добави премиерът, който присъства на демонстрация и раздаване на нова техника за служителите на МВР.Желаещи за министри все още има, не се притеснявайте, заяви още Бойко Борисов. Малко по-късно стана ясно, че председателят на постоянната комисия по земеделието и храните на Народното събрание Десислава Танева ще заеме мястото на Порожанов. Премиерът Бойко Борисов е изпратил в деловодството на парламента предложението за промяна в състава на Министерския съвет, съобщи Фокус. ", "date": "2019.05.14", "title": "Борисов сменя Порожанов с Десислава Танева"}
{"url": "https://offnews.bg/drugi/atanas-skatov-atakuva-sedmi-osemhiliadnik-tazi-nosht-703239.html", "text": "Сливенският алпинист Атанас Скатов ще атакува седмия си осемхилядник тази нощ. Българинът днес се изкачил до Лагер 4 под връх Канчендзьонга (8586 м), а в лагера се намират още около 30 алпинисти, информира До този момент лошото време и здравословното състояние не позволяваха на Скатов да осъществи атаката.\"Добре съм. Всичко е наред. Благодаря за подкрепата! Заедно напред и нагоре!\", написа веганът от Сливен от Лагер 4.Днес шестима шерпи са успели да фиксират въжетата до самия връх. Това ще е и първото изкачване на Канчендзьонга за този пролетен сезон. Скатов осъществява изкачването на Канчендзьонга без кислород. Той предприема финалната атака, въпреки че е с лоша кашлица от дни.При успех, Канчендзьонга ще е седми осемхилядник във визитката на Скатов. Той е покорявал два пъти Еверест (8848) и по веднъж Манаслу (8163), Анапурна (8091), Макалу (8463), Лхотце (8516) и Чо Ойю (8188) и е №2 в българската класация след Боян Петров, който изкачи 10 върха над 8000 м. Петров изчезна миналата пролет при опит да покори Шиша Пангма (8013 м).", "date": "2019.05.14", "title": "Атанас Скатов атакува  седми осемхилядник тази нощ"}
{"url": "https://offnews.bg/zvezdi/felisiti-hafman-pledira-vinovna-ochakvat-ia-4-mesetca-zatvor-703209.html", "text": "Фелисити Хъфман ще бъде осъдена най-малко на четири месеца затвор, след като пледира виновна по обвиненията, чеплатила подкуп, за да улесни приемането на дъщеря ѝ в престижен университет, съобщи ТАСС.Тя бе уличена в измамата заедно с над 30 други родители, опитали се да осигурят постъпването на децата си в престижни американски университети.Обвинението, по което тя през сълзи пледира виновна, може да й донесе 20-годишна присъда и максимална глоба от 250 000 долара. По съвет на адвоката си обаче Фелисити Хъфман сключи сделка, призна вината си и сега я чакат около четири месеца затвор и глоба от 20 000 долара.Хъфман, която стана известна с ролята си в сериала \"Отчаяни съпруги\" (2004 - 2012) бе придружена в съда от брат си, но не и от съпруга си Уилям Мейси.Присъдата на актрисата ще стане ясна на 13 септември.", "date": "2019.05.14", "title": "Фелисити Хъфман пледира виновна, очакват я 4 месеца затвор"}
{"url": "https://offnews.bg/medii/grazia-se-promenia-momicheta-703213.html", "text": "До неотдавна, да бъдеш моден дизайнер означаваше да създаваш дрехи и тенденции. Днес, това вече е немислимо. Представата за „моден дизайнер“ налеч надхвърля тази формула. Да си дизайнер вече означава да провокираш, да изненадваш и да преобръщаш света, ако е необходимо. Работата на модните списания, само до преди няколко години, бе сходна. Да публикуват статии и красиви снимки и да очертават тенденциите, които движат света на модата. От брой на брой, всеки път. Досега.Правенето на модно списание, точно както и правенето на мода, вече е изненадващо, провокиращо и обновяващо се, в хармония със света (големият, истински свят), който не спира да се променя.Затова и GRAZIA се променя, момичета!С обновената онлайн версия на изданието статиите вече са повече. Съдържанието е много по-богато, изображенията са по-пламенни и по-красиви, а думите - по-дълбоки. Онлайн версията на световното модно списание запазва модела на принт изданието. Концепцията на   все още е да стои близо до света на модата и да дава трибуна на онези (известни или анонимни) личности, които го променят, преобръщат и разтърсват. GRAZIA все още ги придружава в тези им начинания. Но заедно с това, разширява хоризонтите до безкрай и се опитва да представи пълният набор от възможности, които възникват от постоянно променящия се свят.На  има интервюта, репортажи и горещи истории. Има модни тенденции, оригинални идеи за стил и полезни съвети за красота. Има нови, посветени на родителството и свободното време, на новите технологии, на новите отношения.И разбира се, има всичко, което прави международния бранд GRAZIA отличим – онзи микс от мода, култура и лайфстайл, които изненадват, провокират и разкриват всички възможности на света! Новият брой на списание GRAZIA e на пазара след 20 май.", "date": "2019.05.14", "title": "GRAZIA се променя, момичета!"}
{"url": "https://offnews.bg/politika/politolog-elena-joncheva-e-pobeditel-v-debata-sreshtu-maria-gabriel-703214.html", "text": "Елена Йончева е победител в срещу Мария Габриел, защото успя да изложи централни проблеми във важни насоки, които вълнуват много хора.Това каза политологът доц. Борис Попиванов по Радио Фокус. Темите, които засегна Йончева, са свързани със свободата на словото, бедността, социалното изключване и всички фактори, които са на дневен ред от дълги години в българската история и продължават да държат България на дъното по твърде много показатели, обясни той.По думите му дебатът беше изключително полезен и важен за българските граждани, защото се видяха два различни подхода на мислене и правене на политика у нас, представени от две сериозни кандидатки със авторитетни биографии и присъствие.„Водачът на листата на „БСП за България“ показа подход на защита на националния интерес на дневния ред на българското общество такъв, какъвто трябва да бъде представен и защитен на европейско равнище. Подходът на Мария Габриел пък се стреми да докаже, че дневният ред на ЕК трябва да бъде водещ за българското общество. Според нея проблемите с дигитализацията и фалшивите новини са централните, основните“, посочи доц. Борис Попиванов. Силно беше представена мотивацията и на двете страни да спечелят Европейските избори, коментира още той.„Ясна е мотивацията на Мария Габриел, защото тя има своите позиции, програма за действие и ресор в ЕК и трябва да защити политиките и практиките, които е поела и които според нея са важни“, обясни политологът. По думите му предизвикателството пред нея е огромно, защото отиващата си ЕК не успя да постигне твърде високи успехи по почти никои от водещите направления, с които се беше заела тя. По думите му мотивацията на Йончева е ясна откакто тя влезе в българската политика. „Нейната кауза е да продължи битката за повече справедливост,прозрачност и честност от Народното събрание на европейско равнище“, каза още доц. Попиванов. „Силната страна на Елена Йончева е, че дългогодишната си кариера като журналист има достатъчно ясенвъзглед какво не върви, какво скърца в българското развитие. Тя знае къде са проблемите и съумява да гиизрази. Мария Габриел говори ясно и точно за конкретни регламенти и механизми на ЕС“, добавиполитологът. ", "date": "2019.05.14", "title": "Политолог: Елена Йончева е победител в дебата срещу Мария Габриел"}
{"url": "https://offnews.bg/politika/zapochva-stroezhat-na-nov-vatreshen-elektroprovod-mezhdu-maritca-iztok-703201.html", "text": "Електроенергийният системен оператор (ЕСО) ЕАД стартира строителството на вътрешен електропровод 400 kV между Марица изток и Бургас.ЕСО ще постави официално начало на строителството на 15.05.2019., сряда, от 14.30 часа на път II-53 - 800 метра преди село Тамарино, Община Стралджа, Област Ямбол.На събитието ще присъстват представители на министерството на енергетиката, членове на Комисията за енергийно и водно регулиране, народни представители от региона, областният управител на Област Ямбол Димитър Иванов, изпълнителният директор на Електроенергийният системен оператор Ангелин Цачев, представители на Изпълнителната агенция за иновации и мрежи към Европейската комисия и други.", "date": "2019.05.14", "title": "Започва строежът на нов вътрешен електропровод между Марица изток и Бургас"}
{"url": "https://offnews.bg/futbol/berbatov-se-predlozhi-za-direktor-v-iunajted-703215.html", "text": "Бившият национал Димитър Бербатов смята, че притежава всички необходими качества, за да бъде назначен като спортен директор в бившия си клуб Манчестър Юнайтед.\"Първо Рио Фърдинанд, сега и Дарън Флечър се споменават за позицията на спортен директор. А защо да не е и Димитър Бербатов? Аз имам диплома по спортен мениджмънт, изкарал съм и треньорски курсове, така че имам образованието\", сподели той за \"Бетфеър\".\"Тази позиция е много важна, защото е връзката между мениджъра и клубното ръководство. Затова Манчестър Юнайтед трябва да намери някого, който ще може да се справи подобаващо с тази задача и знае как да постъпи.\"Знам всичко за тази работа, знам как да я върша, мисля за нея, но и трябва да си готов за нея. Не можеш да очакваш, че тази длъжност ще бъде поверена на някого, само защото е бил футболист на даден отбор. Юнайтед ще направи огромна грешка, ако наеме човек само на тази база\", каза Бербатов.", "date": "2019.05.14", "title": "Бербатов се предложи за директор в Юнайтед"}
{"url": "https://offnews.bg/politika/nikolaj-nenchev-prezidentat-radev-shte-lobira-za-proruski-glaven-prok-703208.html", "text": "Президентът Румен Радев ще лобира за проруско назначение за главен прокурор. Това коментира независимият кандидат за евродепутат и председател на БЗНС Николай Ненчев по повод срещите, които президентът проведе с представители на съдебната власт заради предстоящия избор за нов главен прокурор.\"Нямам доверие на Радев да води консултации за нов главен прокурор. Силно обезпокоително е човек, който лобира за режима на Путин, да води консултации за новия главен прокурор. От всичките му досегашни действия на слугинаж към Кремъл и към БСП е очевидно, че ще лобира за прокурор, одобрен от Чайка\", коментира Ненчев., за да се разработят критерии за избор. Вчера той проведе среща с главния прокурор Сотир Цацаров, който изрази притеснение, че ранният старт на президентските консултации може да бъде възприет като опит за влияние върху решението, което ВСС трябва да вземе независимо. Държавният глава го е уверил категорично, че това са само консултации, а не опит за намеса в работата на независимите съдебни кадровици. Днес президентът продължава работата си със среща с председателя на Върховния касационен съд Лозан Панов, а утре - с председателя на Върховния административен съд Георги Чолаков.Според Ненчев обаче ако Радев окаже влияние върху изработването на критериите за избор, новият главен прокурор би бил \"по-безскрупулен и по-тясно обвързан с Русия и от Цацаров\".\"Като обект на политически преследвания от прокуратурата намирам лобизма на Радев в този процес за престъпно намерение, което ще засили още повече ролята на прокуратурата в изпълнението на заповеди от Кремъл за политически гонения и съдебни преследвания срещу демократите\", допълни той.", "date": "2019.05.14", "title": "Николай Ненчев: Президентът Радев ще лобира за проруски главен прокурор"}
{"url": "https://offnews.bg/politika/sastoianieto-na-es-integratcia-kriza-dezintegratcia-703221.html", "text": "Предвид наближаващите избори за Европейски парламент ви предлагаме лекцията на Хосе Игнасио Торебланка, автор на издадената у нас книга \"Кой управлява Европа\".Торебланка е испански журналист, политически анализатор и директор на Европейски съвет за външни отношения в Мадрид.Лекцията, която се проведе в Институт Сервантес, беше последвана от дебат с Огнян Минчев, директор на Института за регионални и международни изследвания и председател на управителния съвет на българския клон на организацията \"Прозрачност без граници\" и Даниел Стефанов, Програмен координатор на Европейски съвет за външна политика. Модератор на събитието е Светослав Иванов от БТВ.Дискусията беше организирана от Център за култура и дебат „Червената къща\" в рамките на Фестивал на идеите за Европа, на който OFFNews е медиен партньор.", "date": "2019.05.14", "title": "Състоянието на ЕС: интеграция, криза, дезинтеграция"}
{"url": "https://offnews.bg/temida/pravosadniat-ministar-otkri-nov-arest-v-starozagorskia-zatvor-703222.html", "text": "Нов модерен арест, който отговаря на европейските изисквания, откри днес в Стара Загора министърът на правосъдието Данаил Кирилов. Старозагорският митрополит Киприан освети сградата. На събитието присъстваха още заместник-председателят на Народното събрание Емил Христов, областният управител на Стара Загора Гергана Микова, заместник-министърът на правосъдието проф. Николай Проданов, главният директор на Главна дирекция „Изпълнение на наказанията” гл. комисар Васил Миладинов, началници на затвори от страната, представители на законодателната, съдебната, изпълнителната и местна власти. Новите помещения, които са с капацитет до 63 задържани лица, се намират в сграда на територията на затвора. Началникът на Старозагорския затвор старши комисар Иван Карушков обясни, че са спазени стандартите за минимална жилищна площ от 4 кв. м. на задържано лице.Във всяка килия има изградени санитарен възел и вентилация. Помещенията са с прозорци с естествено осветление, което отговаря на нормативните изисквания. След преместването на ареста в сградата на затвора, задържаните ще имат възможност да използват престой на открито, отделно от лишените от свобода. Освен това те ще могат да ползват магазина на затвора за закупуване на разрешени вещи и хранителни продукти. Ще имат и ежедневен достъп до медицинско обслужване.Това е шестият арест в страната, който е преместен на територията на съответния затвор. Такива вече функционират в Бургас, Враца, Ловеч, Пазарджик и Плевен. Предстои арестът в Сливен също да бъде преместен на територията на затвора.При откриването днес правосъдният министър Данаил Кирилов изтъкна, че активната работа за подобряване на материалните условия в затворите и арестите ще продължи. Той направи обиколка и на библиотеката, магазина и църквата, намиращи се в рамките на затвора в Стара Загора.", "date": "2019.05.14", "title": "Правосъдният министър откри нов арест в старозагорския затвор"}
{"url": "https://offnews.bg/futbol/veche-i-ofitcialno-balakov-shte-vodi-lavovete-703237.html", "text": "Изпълнителният комитет на Българския футболен съюз утвърди Красимир Балъков за нов старши треньор на националния отбор на България, информира официално страницата на централата.Наставникът на Етър (Велико Търново) ще поеме „лъвовете“ след края на ангажиментите на клубния му тим в Първа лига и ще води селекцията още в юнските европейски квалификации срещу Чехия и Косово. Договорът на Балъков влиза в действие от 1 юни и ще продължи до ноември 2021-ва година, когато завършват квалификациите за Световното първенство през 2022-а година.В щаба на легендарния полузащитник влизат Йончо Арсов, Станислав Генчев, Калоян Чакъров, както и спортният анализатор Иван Стоилов.\"Изключително съм щастлив, че едно от най-големите имена в спортната ни история се обвърза дългосрочно с националния отбор. За мен е чест и гордост, че именно Красимир Балъков ще поведе тима към европейските финали през 2020-а\", заяви президентът на Българския футболен съюз Борислав Михайлов.От своя страна новият селекционер благодари за доверието на ръководството на БФС и определи поста като огромно предизвикателство.\"Силно се надявам, че с общи усилия ще допринесем за атрактивен стил на игра и наистина вярвам, че той може да бъде успешен\", коментира Балъков.", "date": "2019.05.14", "title": "Вече и официално: Балъков ще води 'лъвовете'"}
{"url": "https://offnews.bg/politika/balgaria-ne-prinadlezhi-dostojno-kam-es-703225.html", "text": "България не принадлежи достойно към Европейския съюз. До този момент страната ни по никакъв начин не участва във формулирането на нуждите на българския народ така, както би трябвало. Това заявиха кандидатите за евродепутати д-р Лидия Чорбанова и Боряна Петкова по време на дискусия на тема „София – Европейска столица за достоен живот“. Събитието бе организирано от 8 граждански организации.„Ние решихме да влезем в тази битка, защото периодът, който ще започне след 27 май е изключително важен, не само за България, а за цялата Европейска общност. Това ще е периодът, в който ще се договаря новата финансова рамка, в който най-вероятно ще се случат и различни регионални партньорства. И България не бива да отсъства от тях, защото те ще ни дадат възможност да отстояваме много повече привилегии от секторни политики“, допълни още втората в листата на „Движение 21“. Д-р Чорбанова припомни важността българите да упражнят правото си на вот и прикани гражданите да гласуват за прогресивните и извънсистемни играчи, тези които се противопоставят на статуквото.По думите ѝ политиката е за хората, а не за политиците. И колкото по-скоро гражданите се върнат в политика, толкова по-скоро бъдещето на България ще бъде по-ясно и по-светло. Хората трябва да търсят отговорност на политиците, на които са делегирали права да ги представляват.„Аз лично искам Европа, в която няма значение дали държавата има население 500 хил., 5 млн. или 50 млн. души. Защото всеки един българин има равни права с всеки един гражданин, роден на всяко едно друго местенце на територията на този Европейски съюз“, отговори тя на въпрос в каква Европа иска да живее.Като основни приоритети за „Движение 21“ д-р Лидия Чорбанова посочи уеднаквяването на заплащането на едно и също работно място, средствата от европейските фондове да бъдат насочвани за подпомагане на местните икономики и повишаването на качеството на живот, както и за осигуряване на права на членовете на Европейския парламент за законодателна инициатива по важни за хората и икономиката сектори. В момента тези сектори се ръководят от Европейската комисия, а тя се контролира от правителствата на държавите-членки.Сред темите, които бяха обсъдени на дискусията бяха защитата на интересите на българските граждани и европейското финансиране и отражението, което дава върху живота на българите. За участие в дискусията бяха поканени представители на всички политически сили в страната, които участват в надпреварата за Европейски парламент, но в срещата взеха участие единствено представители на „Движение 21”, „Демократична България“, БСП и коалиция „Възраждане“. ", "date": "2019.05.14", "title": "България не принадлежи достойно към ЕС"}
{"url": "https://offnews.bg/bojni/dzhoshua-shte-sledi-s-povisheno-vnimanie-sreshtata-uajdar-brizil-703216.html", "text": "Световният шампион в тежката категория на професионалния бокс Антъни Джошуа ще гледа с голям интерес срещата между Дионтей Уайлдър и Доминик Бризил, която ще се проведе в събота в \"Барклейс център\" в Бруклин, Ню Йорк.Припомняме, че през юни 2016 година британецът се би с Бризил. Тогава Джошуа триумфира след технически нокаут в седмия рунд непобедения тогава Доминик.\"Със сигурност ще гледам двубоя. Стиловете правят битките, мисля, че Уайлдър ще се представи добре срещу Бризил. Мисля, че Уайлдър е твърде бърз, той е много, много бърз боксьор от тежка категория, но Бризил е корав, трябваха ми седем рунда, за да се справя с него.Надявам се Уайлдър да го прави за девет, така че мога да бъда кажа: \"Ей, аз го победих по- бързо\". Знаете как е, сравненията са нещо нормално, но ще е интересно да видя този двубой.Феновете не забелязват някои неща, аз гледам дребните детайли – когато Уайлдър се умори, той почти не нася удари с дясната си ръка. Когато видях лицето на Бризил в интервюто му след битката ни аз си казах, уау определено си отнесел сериозен пердах и въпреки това се би до края.Той беше наранен във втория рунд, олюля се, но остана на краката си. Бризил може да не е Владимир Кличко, но той дойде да се бие\", каза Джошуа.", "date": "2019.05.14", "title": "Джошуа ще следи с повишено внимание срещата Уайдър - Бризил"}
{"url": "https://offnews.bg/politika/izdavat-dokumenti-za-glasuvane-i-v-denia-na-vota-703196.html", "text": "Служителите на звената „Български документи за самоличност“ в СДВР и ОДМВР в страната ще работят на 26 май от 08.30 до 19.30 часа.Създадена е необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт), защото са изгубени, откраднати, повредени, унищожени или с изтекъл срок, да имат възможност да упражнят правото си на глас.В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност. При невъзможност да бъде издадена нова лична карта до края на работния ден на 23 май, по искане на гражданите, ще бъде издавано необходимото им удостоверение, с което да гласуват.За да бъде издадено удостоверение е необходимо:Гражданите лично да подадат искане в СДВР, ОДМВР и РУ при СДВР/ОДМВР за дните от 21 май 2019 г. до 25 май 2019 г. от 08.30 ч. до 17.00 ч. и на 26 май 2019 г. от 08.30 ч. до 19.00 ч.;Удостоверенията, осигуряващи възможност за упражняване на правото на глас в изборите за членове на Европейския парламент от Република България, се издават само след приемане на заявление за издаване на лична карта;В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР, независимо от обявения постоянен и настоящ адрес.Удостоверения за заявен постоянен и настоящ адрес се издават от общинската администрация.", "date": "2019.05.14", "title": "Издават документи за гласуване и в деня на вота"}
{"url": "https://offnews.bg/politika/kakvo-obedini-mareshki-salvini-i-lio-pen-703228.html", "text": "Лидерката на крайно десните във Франция Марин Льо Пен посети България два пъти за пет месеца. Европейските наблюдатели отчетоха това като неслучаен знак за подкрепа към българската партия „Воля”. И двата пъти дойде по покана на Веселин Марешки. На митинг със симпатизанти в София тя заяви, че Европа има нужда от лидери като него. Силни и знакови думи от жената, която е сочена в момента за една от най-влиятелните фигури не само в родината й, но и в Европейския съюз. Нейната формация „Национален сбор” вече изпревари с около два процента партията на президента Макрон.Факт е, че преди години и АТАКА, и ВМВРО са се опитвали да станат нейн партньор, но без успех. „Направихме задълбочено проучване на позиции и действия на различни политически сили. Оказа се, че нашите идеи и ценности се припокриват само с тези на ”Воля”, обясни Марин льо Пен в София.Матео Салвини – другото знаково име в Европа, прави истински бум в родината си с твърда политика срещу мигрантите. Той няма конкурент по рейтинг в Италия. В края на миналата седмица, докато Льо Пен говореше за промяната на ЕС в София, Салвини беше при Орбан в Будапеща. Вече не е тайна, че унгарският премиер вероятно ще напусне групата на ЕНП в европарламента и ще се присъедини към Движението за Европа на нациите и свободите, в което членуват и ЛИГА на Салвини, и партията на Льо Пен. В тази група от една година е и Марешки с ”Воля”. Там е и управляващата в Австрия „Партия на свободата” .Какво обединява българските родолюбци от „Воля” с патриотичните партии от Европа?На първо място това е общото мнение, че Европейският съюз е ръководен лошо и през последните години се е превърнал повече в административна машина за натиск на страните-членки, отколкото проект за подкрепа. И тримата лидери не спестяват критиките си към досегашните водещи фигури в съюза.Набиращото все по-голяма популярност Движение говори за Европа на нациите и за премахване на принципа „Европа на две скорости”, който доведе до нарастване на евро-скептицизма в по-бедните държави като България.„Не може да има силен Европейски съюз, без силни нации. Искаме политики близко до проблемите на хората, а не измислени празни директиви, които само оправдават високите заплати на брюкселските чиновници”, казва Марешки. Льо Пен го допълва с тезата, че равноправното партньорство трябва да е водещ принцип, а не изключение.Политиката срещу безконтролното приемане на мигранти от Северна Африка и Близкия Изток е другата допирна точка.Старите лидери на ЕС поканиха тълпи от хора, повечето от които отказват да приемат ценностите на Европа, не искат да работят и да се адаптират. Очакват единствено финансови помощи и безплатно здравеопазване, защото по информация на властите в различните държави, тези хора пристигат в доста лошо физическо състояние. Целият този разход по издръжката им се стовари върху работещите европейци. Всичко това ги настрои срещу старите елити, особено срещу Меркел, която така щедро покани мигрантите.За съжаление, тази покана коства човешки животи и показа категорично, че е абсолютно невъзможно механично смесване на хора от различни светове и култури. Европа беше стресирана, уплашена и безсилна пред тези набези.У нас този проблем не се усеща така силно, както в Централна Европа. Смехотворните пиар акции на военния министър Каракачанов по границата са евтина пропаганда, а не реална подготовка за евентуални нашествия.Отношението към Русия също е обща тема на новите европейски лидери. Всички партии от групата „Европа на нациите и свободите” са за свалянето на санкциите. По тази тема Марешки е категоричен: ”Повече от 80 процента от българите се определят като русофили и искат да поддържаме добри отношения с Москва. Но не от позицията на васали, както го правиха много партии у нас, като равностойни партньори. Българският бизнес има нужда от големия руски пазар. Да не говорим за приходите от туризъм. Имаме обща култура, обща писменост, една вяра. Това не бива да се забравя.”Според социолозите в Брюксел, има реален шанс патриотичните партии да сформират толкова голяма група в бъдещия парламент, че да са втори след ЕНП. Прогнозите дават минимум едно депутатско място и на ВОЛЯ. При това от първо явяване на такива избори.Дали подкрепата от европейските избиратели ще означава наказателен вот за Юнкер, Меркел, Макрон и останалите лидери на ЕС или политиките, които новите лидери предлагат, са много по-разумни и одобрявани, предстои да видим на 26 май.Едно е сигурно – съотношението на силите в ЕП ще се промени значително. „България има шанс чрез „Воля” да е в авангарда на исторически промени, а не пак да стои отстрани и да остави други да решават съдбата на държавата ни”, смята Веселин Марешки.", "date": "2019.05.14", "title": "Какво обедини Марешки, Салвини и Льо Пен"}
{"url": "https://offnews.bg/futbol/uefa-pogna-manchestar-siti-timat-mozhe-da-ne-igrae-v-shampionska-liga-703198.html", "text": "Шампионът на Англия Манчестър Сити може да бъде изхвърлен от европейските клубни турнири за следващия сезон, пише британският медиен гигант \"BBC\".\"Гражданите\" са нарушили правилата за спонсорство и по този начин са подвели разследващите органи, като представителите на УЕФА ще искат най-тежкото наказание за тима, а именно той да не участва в Шампионската лига през следващата кампания.В последните няколко години европейската футболна организация държи под много строг контрол всички отбори, особено тези от по-сериозен калибър, за да не се нарушават правилата за финансов феърплей, като наказанията са големи.Интересно е да се припомни, че Милан бе на крачка да бъде изхвърлен от международните турнири през миналия сезон, но в крайна сметка \"росонерите\" се измъкнаха от тежката ситуация.", "date": "2019.05.14", "title": "УЕФА погна Манчестър Сити, тимът може да не играе в Шампионска лига"}
{"url": "https://offnews.bg/politika/ninova-koruptciata-e-v-osnovata-na-provala-na-tova-pravitelstvo-za-d-703229.html", "text": "Това правителство управлява две години и десет дни. За това време са подадени девет оставки от министри, като седем са приети, две - ту приети, ту върнати. За половин мандат - половината Министерски съвет е сменен. По същество, това е признание за провал в политиката на правителството на Бойко Борисов. Това каза лидерът на БСП Корнелия Нинова на пресконференция в централата на партията в коментар на поредната подадена оставка на министър от кабинета на премиера Бойко Борисов- на министъра на земеделието Румен Порожанов. По думите й подадените оставки са на министри от ключови сектори като: здравеопазване, транспорт, регионална политика, вътрешни работи, икономика и демографска политика, правосъдие, земеделие, енергетика и социална политика. Тя добави, че това са сектори, които опират до живота на всеки българин.\"Седем от деветте оставки са подадени за съмнения за корупция. Тя е в основата на провала на това правителство и става емблема и етикет\", категорична бе Нинова. Според нея оставките не променят нищо, защото за две години нещата продължават по стария начин. \"Защото това е модел на управление, изграден и управляван от един човек. Решението е в смяната на модела, а не на един, или друг министър. Началото може да стане на 26 май. Нека различни хора да се обединим, за да поставим началото. Целта не е просто ГЕРБ да бъдат свалени от власт и ние от БСП да поемем управлението, ако продължаваме по този начин. Целта е да премахнем този модел на управление и да започнем да работим за възстановяването на държавата. Това заявяваме, че можем да направим\", отсече Нинова. Според нея министрите подават оставки, но остават с имотите си, а държавните структури участват в този модел, като го подпомагат.Корнелия Нинова коментира, че мотивите, с които е освободен Порожанов, казани от премиера, слагат край на уж новия стандарт за морал налаган от ГЕРБ в политиката. \"За г-н Порожанов отдавна тегнат съмнения за злоупотреба с власт и корупция с европейски средства. Но той не си тръгва заради това, а защото не е уволнил чиновник\", посочи тя. По думите й очевидно има двойни стандарти при взимането на решение за освобождаването на министри.\"Един месец и десет дни са минали от оставката на Цветан Цветанов. Да сте чули КПКОНПИ да са се произнесли дали има конфликт на интереси, ще се конфискува ли имущество, ще се връщат ли пари? Не! Нищо такова. Няма справедливост, а само едно цинично изказване: \"Мен няма кой да ме накаже\", каза Корнелия Нинова. Тя добави, че решението са европейските избори.ГЕРБ ни злепоставят и отдалечават от Европа\"ГЕРБ ни злепоставят, като държава, в Европа. Отдалечават ни от нея със случващото се в страната\", коментира още лидерът на левицата. Тя припомни, че един от основните европейски приоритети е върховенството на закона. \"Няма как да има справедливост и борба с престъпността, ако няма равенство на всички пред закона - от премиера до този, който е ограбил баба на село\", каза Корнелия Нинова. Тя припомни, че на 6 април, на КСНС, е предложила решение в три действия: \"За кражбите на европейски пари- решението е европейска прокуратура, начело с Лаура Кьовеши; нов закон за борба с корупцията и разговор за правомощията на следващия главен прокурор в посока на съдебен контрол върху актовете му и прозрачност при избора му.\"Нинова обясни, че предложенията на БСП не са панацея, но левицата е единствената, която не само констатира, а предлага решения на проблемите. \"Ако има отговорни държавници, които мислят за справедливост, а не партийни мандатници, които искат да се спасят от правосъдието - всеки е добре дошъл. Искаме този разговор за решения да го проведем с всеки, който може да помогне с ум, опит, съвет и познание, за да си подредим държавата\", заключи Корнелия Нинова.", "date": "2019.05.14", "title": "Нинова: Корупцията е в основата на провала на това правителство, за две години - 9 оставки"}
{"url": "https://offnews.bg/politika/prezidentat-i-premierat-v-predizbornia-debat-mezhdu-joncheva-i-gabriel-703182.html", "text": "Водачите на листите за евровота на БСП Елена Йончева и на ГЕРБ Мария Габриел стартираха предизборния си дебат със спор за обвиненията на социалистите към премиера Бойко Борисов и на ГЕРБ към президента Румен Радев в ЦИК.  Йончева обясни обвинението към Борисов с това, че той е председател на предизборния щаб на ГЕРБ и коалиция, което е забранено по закон. Законът за администрациите не разрешава да се съвместяват тези длъжности. „Това е безспорно нарушение. Но какво правят ГЕРБ? Когато погазят закона, те вместо да дадат да обяснения, всъщност започват да атакуват противника, в случая - президента Румен Радев. Когато властта се е сляла с организираната престъпност, президентът е длъжен да бъде коректив”, заяви Йончева .Борисов е лидер на партията. Не си е позволил да отиде на нито едно събитие. Имаме си предизборен щаб. Държавата не може да спре да функционира, докато тече кампания за европейски избори. Премиерът е партиен лидер, докато президентът по Конституция трябва да бъде обединител на нацията и не бива да бъде пристрастен\", коментира от своя страна Мария Габриел. Тя бе категорична, че иска да представлява страната ни в ЕП, защото може да допринесе за \"силна, сигурна и суверенна Европа\". \"За нас каузата е България. А аз се отличавам с две качества: дипломация и твърдост\", заяви лидерът на листата на ГЕРБ.\"Моята битка вече повече от две години е срещу корупцията и липсата на справедливост. Време е тази битка да се изнесе и в Брюксел. Вече 12 години сме част от ЕС. За тези години в България са налети милиарди, но ние по никакъв начин не се доближаваме до ЕС. В последния доклад на Европейската комисия се казва, че 40% от българите живеят на ръба на бедността и социалното изключване, както и че 2/3 от сигналите за корупция срещу висши политици не се разследват\", каза Йончева.Габриел пък цитира първото изречение от въпросния доклад: \"Силната динамика на растежа в България и стабилността на държавните финанси предоставят възможност за преодоляване на оставащите стрруктурни предизвикателства и за повишаване потенциала за растеж\". \"Това е оценката на ЕК за последния доклад за страната ни\", заяви Габриел. Тя цитира и други доклади, последният от които - на Fitch Ratings от края на март 2019 г., в които е записано, че България е в една много добра позиция спрямо други държави и това дава възможност за повече перспективи\".За европейските пари\"Злоупотреби има навсякъде\", каза още Габриел и цитира данни от разследвания на ОЛАФ, според които повече нередности били открити в 14 други страни. \"У нас не се случва това държавата да се опитва да ги замаже. Затова има ясна процедура - финансовата корекция. Когато има нарушения, се връщат суми. Ключовата дума е прозрачност. Парите се връщат от нарушителите, а не от българските граждани\", заяви Габриел.\"С тези европрограми и парите, които се наляха в България, тя трябваше да стане едно по-добро място за живеене. Но 70% от парите за земеделие са изразходвани от под 100 фирми. Вместо да се дават средства на млади фермери, те облагодетелстват определен кръг\", заяви Йончева. И допълни, че това е част работата на евродепутатите - да се пренасочат пари към по-млади производители, \"за да се върнат и българите от чужбина\". В отговор Габриел цитира цифри, показващи колко земеделци са подкрепени със средства от Брюксел.За националните интереси и границите на Европа\"Ясно сме дефинирали позицията си: нулева толерантност към нелегалната миграция и опростени административни процедури по отношщение на трудовата миграция. Трябва да има висококвалифицирани работници там, където бизнесът казва, че те носят добавена стойност\", коментира Мария Габриел.Йончева пък бе категорична, че със средствата, с които Европа разполага, тя може \"да изгради обща отбранителна способност и да осигури сигурността на външните си граници\".\"Нереалистично е да лъжем хората, че ще се справим напълно с миграцията. Важното е да имаме обща политика за миграция\", коментира Габриел.", "date": "2019.05.14", "title": "Президентът и премиерът в предизборния дебат между Йончева и Габриел"}
{"url": "https://offnews.bg/obshtestvo/mvr-shte-bori-bombenia-terorizam-s-visokotehnologichen-robot-703224.html", "text": "Високотехнологичен робот за борба с бомбения тероризъм получиха служителите на МВР като част от новото техническо оборудване, с което бяха снабдени полицейските структури.\"За борбата с бомбения тероризъм е предоставен високо технологичен робот, който е от последно поколение и има всички възможности и способности да провери всеки обект дистанционно, опазвайки живота и здравето на служители и гражданите, да обезвреди всяко едно взривно устройство\", представи робота вътрешният министър Младен Маринов.Той още благодари и на екипите, които с много умение и познание използват тази техника, и им пожела да не се налага често употребата на това оборудване, но когато го използват, да са сигурни, че са защитени.\"Изключително съм удовлетворен от това, че можем да оборудваме СОБТ и всички звена по областни дирекции, които ежедневно извършват високорискови операции, свързани с обезвреждане на опасни престъпници и провеждане на специализирани полицейски операции с висок риск срещу организираната и тежка престъпност. От опит знам, че за да са ефективни звената при неутрализиране на всяка една заплаха, на първо място, те трябва да се чувстват защитени от помощните средства, които използват\", заяви той.Маринов още благодари на всички, които са работили по обществените поръчки и по процедурите за това оборудване. Вътрешният министър уточни, че ще бъдат раздадени над 1 400 бронежилетки, предстои да бъдат закупени още такива, за да може да бъдат оборудвани и останалите служители от дирекция „Жандармерия“, които ежедневно са на терен и решават кризисни ситуации от различно естество. Основната ни задача е да пазим живота и здравето на гражданите и да пазим добър обществен ред, затова смятам, че с помощта на новото оборудване постигаме една от поставените цели - чрез ефективна защита на служителите при изпълнение на тяхната високо отговорна работа да доведем до ефективна защита на живота и здравето на гражданите.Министър-председателят Бойко Борисов, който лично присъства на церемонията, поздрави министъра и ръководството на МВР за грижата към служителите, които изпълняват рисковани функции. Той не скри радостта си, че СОБТ вече разполага с най-добрия робот за обезвреждане, с който разполагат аналогичните служби в европейските държави.\"В навечерието на празника на вътрешното министерство заявихме и от бюджета на МВР бяха отпуснати парични средства за закупуване на многозарядни пистолети марка „Глок“ и на противокуршумни жилетки\", допълни директорът на ГДНП главен комисар Христо Терзийски. Той посочи, че многозарядните пистолети са общо 140 и отговарят на стандартите на НАТО. Отпуснати са пари и за 50 противокуршумни каски, които са оборудвани в визьори. Освен това са закупени и 885 белезници, 890 кобури за пистолети, 730 бронежилетки. След сключено споразумение за „Подкрепа на усилията на Република България за справяне с миграционния натиск по външните граници“ за предоставяне на безвъзмездна финансова помощ, финансирано по Механизма за спешно подпомагане по Фонд „Вътрешна сигурност“ и изпълнение на дейностите по него, са закупени още 1413 бронежилетки.По проект Модернизация на учебно-материалната база и повишаване на защитата от бомбен тероризъм, финансиран по Фонд „Вътрешна сигурност“, Специализираният отряд за борба с тероризма вече разполага с мобилен комплекс с включено в него допълнително специализирано оборудване за защита и обезвреждане на взривно устройство. Шесколесната дистанционно управляема роботизирана система DEFENDER D2.1 е предназначена за откриване, идентифициране и неутрализиране на обект със съмнение за наличие на взривно устройство, кола-бомба и конвенционални боеприпаси. Роботът е произведен в ирландската фирма ICP NewTech в резултат на съвместна програма за разработка в САЩ и Европа, поясни гл.комисар Терзийски. Той обясни, че закупеното оборудване е разпределено на областните дирекции, както и на жандармерийските подразделения в страната. Това снаряжение ще помогне на служителите в МВР да изпълняват по-ефективно служебните си задължения при борбата с противодействие на престъпността и опазването на обществения ред.На тържествената церемония присъстваха още зам.-министър Красимир Ципов, главният секретар на МВР главен комисар Ивайло Иванов, заместник-директорите на ГДНП, директорите на областни директори, полицейски служители.", "date": "2019.05.14", "title": "МВР ще бори бомбения тероризъм с високотехнологичен робот"}
{"url": "https://offnews.bg/sviat/misteriata-se-zadalbochava-oshte-zhertvi-na-ubijstvata-s-arbalet-v-g-703195.html", "text": "Полицията в Германия е открила още две жертви по време на разследването си на убийствата с арбалет в баварски хотел. Така жертвите стават общо пет.Вчера бяха намерени трима убити в хотел край град Пасау. Днес стана ясно, че в понеделник са открити още две тела на жени в апартамент в град Витинген, намиращ се на 650 километра от първото местопрестъпление. Жилището било обитавано от 30-годишна жена, която е една от убитите в хотела.Другите две тела - на мъж и жена - са били в леглото в хотелската стая, хванати за ръце и прободени с няколко стрели от арбалет. Не е имало следи от борба или от присъствие на друг човек на мястото, уточняват от полицията.Всички пет жертви са германски граждани.В самата стая в хотела са намерени две стрели, а трета - в чанта, принадлежала на туристите.Убитата в леглото двойка е от северната провинция Райнланд-Фалц. жената е на 33, а мъжът на 53 години. Мъжът е бил прободен два пъти в главата и три пъти в гърдите, а жената имала по една рана в главата и в гърдите. Третата жертва - 30-годишната жена - лежала пред двойното легло с рана между гърлото и брадичката. Според германския всекидневник Merkur тя е сестра на една от жените, намерени мъртви във Витинген. Настанила се в апартамента през март.Според полицията още не е ясно колко дълго мъртвите тела са стояли в жилището. До тях стигнали, след като съсед чул в новините за трагедията в Пасау и сигнализирал в полицията, че пощенската кутия на апартамента е препълнена, а от него се носи странна миризма.Не е ясна и връзката между трите жертви в хотела. Знае се, че са резервирали стая с двойно и единично легло за три нощувки и са се регистрирали в петък, без да поръчат закуска.Гост на хотела казва пред местен вестник, че през нощта е било абсолютно спокойно.Полицията е задържала бял камион, паркиран отвън, на който има стикери на ловен клуб, регистриран в провинция Райнланд-Фалц.Друг гост на хотела разказва, че мъжът бил с дълга бяла брада, а жените са били облечени в черно. Като цяло групата изглеждала „странно“. При пристигането си в петък вечер поздравили останалите гости с „Добър вечер“, след което се качили в стаята си на втория етаж и носели бутилки с вода и Кока-Кола. Съсед във Витинген също описва като странна 30-годишната жена. Винаги носела черни дрехи и имала готически вид.", "date": "2019.05.14", "title": "Мистерията се задълбочава - още жертви на убийствата с арбалет в Германия намерени на 650 км от първите"}
{"url": "https://offnews.bg/politika/vazrazhdane-shtom-i-prezidentat-zagovori-kato-edin-ot-nas-znachi-nes-703183.html", "text": "\"Три думи бродят като призрак из България. Съд, конфискация, затвор! Три думи, в които може да се заключи, цялата политическа стратегия на \"Възраждане\", се казва в позиция на политическа партия \"Възраждане\".Публикуваме цялата позиция без редакторска намеса:", "date": "2019.05.14", "title": "Възраждане: Щом и президентът заговори като един от нас, значи нещата са сериозни"}
{"url": "https://offnews.bg/politika/ministar-porozhanov-podade-ostavka-borisov-ia-prie-703187.html", "text": "Министърът на земеделието, храните и горите Румен Порожанов подаде оставка пред премиера Бойко Борисов, съобщиха от \"Дондуков\" 1. В мотивите за решението си Порожанов посочва, че не желае атаката срещу него да влияе на работата на правителството. Оставката на министър Порожанов е приета от министър- председателя Бойко Борисов. Смятам, че положих всички усилия работата в едно от най-големите като обхват министерства да върви успешно, заяви министър Порожанов, цитиран от пресцентъра на МЗХГ. В сектора има много проблеми и със сигурност не всички са решени, но за всеки е направен опит за намиране на балансирано и справедливо решение. Резултатите за развитието на земеделския отрасъл ясно показват възходящата тенденция, такава се отчита и по отношение на износа на селскостопански стоки. Министерството изнесе изключително успешно Председателство на Съвета на ЕС с организирането на десетки събития и напредък по най-важната тема за сектора - Общата селскостопанска политика след 2020 г. В този период активно беше поставена темата с борбата срещу двойните стандарти при храните, която намери решение в пакета директиви, приети от Европейската комисия и Европейския парламент.Комуникацията със сектора винаги е била открита и прозрачна за поставянето, разглеждането и решаването на всички належащи въпроси. Министър Порожанов изказва своята благодарност за работата си със земеделските производители и браншовите организации.", "date": "2019.05.14", "title": "Министър Порожанов подаде оставка, Борисов я прие"}
{"url": "https://offnews.bg/ikonomika/reshenieto-za-zavoda-na-folksvagen-se-otlaga-za-oktomvri-zapochvat-pr-703188.html", "text": "Решението дали да бъде отворен завод на германския гигант \"Фолксваген\" у нас се отлага поне за няколко месеца, става ясно от съобщение, публикувано от компанията след среща на Управителния и надзорния съвет. Следващата среща, на която е възможно да бъде взето решението, е през октомври.„Беше решено да се пристъпи към конкретни преговори за планирания нов завод за множество марки в Европа с останалите потенциални кандидати“, пише в официалното прессъобщение.Германският автомобилен гигант „Фолксваген“ планира да отвори нов завод в Югоизточна Европа, за който кандидат е и България. Конкуренти за инвестицията са Румъния, Сърбия и Турция. Предимството на България е, че е част от ЕС и че в последните години у нас бяха разкрити западни производства на автомобилни части, които са част от световната производствена верига в автомобилния отрасъл.По време на визитата си у нас германският президент Франк-Валтер Щайнмайер изрази принципна подкрепа за изграждането на завод на „Фолксваген“. „С този сигнал искаме да изпратим посланието, че Германия има голям интерес политическите, културните и икономическите отношения между нашите две страни да продължат и да станат още по-тесни“, каза Щайнмайер, цитиран от БГНЕС.", "date": "2019.05.14", "title": "Решението за завода на Фолксваген се отлага за октомври. Започват преговори с различни кандидати"}
{"url": "https://offnews.bg/ikonomika/izbraha-stroitel-za-gazovata-vrazka-s-gartcia-703199.html", "text": "Проектната компания „Ай Си Джи Би“ АД приключи успешно процедурата за възлагане на обществената поръчка за проектиране, доставка и строителство на междусистемната газова връзка Гърция – България.Първоначален интерес към ограничената процедура, провела се в две фази, беше заявен от 11 международни и български компании и обединения. Участникът, който в най-голяма степен покрива техническите и финансовите условия на ICGB, е J&P AVAX S.A -  обща оценка от 83, 8 точки от максимални 100 и обща цена от 144 850 000 евро е определен за изпълнител на обществената поръчка за проектиране, доставка и строителство. Изпълнителните директори на ICGB Теодора Георгиева и Константинос Караянакос изразиха удовлетвореност от успешното приключване на процедурата и от постигнатия напредък по проекта. Двамата отбелязаха, че обществените поръчки за възлагане на строителство и за доставка на тръби са последните и най-важни стъпки, чието изпълнение създава условия да започне изграждането на терен на междусистемната газова връзка. Договорът за строителство ще се изпълнява за период от 18 месеца, като ICGB очаква бърза мобилизация и разчита на високия професионализъм от страна на избрания изпълнител за спазване на бюджета и графика на строителството. Търгът беше обявен на 30-ти април 2018 г. и се проведе като ограничена процедура на два етапа - провеждане на предварителен подбор и подаване на оферти от допуснатите кандидати. Пет фирми и обединения бяха допуснати до втори етап на процедурата: ДЗЗД IGB – 2018 с членове - Бонати С.п.А, Главболгарстрой Интернешънъл АД, GP Group АД, Обединение МАКС ЩРАЙХЕР – ТЕРНА с членове: \"ТЕРНА\" АД и \"МАКС СТРАЙХЕР\" С.П.А; Обединение SPIECAPAG TRACE IGB 2018 с членове Spiecapag АД и Трейс Груп Холд АД; J&P AVAX S.A;Обединение CPP – AKTOР - Чайна Петролеум Пайплайн Инженеринг Ко. ООД (СиПиПи ООД) и Строително Акционерно Дружество АКТОР (АКТОР АД).В рамките на удължения срок за подаване на документи, оферти постъпиха от ДЗЗД IGB – 2018 и J&P AVAX S.A. Офертите на участиците отговарят на изискванията за техническа спецификация и бяха отворени на публично заседание. Според извършената техническа оценка предложението на ДЗЗД IGB – 2018 съдържа повече преимущества по показателя, който оценява качеството на изпълнение. Офертата на J&P AVAX S.A. също покрива всички минимални изисквания и съдържа преимущества, които ги надграждат.Предложената обща цена за изпълнение на обществената поръчка от ДЗЗД IGB – 2018 е в размер на 229 700 000 евро, което значително надхвърля прогнозната стойност на поръчката. Това е основание за изключване от по-нататъшно участие съгласно условията на процедурата. Поради това участникът, който в най-голяма степен покрива техническите и финансовите условия, е J&P AVAX S.A.В изпълнение на изискванията по Закона за обществени поръчки (ЗОП), решението е публикувано на сайта на ICGB в раздел „Профил на купувача“ заедно с детайлно описание на целия процес по провеждане на процедурата и мотиви за взетите решения. Всички процедури, организирани от компанията, са проведени при пълна прозрачност, равен достъп на всички заинтересовани страни и спазване на действащото законодателство.", "date": "2019.05.14", "title": "Избраха строител за газовата връзка с Гърция"}
{"url": "https://offnews.bg/sport/stoichkov-predstavia-biografiata-si-v-oshte-5-grada-u-nas-703219.html", "text": "След еуфорията в Лондон и Чикаго дойде време \"Историята\" на Христо Стоичков отново да се завърне на родна земя. Кавалерът на \"Златната топка\" ще представи в пет града своята биография, написана съвместно с Владимир Памуков и издадена от \"Софтпрес\".Турнето започва на 20 юли в \"Арена Асарел\" в Панагюрище. Два дни по-късно \"Историята\" ще гостува на Стара Загора. Именно под Аязмото и при огромен интерес Стоичков вече организира голям мач с участието на легенди на България и Барселона преди почти две години. На 23 юли Камата ще раздава автографи върху книгата си в Петрич, за да прекоси цяла България и на 25-и да стигне до Каварна.Турнето на Стоичков ще завърши на 28 юли в \"Арена Монбат\" в Русе. Това е единственият град, където влизането ще е с билети. Но в цената от 25 лева е включена и книгата. Миналата година \"Историята\" имаше страхотен успех с премиерите си в София, Ямбол, Пловдив, Бургас и Варна. И сега още градове молят Стоичков направи подобно шоу за българските фенове.Заради краткия му отпуск от телевизионния тв гигант \"Унивижън\" най-много още един град може да влезе в лятната програма. Но кавалерът на \"Златната топка\" гарантира за своите фенове и коледни изненади, които тепърва ще бъдат обявени.\"Аз искам всеки човек, който има моята \"История\", да получи лично от мен и автограф – казва най-големият български футболист при всички представяния. - Затова няма да спра, докато не изпълня това желание\".", "date": "2019.05.14", "title": "Стоичков представя биографията си в още 5 града у нас"}
{"url": "https://offnews.bg/sviat/pompejo-predupredi-rusia-da-ne-se-mesi-v-amerikanskite-izbori-prez-202-703243.html", "text": "Американският държавен секретар Майк Помпейо предупреди Русия, че Вашингтон няма да толерира никаква руска намеса на президентските избори в САЩ през 2020 г., съобщи Асошиейтед прес, цитирана от БТА. Помпейо отправи предупреждението пред руския външен министър Сергей Лавров след разговорите им в Сочи.На съвместната пресконференция на двамата министри Помпейо каза, че недвусмислено е посочил пред Русия, че Вашингтон няма да допусне повторение на намеса в изборите като тази, за която Вашингтон обвинява Москва за президентските избори през 2016 г.Такава намеса \"би влошила още повече нашите отношения\", подчерта държавният секретар.Русия отрича да се е намесвала в американските избори. Лавров заяви днес, че не съществуват никакви доказателства, че Русия се е месила в американските избори през 2016 г.Според доклада на спецпрокурора Робърт Мюлър такава намеса е имало, но президентът Доналд Тръмп не е участвал в нея. ", "date": "2019.05.14", "title": "Помпейо предупреди Русия да не се меси в американските избори през 2020 г."}
{"url": "https://offnews.bg/politika/martin-gramatikov-ot-volt-grazhdanite-ne-razbirat-biudzheta-na-es-to-703192.html", "text": "\"Бюджетът на Европейския съюз трябва да стане по-прозрачен и ориентиран към конкретни резултати\", заяви третият в листата на Волт за европейските избори Мартин Граматиков в радио интервю.По думите му едно от нещата, което е накарало британците да желаят излизането от ЕС, е именно недостатъчно ефективното и прозрачно управление на бюджета.„Много е важно ЕС да се фокусира върху икономическото развитие и иновациите, като това трябва да е основен приоритет и за България“, категоричен е Граматиков, който е директор на изследванията в Хагския институт за иновации в правото.Той добави, че за целта е нужно да се изчисти правилният дизайн и на европейската прокуратура.„Волт подкрепя Лаура Кьовеши за обвинител номер 1 на Европа, но тя няма да е вечно на поста, заради което е важно да се изгради работещ и прозрачен механизъм“, счита Мартин Граматиков.Според него Кьовеши заслужава подкрепа, тъй като е изградила авторитет на човек от Източна Европа, който проявява нетърпимост към корупцията.Кандидатът на Европейска партия Волт коментира и отношенията на съюза с Русия и Турция. Той смята, че санкциите срещу Москва трябва да продължат, защото сме свидетели на окупиране на Крим, което е в нарушение на международното законодателство. Въпреки това не изключва варианта един ден Русия да се присъедини към ЕС, ако спазва демократичните и хуманни ценности на останалите държави.„Турция ще е идеален вариант да бъде в ЕС, но с настоящото ѝ развитието става все по-трудно. Европа и България имат интерес от демократична и стабилна Турция на страната на европейските ценности“, анализира Граматиков състоянието на южната ни съседка.Граматиков се спря и на темата за Брекзит. Според него това е тежък шамар за Европа, но ефектът ще е оздравителен и съюзът ще остане силен. Важното е политиците и гражданите да си извадят поуките, за да направят ЕС още по-добро място за живеене.Мартин Граматиков обяви, че категорично се противопоставя на ограничение на свободата на словото, но смята, че трябва да се създаде ефективен механизъм, при който да се разделят фалшивите новини от истината.„Аз съм против всякакъв вид цензура. Но най-опасно е, когато се смесват нишки на истина с неистини. Технологично има алгоритми за откриване на фалшиви новини, които могат да помогнат значително. От Волт апелираме обществокандидатът на \"Волт\".Мартин Граматиков.Той добави, че \"Волт\", които са номер 6 в интегралната бюлетина, са носители на нов заряд и имат амбиция да променят начина на правене на политика в България и Европа.", "date": "2019.05.14", "title": "Мартин Граматиков от Волт: Гражданите не разбират бюджета на ЕС. Той трябва да е по-прозрачен и ефективен"}
{"url": "https://offnews.bg/obshtestvo/da-pomognem-na-dani-703190.html", "text": "На 15 май (сряда) т.г. от 18.30 часа в аула „Максима“ на Университета за национално и световно стопанство ще започне благотворителен концерт „Помощ за Дани“ в подкрепа на 20-годишния Даниел Маринов, който след злополука чупи седми шиен прешлен и се обездвижва. Това е поредната проява от кампанията „Аз помогнах“ на Студентския съвет при УНСС, чиято цел е да се съберат средства за лечението на Дани. Гост-изпълнител ще бъде Криско, съобщават от университета. В урни, разположени в централното фоайе на университета, могат да се дарят средства или да се закупят билети на стойност 7 лв. и 10 лв.Кампанията „Аз помогнах“ започна през 2008 г., когато цялата академична общност на УНСС застана зад каузата да бъде подпомогнат финансово Домът за деца, лишени от родителски грижи „Даскал Ботю“ в Калофер. С дарените 52 хил. лв. бяха извършени ремонтни и строителни дейности и бяха закупени подаръци за децата.През 2017 г. Студентският съвет се включи в националната инициатива „Един за всички, всички за Криси“ и организира благотворителна вечер в подкрепа на 9-годишния Кристиян Илиев, който страдаше от рядко срещано заболяване. Тогава за по-малко от една седмица бяха събрани 6 239 лв. за неговото лечение. Година по-късно, на благотворителна вечер, организирана от Студентския съвет, бяха събрани 7 305 лв. за лечението на 21-годишния Георги Яков, който при инцидент се обездвижва от гърдите надолу.", "date": "2019.05.14", "title": "Да помогнем на Дани"}
{"url": "https://offnews.bg/obshtestvo/vlastta-dava-1-700-000-lv-na-pediatrichnata-bolnitca-703194.html", "text": "Правителството ще предостави 500 000 лева за апарати за дихателна реанимация, 750 000 лв. за закупуването на кувьози и 1 700 000 лв за педиатричната болница. Утре ще внеса на заседанието на МС проект на постановление за отпускане на средствата, заяви здравният министър Кирил Ананиев след среща при премиера Бойко Борисов. Целта на детското здравеопазване е да се превърне в основен приоритет на това правителство, каза още Ананиев. Апаратурата ще бъде и за държавни, и за общински болници, допълни той. Финансовият ресурс ще отиде и за увеличаване на заплатите на работещите в детската болница, каза още министърът. ", "date": "2019.05.14", "title": "Властта дава 1 700 000 лв. на педиатричната болница"}
{"url": "https://offnews.bg/112/politciata-izdirva-48-godishen-mazh-ot-blagoevgrad-703189.html", "text": "Полицията издирва 48-годишния Петър Иванов Амов от Благоевград.Мъжът е в неизвестност от обяд на 11.05.2019 година.Амов е висок около 186 см. с кафяви очи, къса, прошарена коса и едро телосложение. За последно е видян от роднини в района на ул. Тодор Александров в Благоевград. При ходене ползва бастун.Умоляват се всички, които имат информация за лицето да се обадят на тел. 112 и тел. 073 867 434 или най-близкото РУ на МВР.", "date": "2019.05.14", "title": "Полицията издирва 48-годишен мъж от Благоевград"}
{"url": "https://offnews.bg/bojni/bitkata-mezhdu-kubrat-pulev-i-dzheni-sushi-e-tazi-vecher-703186.html", "text": "Звездата ни в профибокса Кубрат Пулев ще се изправи днес в хотел \"Милейниъм Едишън\" в Лос Анжелис пред Атлетическата комисия на щата Калифорния, която ще решава бъдещето на боксьора.Сградата, която е на почти един век, ще приюти днешното изслушване на българина за \"Целувкагейт\". Кобрата целуна репортерката Джени Суши след победата си над Богдан Дину в Калифорния, което предизвика огромен скандал. Американката се оплака от сексуално насилие, а лицензът на Кубрат беше отнет.На изслушването се очаква да присъства самата Суши. Разискването по скандала с репортерката ще бъде първо в програмата на Атлетическата комисия. Очаква се разпитът на действащите лица да започне в 10:00 часа сутринта местно време, което е 20:00 българско.Веднага след това Пулев ще отговаря на въпроси по втория иск. Той е на Богдан Дину, който има претенции за използване на нечисти удари от Кобрата. Румънският боксьор иска промяна на резултата в мача.Седем са членовете на комисията, които ще разглеждат исковете. Две от тях са жени. Очаква се точно те да пържат на бавен огън българина заради целувката по устните на Джени Суши.След разпита на всички страни и привеждане на доказателства комисията ще се събере на закрито заседание, където ще бъде гласувано евентуално наказание или пълно оправдаване на Пулев.", "date": "2019.05.14", "title": "Битката между Кубрат Пулев и Джени Суши e тази вечер"}
{"url": "https://offnews.bg/politika/madizhstreli-podari-istoriata-na-hipodil-na-chitalishteto-v-biala-slat-703231.html", "text": "Хората искат да говорят за доходи, здравеопазване, образование и инвестициите в региона, в който живеят.На срещата ни с граждани от Ботевград обсъждахме и проблемите с ТЕЛК в България, разказа за OFFNews Венета Маджистрели, водач на листата на Глас народен за евровота. Тя сподели, че в началото на срещата хората са й казвали: Каквото и да ни говорите за ЕС, ние се чувстваме безсилни. След разговора обаче видях в оживление в очите им, хората се интересуват и има как да им се обясни какво може да направи един евродепутат за живота им тук, каза още Маджистрели. Срещата ни с граждани на Бяла Слатина в читалище беше много задушевна, тук е семейството ми, приятели, тук съм завършила гимназия, сподели Маджистрели. Човек може да стигне и до края на света, но домът остава винаги в сърцето му, коментира тя. От името на Глас Народен, Венета Маджистрели дари книги на библиотеката към читалище “Развитие -1892” в града. Сред многото творби бяха и \"Историята на Хиподил\" и \"Наръчник на кандидат президента\", разказа още Венета Маджистрели.  Евроизбори 2019", "date": "2019.05.14", "title": "Мадижстрели подари Историята на Хиподил на читалището в Бяла Слатина (снимки)"}
{"url": "https://offnews.bg/obshtestvo/sv-isidor-zaginal-za-viarata-moshtite-mu-lekuvat-bolni-703124.html", "text": "Християните почитат днес св. мъченик Исидор Хиоски, който живял по времето на император Декий (249–251 г.).Исидор бил взет насила във войската. От малък той бил християнин и прекарвал живота си пост, молитва и добри дела. Когато се узнало, че той е християнин, войводата го съветвал да се отрече от Христа и да принесе жертва на идолите. Исидор отказал.Тогава войводата наредил първо да бият Исидор с волски жили, а след това му отрязали езика. Но и без език Исидор говорел чрез Божия Дух и изповядвал вярата си.Войводата обаче бил постигнат от божие наказание и изведнъж онемял. Със знаци той наредил да отсекат главата на Исидор. Оставили тялото на светия мъченик за храна на кучета и зверове. По-късно той бил погребан от верен християнин, а мощите му - пренесени в църква в Ефес. Щом се прекратило гонението на християните, в чест на свети Исидор била издигната църква, в която болните получавали изцеление от най-различни болести. ", "date": "2019.05.14", "title": "Св. Исидор загинал за вярата, мощите му лекуват болни"}
{"url": "https://offnews.bg/obshtestvo/valezhi-i-dnes-zhalt-kod-za-gramotevichni-buri-703143.html", "text": "Облачно и дъждовно ще е времето и днес. В западната част от страната валежите ще са краткотрайни, но интензивни и с гръмотевици. В 7 области на страната е в сила жълт код за интензивни валежи и гръмотевични бури. Очакват се валежни количества между 25 и 45 литра на квадратен метър за денонощието.Максималните температури ще са между 18 и 23 градуса, по-ниски по Черноморието 15-18 градуса.Край морето вятърът ще е силен, вълните ще са от 2-3 бала. Около 15 градуса ще показват термометрите и на брега, и във водата. В планините над 2000 метра ще вали сняг, ще духа силно, а максималните температури ще са около 4 градуса. Повече слънце ще има утре, но преваляванията продължават, в Западна България с гръмотевици. Температурите ще варират от 17 до 26 градуса в различните региони на страната. ", "date": "2019.05.14", "title": "Валежи и днес, жълт код за гръмотевични бури"}
{"url": "https://offnews.bg/futbol/predstaviat-balakov-kato-natcionalen-selektcioner-dnes-703179.html", "text": "Легендата Красимир Балъков е новият селекционер на националния отбор на България по футбол. Настоящият треньор на Етър се е разбрал за всичко с президента на БФС Борислав Михайлов още вчера в базата в Бояна, информира Спортал.Бившата десетка на \"лъвовете\" ще бъде представен официално днес веднага след Изпълкома, като се очаква това да стане приблизително в 15,30 часа.Той заменя на поста Петър Хубчев, който реши да напусне представителния отбор след равенствата 1:1 с Черна гора и 1:1 с Косово в евроквалификациите. Очаква се Хубчев да поеме официално Левски след края на сезона.Дебютът на Бала ще бъде на 7 юни в Прага срещу Чехия, а три дни по-късно ще води за първи път \"трикольорите\" на стадион \"Васил Левски\" срещу Косово.Треньорската визитка на Красимир Балъков:2003-2005 Щутгарт(помощник)2005 - Плауен (Германия) играещ треньор2006-2007 Грасхопърс 2007-2008 Санкт Гален 2008-2010 Черноморец (Бургас)2011-2012 Хайдук (Сплит)2012 - Кайзерслаутен2014-2015 Литекс2018 - Етър2019 - БЪЛГАРИЯ", "date": "2019.05.14", "title": "Представят Балъков като национален селекционер днес"}
{"url": "https://offnews.bg/obshtestvo/niama-da-ima-voda-na-5-mesta-v-stolitcata-703102.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателен кран на ул. „Божурище“ в жк. „Илинден“ налага спиране на водоподаването от 09:00 до 21:00 часа на ул. „Виктор Павлов“, ул. „Иван Хаджиенев“, ул. „Сава Михайлов“, бул. „Вардар“. Изпълнение на инвестиционен проект за подмяна на уличен водопровод на ул. „Могила“ в с. Лозен налага спиране на водоподаването от 09:00 до 21:00 часа на ул. „Кипарис“ ул. „Суходол“, по ул. „Могила“ между ул. „Обретеница“ и ул. „Георги Бенковски“, ул. „Иван Пешев“ № 7 и № 15, ул. „Рашовец“ № 9. След възстановяване на водоснабдяването е възможно временно повишаване мътността на водата. След реализацията на този инвестиционен проект живеещите в района ще почувстват значително подобреното качество на предоставяните услуги. Във връзка с подмяна на сградно водопроводно отклонение на ул. „Нарцис“ в с. Лозен се налага спиране на водоподаването от 09:30 до 17:30 часа на клиентите на ул. „Хризантема“, по ул. „Нарцис“ от ул. „Съединение“ до ул. „Янко Панайотов“. Заради подмяна и монтаж на спирателни кранове на бул. „Сливница“ в НПЗ „Модерно предградие“ се налага спиране на водоподаването от 09:00 до 19:00 часа на бул. „Сливница“ от ул. „Обелско шосе“ до бул. „Панчо Владигеров“. Изграждане на сградно водопроводно отклонение на ул. „Босилек“ във вилна зона „Симеоново – север“ налага спиране на водоподаването от 09:30 до 20:30 часа от бул. „Симеоновско шосе“ №166 до ул. „Околовръстен път“ и Подстанция „Север – Юг“. ", "date": "2019.05.14", "title": "Няма да има вода на 5 места в столицата"}
{"url": "https://offnews.bg/obshtestvo/mestnite-v-kostenetc-izdirvaniat-za-ubijstvoto-na-zhena-si-stoian-zaj-703181.html", "text": "Продължава акцията по издирването на заподозрения за убийството в Костенец Стоян Зайков.Лошото време няма да спре търсенето на 43-годишния мъж, заподозрян за убийството на жена си – Милена Шишкова, съобщи бТВ. В Костенец подозират, че беглецът Стоян Зайков отдавна е в чужбина.Местните твърдят, че ден преди убийството на Милена Шишкова е изтеглил от банката всичките си пари. Иван Джоров, приятел на Зайков и бивш полицай, смята, че Стоян може да се укрива с месеци. ", "date": "2019.05.14", "title": "Местните в Костенец: Издирваният за убийството на жена си Стоян Зайков е избягал в чужбина"}
{"url": "https://offnews.bg/temida/radev-se-sreshta-s-lozan-panov-za-sledvashtia-glaven-prokuror-703180.html", "text": "Консултациите при президента Румен Радев, свързани с процедурата за избор на следващ главен прокурор, продължават днес със среща с председателя на ВКС Лозан Панов. Радев се срещна със Сотир Цацаров, който е изразил несъгласие с ранния старт на консултациите за следващия на поста му. По време  с президента Румен Радев той е напомнил, че мандатът му изтича на 10 януари и че преди 10 юли е невъзможно да започне процедурата за избор на новия обвинител №1.Освен това той е предупредил и за опасността президентските консултации да бъдат възприети като опит за влияние върху решението на ВСС, което съдебният кадрови орган трябва да вземе независимо. Държавният глава го е уверил категорично, че това са само консултации, а не опит за намеса в работата на независимите съдебни кадровици.С Цацаров президентът е обсъдил и евентуални законодателни промени, свързани с фигурата на главния прокурор и евронаблюдението над съдебна система. По тази тема Лозан Панов и обвинител номер едно са диаметрално различни позиции. Според Панов главният прокурор има свръхправомощия, с които злоупотребява, а мониторингът над България трябва да остане, като последна гаранция за продължаване на реформата в правосъдието, припомня БНР.  Според  Цацаров тези позиции на съдия номер едно са политически мотивирани.", "date": "2019.05.14", "title": "Радев се среща с Лозан Панов за следващия главен прокурор"}
{"url": "https://offnews.bg/tehnologii/masiven-probiv-v-sigurnostta-na-prilozhenieto-whatsapp-703197.html", "text": "Хакери са причинили сериозен пробив в сигурността на приложението за разговори WhatsApp, съобщиха от компанията, която е собственост на \"Фейсбук\". Чрез гласовите съобщения е бил вкаран софтуер за следене в мобилните телефони на потребители. Не се съобщава колко от тях може да са засегнати, а само, че пробивът е бил насочен към \"определен брой\".В петък пропускът в сигурността е бил отстранен. Той е бил засечен по-рано този месец. Според \"Файненшъл таймс\" атаката е разработена от израелската фирма NSO Group. Компанията съветва всички потребители са преинсталират приложението. WhatsApp се ползва от 1,5 милиарда души по света. То се рекламира като сигурен инструмент за комуникация с криптирани съобщения, които не могат да бъдат проследявани. Софтуерът за следене обаче би позволил да се четат съобщения на устройството на потребителя.", "date": "2019.05.14", "title": "Масивен пробив в сигурността на приложението WhatsApp"}
{"url": "https://offnews.bg/kultura/po-chistia-pat-na-sazidanieto-portret-na-hudozhnika-stavri-fotev-703203.html", "text": "В негово присъствие хем се стопляш, хем на душата ти ѝ става леко и комфортно. Пред страничния наблюдател веднага изпъкват високата култура и маниерите му на джентълмен, а неговият интелект не може да се изплъзне от вниманието на нито един събеседник. Обикновено е ведър и дружелюбен, което дори само по себе си го прави ценен познайник.Солиден, но не и отегчително сериозен; здраво тяло с къдрава коса и сияйна, повличаща към разговор усмивка; оставя впечатление за стабилност и за човек, на когото можеш да имаш доверие; дали е така твърд в принципите си? И какво дава сили на хора като него да устоят на лековатите изкушения на съвремието – като повърхностното мислене, апатията или откровената омраза?Това е Ставри Фотев. Роден е през 1974 г. в Пазарджик, но отраства в чудния – в спомените му – град Белово. Малкото градче е разположено в отсечката между София и Пловдив и разполага с впечатляващи природни дадености – това е място, на което се пресичат планините Рила, Родопи и Средна гора и през което текат реките Марица и Яденица… Наоколо се простират градовете Пазарджик, Пловдив и Велинград, и се усеща изобилието от водни ресурси и плодородни почви. Допускам, че именно природното богатство и заобикалящата го красота забъркват у него онази магическа смес, от която години по-късно се ражда художникът Ставри Фотев. Освен това още тогава – в ранното му детство – историята и традициите на Белово захранват нестихващия и днес интерес на мъжа към минало, познание и духовност.А иначе – детство като детство: безгрижието и спокойствието на осемдесетте, свободните игри, приятелите. Пълноценни игри и весели спомени – тогава всичко се случва с лекота като във вълшебство. Немалко месеци момчето прекарва и на морето, понеже баща му е родом от Бургаско.„Рисувам откакто се помня“, споделя той, когато говорим за детството му. Ставри започва пътя си на художник с рисунки на животни и динозаври. В първите класове на училището близки и учители го ангажират с по-сериозни занимания с рисуване и момчето започва да участва в пленери и конкурси. Това са времена на периодични асамблеи и инициативи, в които младите таланти получават възможност за изява. След това, в малко по-горните класове, в часовете по рисуване той се среща с живописта, графиката и иконописта, редом до задължителното рисуване с молив, туш, въглен и креда.Когато завършва осми клас и настава време за кандидатстване в средните училища, Ставри е поставен пред опцията да продължи образованието си в Художествената гимназия в Казанлък, но идеята така и не успява да го омае достатъчно и младежът постъпва в гимназията на Белово. Заниманията с изобразително изкуство продължават под ръководството на художника Крум Бумбаров – учителя по рисуване, към когото Ставри и сега таи признателност.Математиката също се отдава на момчето и той – след като завършва гимназия – кандидатства в Лесотехническия университет, специалност Ландшафтна архитектура. Разминава се със студентската скамейка заради няколко стотни в успеха на изпитите. И влиза в казарма.За което не съжалява – защото там минава през една от важните школи в живота си. Службата в танковата бригада го научава да се грижи за себе си и да се бори за успеха си, а това, както знаем, са безценни качества. След радиотелеграфическата си служба в казанлъшкото казармено поделение, където между другото успява да се яви и на конкурс за проект на военен герб, през 1994 г. се уволнява и успешно записва висше образование в желаната специалност.Кандидат-студентските дни на Ставри не отстъпват на еуфоричното настроение на футболните запалянковци, които тогава следят Световното първенство. А и студентството му не пада по-долу от характерното младежко пребиваване в Студентски град – весели дни, диви купони и безкраен празник. Лишен от болни амбиции – да стане велик художник или знаменит архитект – Ставри Фотев, като един истински уравновесен Телец, се отдава на ландшафтната архитектура – професията, която и днес практикува с жар. Биологията го вълнува от дете, а оттам вероятно произхожда и любовта му към природата изобщо. Освен ботаника и дендрология, цветарство, паркоустройство, дизайн на градската среда, в университета изучава и доста по-сложни технически и строителни дисциплини, което не му създава трудности.Като значими проблеми свързани с този занаят днес Ставри Фотев отбелязва неразумното застрояване и презастрояване като начин за печалба, което „краде“ от съответно необходимите зелени площи, както и пестенето на средства от инвеститорите, когато се стигне до реализиране на одобрените проекти. Той е засадил не едно дърво в живота си, така че на активната му позиция на гражданин, редом до дипломата от ЛТУ, може да се разчита. „Ландшафтният архитект е като художник, който рисува със зеленина - създава жив пейзаж, жива картина, която се развива във времето и пространството“, отбелязва специалистът.И тъй като и в двете области има творчество, а паралелното им практикуване осигурява разнообразие, Ставри живее в баланс. Това, което не му достига, вероятно го води напред с дръзновение. Предпочита да работи с акварел, защото това е много ефирна и лека техника, макар и в същото време да е много прецизна и трудна. „При акварела имаш право много малко да бъркаш поправимо – сбъркаш ли, почваш на чисто. Колкото и да е трудна обаче, тази техника за мен е много чаровна – харесва ми как светлината се разлива. Иконописта се доближава до акварела – може би по това, че образът трябва един вид да прозира; все пак иконата символизира божието присъствие. Трябва да се придаде нематериалност на образа, светлината да струи от него, а това и при иконите, и при акварела се постига внимателно чрез плавни преливания и бликове.“Като художник в биографията му преобладават много съвместни изложби с други автори, но между 16 и 25 май т.г. ще имаме възможността да разгледаме акварели и икони от Ставри Фотев в пространството за култура и изкуство The Art Foundation в София – самостоятелна изложба на родени от пътешествията произведения. Ето какво още казва той за темата на изложбата:Ставри Фотев е автор на кориците на няколко от книгите на Ивайло Гогов. Обича да чете и чете много – от малък досега. Харесва Селин, Маркес, Селинджър, Ремарк и други световни автори. Обича и поезия. С любопитство разгръща и историческите томове, а човек лесно забелязва ерудицията му по отношение на история и география. Сред големите имена на български художници, на които се възхищава, са Константин Щъркелов, Дечко Узунов, Иван Милев, Станислав Доспевски, Владимир Димитров – Майстора, като не пропуска да спомене и факта, че всеки от световните художници, от Ренесанса до модернизма, е оставил по нещо у него.Едно от нещата, които го отличават от масовия човек, от поп културата и от пошлите порядки в обществото, е това, че той не търси скандал и не преследва идеята, че за креативност е необходимо пропадане с алкохол или наркотици, както се случва често с артистите. Ставри е избрал съзиданието като философия и начин на живот. И тъкмо съзиданието му носи чистотата и извисеността, които откриваме при него.Да си пожелаем повече чистота като неговата. И повече смисъл по пътя.", "date": "2019.05.14", "title": "По чистия път на съзиданието – портрет на художника Ставри Фотев"}
{"url": "https://offnews.bg/politika/dogan-kam-dps-prostete-neka-vatreshni-borbi-ne-spirat-mladite-703193.html", "text": "Почетният председател на ДПС Ахмед Доган се обърна към членовете и симпатизантите на партията внавечерието на изборите за Европейски парламент, съобщиха от пресцентъра на партията.В личното си обръщение Доган казва: \"Скъпи съмишленици! Тези евроизбори за Европейски парламент са изключително важни за ДПС, защото трасират пътя за доброто ви представяне на следващите местни и парламентарни избори в България. Политическият код на ДПС се основава на постоянното подмладяване и непрекъснато движение къмпо-добри условия на живот с по-голяма свобода, отговорност и толерантност.От възникването си ДПС винаги е залагало на младостта и бъдещето.Затова се обръщам към разсърдените и разочарованите: ако има допуснати грешки в близкотоминало – Простете!Каузата на ДПС е твърде голяма, за да си позволим лукса да се борим помежду си и да спъвамеразвитието на младите хора да живеят по-свободни в един по-добър свят, който те имат куража даизградят за себе си. Този избор на визия за развитие е техен. И ако искаме да имаме европейскипът на развитие, ние трябва да ги подкрепим и насърчим!Пожелавам ви да постигнете пълна мобилизация и успехи, които да ви удовлетворят!Бъдете благословени! Винаги ваш: Ахмед Доган", "date": "2019.05.14", "title": "Доган към ДПС: Простете, нека вътрешни борби не спират младите"}
{"url": "https://offnews.bg/politika/maria-gabriel-sreshtu-elena-joncheva-v-direkten-tv-sblasak-703136.html", "text": "Водачите на листите за евроизборите на ГЕРБ и „БСП за България” – Мария Габриел и Елена Йончева, влизат в предизборен сблъсък тази сутрин по Нова тв. Двете дами ще имат право да си задават въпроси една на друга, съобщиха регламента от телевизията. Кандидатките за ЕП ще отговорят на въпроси, свързани със създаването на европейски политики, след новините в 8 часа. Мария Габриел и Елена Йончева те ще дискутират теми като еврофондовете, мигрантската криза, граничния контрол и др.  ", "date": "2019.05.14", "title": "Мария Габриел срещу Елена Йончева в директен тв сблъсък"}
{"url": "https://offnews.bg/obshtestvo/tcigarite-poskapvat-s-20-stotinki-na-kutia-703178.html", "text": "Част от цигарите в България са с по-високи цени. Справка в публичния регистър на цените на тютюневите изделия сочи че доста от марките са поскъпнали с 20 и повече стотинки за кутия. Поскъпването е свързано с ценовата политика на фирмите, а не с промени при акциза, обясняват от бранша пред бТВ. Така месечните разходи на пушачите се увеличават с около десетина лева. От Института за пазарна икономика отчитат, че и без поскъпването, цигарите у нас са по-недостъпни, отколкото в останалата част от ЕС. С разполагаемия дневен доход на човек от населението, в България може да бъдат купени 5,8 кутии, докато в други държави от Евросъюза количеството е значително по-голямо. Поскъпването на цигарите може да промени нагласите на така наречената рискова група пушачи. Това са около 250 000 души, които при скок в цените и при наличност, биха си купили незаконни цигари. Според последните анализи на пазара делът на нелегалните цигари е около 4,4 на сто. ", "date": "2019.05.14", "title": "Цигарите поскъпват с 20 стотинки на кутия"}
{"url": "https://offnews.bg/ikonomika/dojche-vele-vatreshni-iztochnitci-tvardiat-che-folksvagen-izbira-mez-703204.html", "text": "Управителният съвет и Бордът на Фолксваген взеха важни, основополагащи решения за бъдещето на концерна, четем днес в съобщение на автомобилния гигант. То беше публикувано след заседание, на което бе взето и решението да се започнат конкретни преговори за планирания в Европа нов завод на Фолксваген. Преговорите ще се водят с онези потенциални дестинации, които са останали в селекцията, съобщават от концерна, а агенция Ройтерс цитира вътрешни източници, според които тези дестинации са България и Турция.България има (поне) едно ключово предимствоОще преди месец агенция ДПА съобщи, че в надпреварата за огромната инвестиция на Фолксваген явно са останали само две страни - България и Турция. Засега няма ясен фаворит, знае се само, че става дума за инвестиция в размер на над 1 милиард евро, написа тогава ДПА и припомни, че плановете на Фолксваген за изграждане на нова фабрика в чужбина вече предизвикаха смут в Съвета на работниците и служителите на концерна. Синдикалистите смятат, че вместо да се строи нов завод, трябва просто да се преоборудват вече налични мощности.И докато България и Турция все още могат да таят надежди, Сърбия явно ще трябва да се примири с мисълта, че е отпаднала от надпреварата. Само преди две седмици германският ФАЦ цитира сръбския президент Вучич със следните думи: \"Нашата оферта е по-добра от тази на България. (...) Готови сме да предложим двойно по-високи субсидии и облекчения в сравнение с България. Имаме добре квалифицирани кадри, директно на границата с ЕС. А преди три години въведохме и дуалната образователна система по германски образец\". Вучич обаче признава, че България има едно ключово предимство: членството в ЕС.Плюсовете на ТурцияТурция също смята, че има добри шансове да привлече инвестицията. Според хамбургския социолог Ясар Айдън, цитиран от „Аугсбургер Алгемайне\", турският вътрешен пазар е голям, производствените разходи - ниски, а кадрите - добре квалифицирани. Освен това поради ръста на безработицата в Турция на тамошния трудов пазар могат да се намерят достатъчно добре обучени хора.Но предимствата на Турция не се изчерпват само с това, казва Айдън и изброява: Турция има свободен достъп до вътрешния пазар на ЕС, предимство е и близостта с Азия, с Близкия Изток и със сферата на руско влияние. А освен това турската държава насърчава с много пари изследователската и развойната дейност в автомобилостроенето.Планът на ФолксвагенОще в средата на ноември Фолксваген обяви, че през следващите пет години ще увеличи инвестициите си в електромобилност, автономно шофиране и дигитализиране до почти 44 милиарда евро, като 30 милиарда ще бъдат вложени само в електромобилност. Обявено бе също така, че производството на Skoda Karoq и Seat Ateca ще бъде преместено в нова производствена мощност, за която се търси място в Източна Европа. Замислено е новият завод да облекчи производството на Skoda. Още миналата година директорът на дъщерната фирма Бернард Майер заяви, че капацитетите на заводите на Skoda в Европа са изцяло запълнени.", "date": "2019.05.14", "title": "Дойче веле: Вътрешни източници твърдят, че Фолксваген избира между България и Турция"}
{"url": "https://offnews.bg/politika/pargov-ek-e-spriala-parite-za-stroezha-na-zavod-za-izgariane-na-rdf-v-703202.html", "text": "Европейската комисия е спряла проекта на Столична община за финансиране на строежа на завод за изгаряне на RDF. Това съобщи лидерът на БСП - София и председател на групата на социалистите в СОС Калоян Паргов. Този завод щеше, уж, да е поредната брошка на ревера на управляващите в София, а се случи точно обратното - Европейската комисия им удари звучен шамар, заяви той. Проектът, с който кандидатстваха за финансиране за изграждането на този завод, планиран от тях да бъде вдигнат на територията на ТЕЦ \"София\", е спрян. Причината е объркана пътека, по която са кандидатствали за финансирането. А това показва крайна некомпетентност от страна на администрацията в Столична община и абсолютно неумение да бъде свършена работата така, че да бъде осигурено финансиране, обясни лидерът на БСП-София по БСТВ.Калоян Паргов смята, че почти сигурно възможността за осигуряване на финансиране за изграждане на завода за изгаряне на RDF е изгубена. Спирането на проекта означава, че цялата процедура трябва да започне съвсем от начало. Проблемът е, че през следващата година приключва настоящият програмен период, в който е налична въпросната Оперативна програма околна среда (ОПОС) и по която България може да кандидатства за финансиране на подобен проект. Тоест, дори и да бъде започнато от начало кандидатстването за финансиране, то едва ли ще бъде завършено, защото няма достатъчно време за това.\"Започне ли новият програмен период, проектът по програма от стария ще увисне и средства за изграждане на завода няма да бъдат осигурени, коментира Калоян Паргов. И тук идва ред на един напълно логичен въпрос - кой носи отговорност за този провал? На първо място, разбира се, е кметът Йорданка Фандъкова и подопечната й администрация, начело със заместника й Йоана Христова. Никой няма право да си играе с парите и с тревогите на софиянци! Въпросът за изграждането на този завод на територията на ТЕЦ \"София\" предизвика бурни реакции, както в пленарна зала на СОС, така и в града със серия протести. Управляващите тогава смело обещахава, че София щяла да заприлича на Виена, защото и в австрийската столица заводът за изгаряне на отпадъци бил изграден в центъра. Обаче ние искаме да приличаме на Виена по стандарта и качеството на живот на гражданите, а не по мястото на завода за изгаряне на боклука\".Както е известно, изграждането на завода за изгаряне на остатъчния отпадък, преработен в RDF гориво, е третият, завършващ етап от интегрирания проект за завода за боклук, който се намира край село Яна. Инсталацията щеше да струва на София 157 милиона евро. От тях 67 милиона трябваше да бъдат осигурени от Столична община. Тя планираше да изтегли заем, който да бъде изплащан от изправеното пред фалит общинското дружество \"Топлофикация - София\". Това решение предизвика бурни реакции от различни страни. Общинските съветници от БСП, заедно с колегите си от \"Група 5\", част от Реформаторски блок в лицето на Марта Георгиева от ДСБ и Иво Божков от Демократична България и Воислав Тодоров от Нормална държава поискаха да бъде проведен местен референдум с три въпроса, свързани с изграждането на инсталация за горене на RDF-отпадъци на територията на ТЕЦ \"София\". Първият от тях беше - Съгласни ли сте Столична община да изразходва 157 милиона евро, от които 67 милиона евро заем за изграждане на инсталация за изгаряне на RDF/изгаряне на отпадъци? Вторият - Съгласни ли сте инсталацията за изгаряне на RDF/изгаряне на отпадъци да се построи в центъра на София, район Сердика, бул. “История Славянобългарска”, на територията на ТЕЦ \"София\"? И третият - Съгласни ли сте инсталацията за изгаряне на RDF/изгаряне на отпадъци да се построи до Завода за механично и биолгично третиране на отпадъци, в местността \"Садината\" до село Яна.Искането на 15-те общински съветници за провеждане на местен референдум не беше допуснато от управляващите в Столична община с аргументите, че въпросите са незаконосъобразни и нецелесъобразни. В резултат на този отказ, съветниците подадоха жалба до Административния съд. А на първото заседание, на което беше даден ход на делото, стана ясно, че докладите на датския консултант \"Рамбол\", въз основа на които е избрана технологията \"скарно изгаряне на RDF\", са засекретени от общинската администрация. Заместник-председателят на СОС от БСП Милка Христова, която е адвокат, поиска разсекретяването им, тъй като се решава въпрос, който е на стойност над 157 млн. евро и има пряко значение за качеството на живота на софиянци за десетки години напред. Делото беше отложено за 7-и юни 2019 г.", "date": "2019.05.14", "title": "Паргов: ЕК е спряла парите за строежа на завод за изгаряне на RDF в София"}
{"url": "https://offnews.bg/tenis/nadal-vinagi-priemam-pobedite-i-zagubite-po-normalen-nachin-703200.html", "text": "Бившият световен номер 1 в мъжкия тенис Рафаел Надал смята, че е поставил прекалено високи стандарти и очкавания през годините. Матадора вярва, че липсата на титли през тази година и няколкото загубени финала в последните няколко месеца, са по-скоро нормални неща в този спорт.\"Тенисът е игра на победи и загуби. Спечелих много мачове през годините на тази настилка. Сега това не е така. Много съм близо, но така и не успявам.Просто трябва да приемеш случващото се и да отчетеш, че това е нещо нормално. Но, приемайки случилото се, не значи че няма да се постарая да го променя. През целия си живот съм гледал на победите по нормален начин и третирам загубите по същия.Това, което виждаме в момента, е по-скоро естествено, отколкото това, което се случваше в последните 14 години. Мисля, че пред мен има още време в тениса. Ще мога да спечеля тези турнири и за в бъдеще, ако не успея тази година.Важно е да бъда здрав, за да се изявявам на високо ниво. Иска ми се да приема загубата по естествен начин и ще видим какво ще се случи. Няма да правя драми и да премислям твърде много нещата\", каза Надал.", "date": "2019.05.14", "title": "Надал: Винаги приемам победите и загубите по нормален начин"}
