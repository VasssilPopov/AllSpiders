{"url": "https://offnews.bg/zdrave/oshte-edna-organizatcia-se-razgranichi-ot-natcionalnia-protest-na-medi-712508.html", "text": "От Сдружението на общинските болници обявиха днес, че няма да подкрепят Националния протест на медицинските специалисти на 7 октомври. Вчера това направи Българският лекарски съюз. Организатори са КНСБ и Българската асоциация на професионалистите по здравни грижи (БАПЗГ). Основното искане е за увеличаване на заплатите в здравния сектор.В своя декларация от Българската асоциация на студентите - лекарски асистенти заявиха, че се разграничават, защото според тях БАПЗГ е казионна организация, а синдикатите обслужват статуквото.На 7 октомври, Световния ден за достоен труд, протестиращите ще настояват за минимална заплата от 900 лева за професионалистите по здравни грижи в общинските болници; 950 лева за колегите им в университетските болници и съответно 1100 лева и 1200 лева начална стартова заплата за лекарите.Протестната акция има за цел да предложи на законодателната, изпълнителната и местна власт да бъде изпълнено заплащането, което е договорено в Колективния трудов договор 2018 за сектор \"Здравеопазване\". Декларация с исканията на протестиращите ще бъде внесена в Народното събрание, Министерския съвет, Министерството на здравеопазването и Министерството на финансите.", "date": "2019.10.04", "title": "Още една организация се разграничи от Националния протест на медицинските специалисти"}
{"url": "https://offnews.bg/politika/ninova-tcial-den-tarsim-obeshtanite-ot-gerb-50-miliona-leva-za-meditc-712512.html", "text": "\"Общинските и държавни болници са гръбнакът на системата, а са оставени на произвола на съдбата. Днес цял ден търсим обещаните от ГЕРБ 50 милиона лева за медицински сестри, които изведнъж се оказаха само 6 милиона. Обещаха ги през май, когато назряваха протести и идваха европейски избори. Днес ситуацията е същата - отново избори и отново празни обещания. Парите ги няма - нито в болницата в Разград, нито в болниците от областта.\"Това заяви председателят на БСП Корнелия Нинова на среща със симпатизанти в Разград. Тя настоява държавата да поеме дълговете на общинските болници и да осигури нормално заплащане на медицинските работници.Нинова подкрепи кандидата за кмет на левицата Денчо Бояджиев и листата за общински съветници:\"Тук ми е лесно, защото Денчо вече е бил кмет и всички го познавате - кадърен, професионалист и отдаден на жителите на Разград\", заяви тя.По думите й листата за общински съветници е уникално съчетание на опитни и млади хора, всички от които със сериозни професии, реализирали се.\"Радвам се, че тук имаме толкова много инженери, лекари, учители, икономисти - всичко, от което се нуждае Разград, за да просперира”, каза още лидерът на БСП.Тя представи основните социални политики, на които залага левицата в платформата си за местни избори - безплатни детски градини, общински жилища за млади семейства, социални услуги за възрастните хора, подпомагане на семейства с репродуктивни проблеми, достъпно и адекватно здравеопазване по места.", "date": "2019.10.04", "title": "Нинова: Цял ден търсим обещаните от ГЕРБ 50 милиона лева за медицински сестри. Няма ги!"}
{"url": "https://offnews.bg/politika/kaloian-pargov-kam-taksimetrovite-shofiori-ne-se-plashete-promianata-712513.html", "text": "Благодаря на всички таксиметрови шофьори, които се отзоваха на поканата. Трябваше да дойдат много повече, но разбрахме, че опонентът ни от ГЕРБ е отправил преки заплахи към тези, които ще дойдат от различните компании да присъстват.  Да им кажа: Не се плашете, промяната идва! С тези думи лидерът на БСП - София и водач на листата на социалистите за общински съветници Калоян Паргов се обърна към таксиметровите шофьори. Днес той, заедно с кандидата за общински съветник от листата на социалистите Ивайло Павлов, с кандидата на БСП за кмет на район \"Подуяне\" Веселин Жечев и с народния представител Димитър Данчев се срещнаха и разговаряха с представители на таксиметровия бранш в София.Темите, които те обсъдиха, бяха свързани с обновяването на тарифите всяка година, с обособяването на стоянки, с липсата на химически тоалетни за нуждите на таксиметровите шофьори, използването на буслентите, както и големината на данъка. Калоян Паргов беше категоричен, че цените трябва всяка година да бъдат преразглеждани и коментирани. \"Нека Столичният общински съвет да започне да спазва закона и веднъж годишно да преразглежда минималните и максималните тарифни цени на таксиметровите превози в София, в диалог с Вас и гражданите, заяви той. Проблемите в този бранш са много. А липсва диалог от страна на Столична община с шофьорите. Поставянето на стоянки на места, които са удобни само и единствено на Столична община, също е проблем. Решаването зависи от волята и организацията на Столична община, която трябва да направи нещо, крайно време е. Досега в СОС липсваше воля да бъдат решени тези проблеми, но ситуацията ще се промени скоро, каза още Паргов.Народният представител Димитър Данчев пое ангажимент да внесе за разглеждане проблемите на тактиметровите шофьори в парламента.", "date": "2019.10.04", "title": "Калоян Паргов към таксиметровите шофьори: Не се плашете, промяната идва"}
{"url": "https://offnews.bg/politika/siderov-i-negovite-aktivisti-se-opitvat-da-vliazat-v-bnt-712511.html", "text": "Актвисти на \"Атака\" и служители на \"Алфа ТВ\", партийната медия на \"Атака\", се опитват да влязат в БНТ.Те настояват Волен Сидеров да участва в \"Панорама\" тази вечер и за оставката на генералния директор на БНТ Емил Кошлуков.От \"Панорама\" са информирали \"Атака\" за решението на Управителния съвет на БНТ Сидеров да не бъде допускан до участие в предавания на държавната телевизия и са им дали право да изпратят друг свой представител.Скандиранията на активистите на \"Атака\" пред входа на БНТ продължиха близо пет часа. Пред камерата на партийната си телевизия Сидеров тази вечер обяви, че Кошлуков нямаше да стане генерален директор на БНТ, ако не беше работил и в \"Алфа\" (в документите, с които кандидатства за генерален директор на БНТ, Кошлуков беше записал, че е бил и програмен директор на \"Алфа\" - б.р.)По-рано днес ЦИК обяви, че глобява Сидеров за нарушение на условията и реда за провеждане на предизборната кампания - заради скандалното му поведение в предаването \"Референдум\".Междувременно лидерът на \"Атака\" се оплака до ЦИК за това, че не го допускат да участва в предаването \"Панорама\". Той настоява комисията да задължи БНТ да го допусне до участие.От ЦИК обаче отговориха, че нямат отношение по прекратяване на споразумението между БНТ и \"Атака\" за местния вот, защото не са страна по договора и медията сама трябва да уреди отношенията си с партията.", "date": "2019.10.04", "title": "Сидеров и неговите активисти се опитват да влязат в БНТ"}
{"url": "https://offnews.bg/politika/borislav-ignatov-bezsporniat-problem-na-sofia-e-koruptciata-712516.html", "text": "Безспорният проблем, който води до всички физически неуредици в София - мръсен въздух, трафик и т.н., е корупцията. Ние искаме да пресечем корупцията. Това ще стане чрез дигитализация, ние имаме екипа - сред нашите общински съветници има топ IT специалисти, които ще могат да контролират този процес, той да се случи в рамките на една година. И да променим коренно начина на работа на общината и връзката й с гражданите.Това заяви в студиото на \"Панорaма\" на БНТ кандидатът на \"Демократична България\" за кмет на София арх. Борислав Игнатов.Той акцентира, че 2 милиарда са изхарчени в България за електронно правителство, но и до днес в София няма електронно управление.При едно добро управление политиката и експертността вървят ръка за ръка. Това, че в момента няма тротоари в кварталите в София, всъщност е израз на причината - лошо управление и политика, коментира още Игнатов.Залогът е много голям - дали ще има качествена промяна в управлението на общините или статуквото ще успее да удържи това положение на дългогодишен застой. \"Демократична България\" е истинската опозиция в момента в България. Ние се борим за промяна. Не може да има застой в София, както през тези 10 години. Не може цял живот да се чака за елементарни неща като тротоар, детска ясла, градски транспорт, каза кандидатът на \"Демократична България\" за кмет на София.Той коментира и, като отбеляза, че \"такъв натиск върху обществена медия и такъв начин на държане са неприемливи и невъзпитани. Не бива да толерираме хора, които се смятат за недосегаеми.\"Натискът върху обществените медии, свалянето от ефир на журналист в БНР, който има собствено мнение, продължаващите протести срещу избора на главен прокурор - всеки кандидат за кмет трябва да заяви ясна позиция по тези теми, категоричен е арх. Борислав Игнатов.", "date": "2019.10.04", "title": "Борислав Игнатов: Безспорният проблем на София е корупцията"}
{"url": "https://offnews.bg/zdrave/uvelichavane-na-klinichnite-pateki-za-rak-na-gardata-iskat-spetcialist-712496.html", "text": "Хирурзите–мамолози настояват да бъдат променени цените на клиничните пътеки за лечение на рака на гърдата. Според тях новите тенденции в лечението на заболяването изискват актуализиране на пътеките. Исканията им ще бъдат представени на пресконференция на фондация \"Експерти срещу рака\". Специалистите са изготвили становище с конкретни предложения, с което ще бъдат запознати НЗОК и Българският лекарски съюз.По данни на Световната здравна организация всяка година в света се диагностицират около 1.38 млн. нови случая на рак на гърдата, а 458 000 умират от болестта. В България всяка година диагнозата се поставя на около 4000 жени, а около 1200 губят живота си. По данни на НЗОК за 2018 г. 4500 пациенти са новодиагностицирани и оперирани с рак на гърдата.", "date": "2019.10.04", "title": "Увеличаване на клиничните пътеки за рак на гърдата искат специалисти"}
{"url": "https://offnews.bg/obshtestvo/tri-dni-ostavat-do-naj-goliamoto-blagotvoritelno-sabitie-na-fondatcia-712503.html", "text": "Само три дни ни делят от най-голямото благотворително събитие на фондация „За нашите деца“ – Вечерта на добродетелите! Тази година то ще се състои на 7 октомври, в Sofia Event Center, Paradise Center, а началният час е 19.30. Каузата на събитието  е шанс за пълноценно развитие и щастливо детство за деца от 0 до 7 години.  Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.   Патрон на юбилейното десето издание на Вечерта на добродетелите е вицепрезидентът на Република България г-жа Илияна Йотова. Вече 10 години Вечер на добродетелите събира над 400 социално отговорни лидери от различни сфери на нашето общество. Те ще могат да се насладят на една много разнообразна и емоционална програма, която ще разкаже три истински истории с щастлив край на деца и техните семейства, подкрепени от фондацията. Сред участниците са Мариана Попова, балет Арабеск и детският хор на БНР. Водещи пък ще са прекрасната Йоана Буковска, младите актьори Дария Симеонова и Бойко Кръстанов, изключителният Стоян Алексиев, както и звездната двойка Дони и Нети.По традиция, част от Вечерта на добродетелите ще е и благотворително наддаване с водещ Игор Марковски. В него са включени ценни и атрактивни предмети и преживявания с висока емоционална стойност.Фондация “За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може  да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства. Повече за Вечерта на добродетелите може да научите ето . Очакваме Ви!", "date": "2019.10.04", "title": "Три дни остават до най-голямото благотворително събитие на фондация 'За Нашите Деца' – Вечер на добродетелите"}
{"url": "https://offnews.bg/politika/radev-tvardi-che-sigurnostta-v-evropa-ne-mozhe-da-bade-postignata-bez-712515.html", "text": "Сътрудничеството в сферата на сигурността, охраната на външните европейски граници, борбата с нелегалния трафик и миграцията бяха сред акцентите на срещата на президентите на Австрия и на България Александър Ван дер Белен и Румен Радев.Българският държавен глава е на официално посещение в Австрия по покана на Александър Ван дер Белен.В отговор на въпрос на съвместната пресконференция дали ЕС следва да работи за отпадането на икономическите санкции, наложени на Руската федерация, президентът Радев посочи, че темата не е била обсъждана по време на срещата.Радев акцентира, че ЕС има ясна позиция по въпроса и предпоставка за такава стъпка е пълното изпълнение на Минските споразумения:\"Този въпрос трябва да бъде разглеждан и през призмата на стратегията на ЕС за водеща роля на световната сцена, а това означава стабилна архитектура на сигурност в Европа, която не може да бъде постигната без диалог с Русия. Европа изгражда и силна икономика, която предполага използването на всички ресурси и интензивна работа със своите съседи в икономически план\", каза българският президент.Александър Ван дер Белен потвърди от своя страна подкрепата на Австрия за присъединяването на България към Шенгенското пространство и към Организацията за икономическо сътрудничество и развитие.Отбелязано беше и че България е изпълнила още през 2011 г. всички технически критерии за членство в Шенген, съобщават от пресцентъра на българския президент.", "date": "2019.10.04", "title": "Радев твърди, че сигурността в Европа не може да бъде постигната без диалог с Русия"}
{"url": "https://offnews.bg/obshtestvo/balgarska-federatcia-po-joga-organizira-vtori-mezhdunaroden-kongres-712505.html", "text": "Българската федерация по йога към Министерство на младежта и спорта организира втори йога конгрес с международно участие. Целта е да покаже значението на йога за съвременното общество, както и да даде форум за нов принос към науката йога и нейните взаимоотношения с другите дисциплини, особено в светлината на последните научни открития.Конгресът ще се проведе на 19-ти и 20-ти октомври, 2019 г. в хотел Метрополитен, София. Надсловът е „Йога в съвременния свят“.На конгреса ще изнесат доклади български и чуждестранни лектори с международен авторитет. Всички посетители ще могат да се насладят на богата програма, включваща световно признати учени и практици в областта на йога от България и чужбина. Тематиката е изключително актуална, очертавайки насоките на развитие на йога в съвременния свят и включва сериозни теоретични, практически и терапевтични изследвания.Посетителите на Конгреса могат да заплатят за цялото събитие или за определени дни или лекции. Регистрацията за целия период дава достъп до конгресната част и всички практическите занимания.Повече подробности и пълната програма на конгреса можете да откриете на: .", "date": "2019.10.04", "title": "Българска федерация по йога организира втори международен конгрес"}
{"url": "https://offnews.bg/kultura/skandinavskata-metal-banda-omnium-gatherum-na-7-oktomvri-v-sofia-vide-712499.html", "text": "Първият хедлайнерски концерт на Omnium Gatherum у нас ще се състои този понеделник, 7 октомври от 19:00 часа в столичния клуб Mixtape 5. Предстои много силна и разнообразна метъл вечер, удоволствие за любителите на мелодичния и техничен скандинавски метъл замесен в дет, пауър, блек, фолк и дуум стиловете.Програмата за вечерта ще е следната:19:00 - Врати19:30 – Heidra20:20 – Hamferð21:30 – OMNIUM GATHERUMОт BGTSC декларират желанието за провеждане на събитието в приятна и безопасна за здравето среда. Концертът ще се проведе при познатите на феновете условия за комфорт и сигурност.Опасни предмети и неакредитирани лица с непрофесионална техника, пушене(във всичките му форми), антисоциално поведение, животни и малолетни без придружител няма да бъдат допускани в клуба.Не пропускайте една от най-силните скандинавски вечери!Билетите ще са вече в продажба онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colours, магазини На Тъмно, дюкян Меломан, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината.*Клубът не работи с резервации**Политика за достъп на непълнолетни:  ***Гардероб - пътване за употреба:  Организаторите препоръчват навременното закупуване на билети и спазването на реда в клуба! Събитието е 18+", "date": "2019.10.04", "title": "Скандинавската метъл банда Omnium Gatherum на 7 октомври в София (видео)"}
{"url": "https://offnews.bg/ikonomika/ochakvaniata-na-mladite-za-razmera-na-dohodite-se-razminavat-s-dejstvi-712501.html", "text": "Липсата на желание на младите хора да работят е резултат на драстичното разминаване между представата им за доходи и реалността, сочи последното проучване на Института за пазарна икономика (ИПИ) за причините неактивността на младите (NEETs). Изследването за първи път разглежда данни за NEETs по етнос, здравен статус и по доходи. \"Тъй като младите нямат опит на пазара на труда, те имат нереалистични очаквания за заплатите. Превъзмогването на този проблем е трудна задача. По-сериозното развитие на услуги за кариерно ориентиране и осъществяването на достатъчен брой успешно развили се индивидуални случаи би могло да спомогне и младежките. Роля в процеса имат и ромските медиатори в усилията им по активация\", се казва в текста.Анализът показва, че в Южния централен регион на България има най-високо ниво на NEETs – 31.8%. Отглеждането на деца е ключово разграничение между мъжете и жените, спадащи към NEETs, независимо от броя на членовете от семейството. Наблюдават се доста повече неактивни жени с деца в домакинството, което подсказва, че политиките, целящи да се свиват дела на NEETs, трябва да включват и подкрепа на младите майки. Докато малко повече от един на десет етнически българи спада към групата на неактивните младежи, това важи за близо един от трима етнически турци и двама от трима роми. Това има голямо значение за политиките, тъй като показва, че докато образователната система и трудовият пазар съумяват до голяма степен да интегрират българския етнос, независимо от образователното ниво, пола или региона, те се провалят по отношение на етническите малцинства;Данните показват, че лошото здравословно състояние и инвалидността също сериозно намалява възможността за активно участие на пазара на труда или в образование. Причина за това може да се търси в ефектите, които неравенството във възможностите (например, по отношение на достъпна среда) би могло да има върху социалноикономическото състояние на младите хора, се казва в анализа.ИПИ организира шест фокусни групи в трите региона с най-голяма концентрация на NEETs. Във всеки от тези региони са проведени срещи с местни представители на бюрата по труда, социалните услуги, образователните институции, общинските администрации, НПО, индустриални асоциации, както и младежки и ромски медиатори. Изследването сочи, че най-често срещаната причина за младежката неактивност са нереалистични очаквания за доходите, следвана от разчитането на доходите на членове на домакинството (особено на работещите в чужбина).Липсата на работни места се разглежда като фактор с по-сериозен ефект върху младите в Северозападна БългарияНе е налице единна система, която да следи за реализацията на младежите, което възпрепятства ефективното дефиниране и провеждане на политики. Въпреки това политиките по активиране на младежи успешно идентифицират групите с най-значителни проблеми – ромите и младежите с основно и по-ниско образование, но засега усилията за включването им на пазара на труда са с умерен успех.Рекордно високите нива на заетост и рекордно ниската безработица, комбинирани с активните политики, целящи идентифицирането и активирането на младите, допринасят за подобряване на положението на младежите на пазара на труда, но може да се направи повече за устойчивото им включване, пише още в анализа на ИПИ.Въпреки че по-големите усилия за активизиране в последните години дават позитивен резултат и на национално, и на местно ниво, работата на отговорните институции би могла да бъде по-ефективна, ако някои регионални особености се вземат под внимание. В повечето региони в страната политиките по активиране на ромите постигат добри резултати, което показва, че трябва да се преодолее липсата на ромски медиатори в областните центрове с голяма концентрация на ромско население;В някои части на страната ежедневната трудова миграция е възпрепятствана от липсата на достатъчно организиран транспорт.Подобряването на координацията между младежките медиатори и бюрата по труда е важна стъпка в посока подобряване ефективността на усилията по активация. Липсата на обратна връзка, която младежките медиатори получават във връзка с резултатите от регистрационните процеси, е част от по-широк проблем – липсата на инструменти за проследяване на реализацията на трудовия пазар на участниците в най-различни схеми за заетост и образование.", "date": "2019.10.04", "title": "Очакванията на младите за размера на доходите се разминават с действителността"}
{"url": "https://offnews.bg/psihologia/za-emotcionalnite-manipulatori-v-liubovta-712504.html", "text": "Произходът на думата \"манипулация\" е от латински език и означава правя (творя) нещо с ръцете си. Днес емоционалните манипулатори \" творят \" своите интереси във психиката ни.Манипулацията е въздействие зад кулисите на психиката ни. Тя е натискане на нашите емоционални копчета с цел изгода.Емоционалната манипулация и връзките ни - понякога, когато самите ние влезем във филма на любовта, е толкова трудно да видим кога и как сме манипулирани от партньорите си.За да видим филма, ни трябва дистанция от екрана. Удобно място. Поглед отвъд.И все пак, има някои белези, по които можем да идентифицираме, че става въпрос за манипулация в любовта.Емоционалните манипулатори обикновено познават добре нашите \"емоционални копчета\" и умело ги натискат, за да постигнат своите цели.Всеки от нас има болезнени точки.Всеки от нас има красиви мечти.Умелите манипулатори обикновено натискат копчетата и на двете. Двойно въздействие.Как точно работят с нашите болезнени копчета?Когато обичаме - няма по голям страх от това, че можем да бъдем зарязани.Емоционалните манипулатори използват страховете ни - бъдете изключително будни към следните фрази:Ако не направиш това - това е краят...Ако не се съобразиш сега с мен, няма да се виждаме повече.Ако излезеш сега - това е краят...Ако не направиш това, което искам, това е краят...Не вярвайте на краищата от еднократни действия.Ако някой е готов да Ви изостави защото искате да излезете с приятели или да следвате своя мечта това не е Вашият човек.Определено.Другото силно копче са мечтите ни. Със сигурност ни е познато - един ден искам семейство, един ден искам деца, един ден искам къща.Но този ден не идва и не идва. Но ние чакаме, защото обетованата земя за него е красива и толкова желана от нас. А времето минава и нищо не се случва.Емоционалните манипулатори обичат мъглата на времето - \"някога там\", в едно неопределено бъдеще , ще се случи всичко.Далеч съм от мисълта, че във връзките си трябва бързо да взимаме сериозни избори за животите си, но когато са минали година, две е важно и нормално връзката ни да има перспектива за развитие в обозримо бъдеще.Опитайте се да приземите този един ден , за който често слушате във времето ( кога ще е този един ден).Бъдете будни към мъглата на времето. Мъглата се разсейва от яснотата.Друго копче, което натискат емоционалните манипулатори е \" копчето на вината\" - Ако направиш това ще ме нараниш, ако направиш това, ще ме сринеш емоционално.Вината от това, че нашите действия нараняват партньорите ни е основен коз за манипулация.Но можем ли да бъдем виновни от това, че имаме свои собствени нужди - да излезем с приятели, да започнем точно тази работа, да правиш наши неща, свои психологически потребности.Много е важно да бъдем будни, когато партньорите ни вменяват постоянно вина за действията и не - действията\" ни.Любовта не е обсебване, не е двадесет и четири часа с някой, не е затвор.Имаме право на нашето време. На нашите приятели. На нашите занимания. На нашите нужди.Често емоционалните манипулатори се опитват да ни изолират от нашата среда, вменявайки ни.чувство за вина - аз съм толкова самотен, без теб се чувствам никой, не излизай, защото ще се срина, направи това за мен, за да не съм толкова нещастен. Емоционалните манипулатори обожават играта на \"жертва\".Във здравословните отношения ние няма нужда да късаме със средата си. В тях разширяваме контактите си. И имаме своето време. И имаме право да задоволяваме своите нужди.Друго копче, което емоционалните манипулатори натискат, е страхът. Най-страшното и ужасно копче - ако направиш това, ще видиш какво ще ти се случи. Понякога даже се описват отмъщенията. Драматичните последствия от изборите ни.Това категорично не е любов. Това е психологически тормоз. Това е емоционално изнасилване. Това е изнудване.Любовта е растеж. Тя е взаимно цъфтене. Тя не е страх от тежки наказания заради изборите, които правим. Страх от смазване и унищожение.Друго копче, което емоционалните манипулатори натискат е копчето на \"спешните решения\".Когато от нас се изисква да вземем изключително бързи решения във връзките, често става въпрос за скрито въздействие - сега е последният ти шанс, ако сега не решиш, няма да има друг шанс.В здравите връзки няма единични шансове.Няма една единствена врата през която, ако не влезем сега, няма да можем да минем никога.Има много врати. Всеки ден се отварят.Пазете се от капана на бързото време! От манипулацията на \"сега\" или \"никога\".Имате право на своето време за взимането на важни решения. Имате право на много врати. На много шансове.Друго копче, което емоционалните манипулатори обожават, е копчето на любовта. Или по-скоро псевдолюбовта - правя всичко това, защото те обичам толкова много - крещя ти, защото те обичам, ревнувам те до безобразие и те следя, защото те обичам, карам ти се, защото искам да се поправиш.Любовта не е крещене и смазване. Тя е диалог.Споделен свят. Съвети за развитие. Обратни връзки, а не наказание.Емоционалните манипулатори и любовта.Филмите за \"един\" ден. Филмите за \"сега или никога\". Филмите за \"изоставянето\".Филмите за \"вината\". Филмите за \"жертвата\".Много е трудно да видим филма, когато сме във филма.Но има копче на дистанционното на живота ни, което много помогна.И то е копчето на истинската (автентичната) любов.Тя е развитие.Тя е свобода, а не затвор.Тя е свободен избор.Тя е разширяване, а не свиване.Тя е \"бъдене\" , а не \"имане\".Тя е... Много повече, отколкото можем да сложим в думи.Оставам на Вас да я допишете...", "date": "2019.10.04", "title": "За емоционалните манипулатори в любовта"}
{"url": "https://offnews.bg/zdrave/paraliziran-frantcuzin-se-dvizhi-s-pomoshtta-na-ekzoskelet-712506.html", "text": "Тибо, чиито всички крайници са напълно парализирани след падане преди четири години, може вече да се движи с екзоскелет, направляван от мозъка му, съобщава Франс прес, цитирана от БНР.Тибо е 28-годишен гражданин на Лион и участва в първия по рода си експеримент, осъществен от френски учени от изследователския биомедицински център \"Клинатек\" в Гренобъл.Прототипът на екзоскелета е бил конструиран в продължение на 10 години от няколко екипа. Моделът се задейства от електроди, имплантирани в черепа на пациента. Те улавят сигналите, изпратени от мозъка, и ги превръщат в движение, генерирано от електромоторите на устройството, пояснява проф. Алим Луи Бенабид, един от основните автори на разработката.\"При пациенти с парализирани крайници вследствие на фрактура на гръбначния стълб, мозъкът запазва способността си да издава команди, които задействат краката и ръцете, но няма кой да ги изпълни. Ние запълваме тази празнина\", изтъква проф. Бенабид.Нараняванията на гръбначния мозък водят до парализа и на четирите крайника на пациентите в 20 процента от случаите, сочат статистиките. С възстановяването на Тибо учените възнамеряват да дадат нагледно доказателство, че има надежда и при най-тежки травми. С разработката на екзоскелета френските учени са успели почти в реално време и по безжичен начин да препратят електрическите импулси на мозъка към компютър, който ги разчита.Но все пак трябва да се измине един доста дълъг път, преди екзоскелетите да влязат в ежедневна употреба. За да бъдат правилно задвижени са необходими дълги тренировки.", "date": "2019.10.04", "title": "Парализиран французин се движи с помощта на екзоскелет"}
{"url": "https://offnews.bg/bojni/ivendar-holifijld-zamislia-demonstrativen-dvuboj-v-iaponia-712475.html", "text": "Живата легенда на професионалния бокс и четирикратен шампион в тежка категория Ивендър Холифийлд отново ще се качи на ринга!Няколко седмици след 57-ия си рожден ден, американецът разкри пред \"TMZ Sports\", че планира да лети до Япония, за да участва в демонстративен двубой през 2020 година.Холифийлд не е участвал в боксова среща от май 2011, когато нокаутира Брайън Нилсен. Легендата разкри, че през годините се е поддържал в отлична форма и е готов да се върне на ринга.Подробностите около демонстративния двубой не са известни, но Холифийлд увери, че все още смята, че притежава нокаутираща мощ.\"Най-важното нещо е хората в Япония да получат възможност да видят единствения четирикратен световен шампион в тежка категория\", каза Холифийлд.", "date": "2019.10.04", "title": "Ивендър Холифийлд замисля демонстративен двубой в Япония"}
{"url": "https://offnews.bg/zvezdi/robart-de-niro-se-sadi-za-milioni-sas-svoia-bivsha-asistentka-712507.html", "text": "Американският актьор Робърт де Ниро влезе в съдебен спор с бивша сътрудничка, предаде Асошиейтед прес. Преди шест седмици компанията на Де Ниро – „Канал пръдакшънс”, заведе дело срещу бившата асистентка на актьора Чейз Робинсън. Компанията иска сумата 6 милиона долара за нанесени от Чейз вреди.Тя е обвинена, че си е присвоила стотици хиляди долари, че използвала въздушните мили на компанията за лични цели, че е плащала от сметката за дребни разходи на компанията за лични и луксозни вещи, че се е шляела по улиците в работно време или, че по време на работа си е устройвала телевизионни маратони.Чейз Робинсън обаче отвърна на удара, като заведе иск срещу Де Ниро на стойност 12 милиона долара. Тя казва, че като асистентка на Де Ниро години наред е трябвало да търпи тормоза и дискриминационното му отношение към нея.В жалбата се казва, че Де Ниро отправял на Чейз коментари със сексуален подтекст, че я обиждал и че я третирал като \"офис съпруга\", докато тя била вицепрезидент по продукцията и финансите в компанията.В иска Робинсън обвинява Де Ниро, че я карал да му закопчава копчетата на ризата, да му оправя яката, да го чеше по гърба, да му връзва вратовръзката и да идва да го буди в леглото му, докато тя се надявала, че работата при актьора ще ѝ помогне да изгради кариера в шоубизнеса. Де Ниро наел Чейз за асистентка през 2008 г., когато тя била на 25 години.", "date": "2019.10.04", "title": "Робърт де Ниро се съди за милиони със своя бивша асистентка"}
{"url": "https://offnews.bg/politika/slavi-trifonov-uchrediava-partiata-si-utre-712472.html", "text": "Политическият проект на Слави Трифонов ще бъде учреден утре.Учредителното събрание е планирано по обяд в зала \"Рейнбоу плаза\" в столицата.В началото на август хората на Трифонов публикуваха учредителна декларация. Тогава бе обявено, че самото събитие е планирано за 5 октомври.Засега около новата формация липсва каквато и да е публичност. Към момента учредителното събрание не е обявено като медийно събитие. По неизвестни причини екипът на Трифонов не е поканил журналисти, противно на обичайната практика.Според предварителната информация партията ще се казва \"Няма такава държава\". Подготвя се и медиен проект, който още не е обявен.", "date": "2019.10.04", "title": "Слави Трифонов учредява партията си утре"}
{"url": "https://offnews.bg/analizi-i-komentari/ne-se-plashete-ama-za-45-godini-i-polovinata-hemus-ne-e-gotova-712493.html", "text": "Очевидно е, че премиерът Бойко Борисов вече е човек на възраст. Чукна шейсетака - време за равносметка и планирано забавяне на оборотите. Ето, вече дори и във футболния отбор на село Бистрица го пускат само за ветераните. Нормално му е вече да мисли за живота след голямата политика, когато вече няма да е Меркелът на Балканите. А което е още по-похвално - явно Борисов вече е започнал да мисли (б. ред. - иде реч за пенсионерското бъдеще). Днес трижди министър-председателят обяви голяма новина - кога ще освободи българската политика от харизмата си. Щяло да стане \"когато \"Хемус\" е готова. А тя се строи изключително активно\".Ей тука стигаме до същинския когнитивен дисонанс! Казано е ясно, така и така, в конкретика. Ама пак сблъсък на нова и стара информация - да се чудиш да се радваш или да ревеш.От една страна, ни се обяснява как въпросният аутобан ще свърже столицата с Варна в пълния си блясък още през 2023 година. Връзва се напълно с достигането на възрастта за пенсиониране на нашия дългогодишен държавен ръководител.Какво са тука някакви си още 4 години Борисов? Все пак вече му се радваме още от началото на новото хилядолетие, 18-19 години. Обозрим срок е, ядва се! Критиците на лидера на ГЕРБ да стиснат зъби, да потраят! От друга страна, нашият лидер не веднъж е доказвал функционалността на обещанията на представителите на зодия Близнаци - сутринта е едно, по обяд - второ, а надвечер - пак е размислил в съвсем различна посока, отричайки първото и второто. И това е така по далеч по-важни теми от някаква си дата за Борисовото излизане в заслужен творчески отдих.Подкрепяме Истанбулската конвенция - не подкрепяме Истанбулската конвенция, искаме в Шенген - не искаме в Шенген, безкраен списък!До оня ден вождът ни обясняваше и че завод на Фолскваген с 5000 работни места ще градим в Кремиковци и как само той ще ни вдигне БВП-то с 10-15 процента. Сега ни обещава хюндаи, има-няма след 2-3 години.На неговия приятел \"Тайпи\" сигурно му е много смешно. Има защо!Позитивното мислене, казват, вършело чудеса. Даже от болести можело да ни отърве! Затуй да си го признаем - хубаво е да караш по гладък асфалт от София, та чак до Ябланица.А след това?След това е ясно, оптимистичните нагласи започват да се спихват. От километър на километър.Добрите намерения на Борисов, който както знаем сам-самичък дава парите в държавата и строи светлото бъдеще, не трябва да се поставят под съмнение. Също така не трябва по никакъв начин да неглижираме и добрите намерения на другаря Тодор Живков. Както показва факсимилето по-горе. То е отпреди 45 години. Първата копка на аутобана е направена именно от Живков през далечната 1974 година. По негово време е изграден най-трудният участък от трасето с огромни тунели и виадукти. Въпреки това за 45 години по-малко от половината магистралата е направена. Така че, ако това темпо се запази, е ясно кога бившият бодигард на Живков ще направи последната копка на Хемус - някъде около 100-годишнината на проекта през 2074 г.   ", "date": "2019.10.04", "title": "Не се плашете, ама за 45 години и половината Хемус не е готова"}
{"url": "https://offnews.bg/ikonomika/bankite-u-nas-s-dopalnitelni-buferi-sreshtu-riskove-712502.html", "text": "От 1 октомври българските банките вече ще трябва да заделят допълнителен капитал, който да служи като буфер срещу икономическите рискове. Мярката влиза в сила, след като през 2018 г. БНБ официално взе решение за антикризисното действие. Буферът ще е в размер на 0,5 на сто от базовия капитал през първите шест месеца, а от април 2020 г. ще се повиши до 1%. Средствата от него ще се използват в случай, че част от заемите спрат да се обслужват, заради очакваната рецесия в икономиката.Буферът и последващото му увеличение няма да е проблем за нито една от банките. Данните на централната ни банка показват, че кредитните институции имат добра капиталова и ликвидна позиция на ниво банкова система. Първенци по този показател са ББР, УниКредит Булбанк и ОББ. И трите финансови институции имат близки показатели - малко над 20%. Цифрите показват, че банките у нас са с добра капиталова позиция, а високото ѝ ниво е ясен знак за по-ниския рисков профил на активите им.Влизането на новата мярка става ден след като управителят на Европейската централна банка Марио Драги заяви, че институцията е готова да приложи всякакви инструменти, от лихвени проценти през покупка на активи до бъдещи насоки, за да намали последиците от задаващата се икономическа рецесия в Европа. Рисковете от нова криза в Европа се засилват от данните за проблеми в индустрията на едно от най-големите икономики от Западна Европа.Българският бизнес, и по-специално експортно ориентираният, вече е изправен пред предизвикателствата на новите икономически реалности и очаква намаляване на поръчките от западноевропейските им партньори. Експерти смятат, че има вероятност проблемите, които среща бизнеса да се отразят и на финансиращите институции, тъй като по-малките обеми в поръчките ще се отразят на плановете за бъдещи инвестиции на българските компании, а оттам и на търсенето на нови заеми.Финансовите резултати на експортния бизнес у нас и ресурсът на финансовите институции не дават повод за притеснение към този момент. Според статистиката на централната банка у нас има ръст на предлагането на заеми в този сегмент. Това се дължи основно на икономическото развитие и обемът на финансови средства, с които разполагат българските банки.Данните на БНБ показват, че най-висок ръст в бизнес кредитирането у нас имат ОББ и ББР. Най-активни при тегленето на заеми се оказват фирмите от сектори като преработваща промишленост, недвижими имоти, хотелиерство и ресторантьорство.Сигурност, че българската икономика и банковата ни система са в добро състояние, се поражда и от разходите на финансовите институции за обезценки. Те намаляват на годишна база с 50 млн. лв., като в края на юли т.г. са 220 млн. лв. при 270 млн. лв. към същия период на миналата година. Лошите заеми също намаляват, като към края на седмия месец на 2019 г. просрочените кредити са 6,4 млрд. лв. или малко над 7% от общата стойност на кредитите в банковата система. Това е ясен показател, че тенденцията за намаляване на лошите портфейли на банките продължава.Предпазливостта и консервативността на банките ни до този момент е успявала да предпази системата от претърпяване на шокове. Въпросът е ще успеели бизнесът да се справи със спада в поръчките и свиващия се пазарен дял и ще продължат ли финансовите институции да му отпускат заеми с ниски лихви?", "date": "2019.10.04", "title": "Банките у нас с допълнителни буфери срещу рискове"}
{"url": "https://offnews.bg/kultura/zadachi-za-denia-vtoroto-balgarsko-zaglavie-v-nadprevarata-za-osk-712500.html", "text": "\"Задачи за деня\" на режисьора Петя Златева ще бъде българският претендент в категорията за късометражен анимационен филм на наградите на Американската филмова академия, съобщава \"Дневник\".\"Това е шанс, който много малко късометражни български филми имат, тъй като на национално ниво се изпраща само едно предложение за пълнометражен филм. Тази година изпратеният български филм е \"Ага\" (на режисьора Милко Лазаров - бел.авт.), а сега вече и петминутната анимация \"Задачи за деня\", споделя продуцентът на филма Весела Данчева.\"Задачи за деня\" е създаден по стихотворението на  със същото заглавие и е част от продължението на проекта \"Щрих и стих 2\", в който Compote Collective създават симбиоза между анимация и поезия, канейки различни режисьори да изберат стихове на български поети и да ги интерпретират в кратки анимационни филми. Първият такъв проект бе завършен през 2015 г. и бе представен успешно на множество фестивали. Четири години по-късно неговото продължение е почти завършено, а филмите в него използват разнообразна техника, цветни решения, чувствителност и метафори, обяснява още Весела Данчева и допълва, че \"освен традиционна рисувана анимация има изрезков филм и пластилинова анимация, снимани под камера\".Авторката Петя Златева описва филма си като кратка визуална поезия, в която главната героиня търси бягство от самотата в ежедневните си дребни задачи. Вдъхновението тя открива в \"бързия ритъм, действията, които отвеждат до абсолютна статичност, ненатрапчивото усещане за тъга и безсмислие в поемата\"Филмът бе представен за първи път в рамките на 16-ото издание на международния фестивал за късометражно кино In The Palace във Варна, където впечатли членовете на журито Али Асгиари, Катя Тричкова и Санди Либерсон и спечели наградата за най-добър национален филм, с което се квалифицира за надпреварата за отличието \"Оскар\" за анимационен късометражен филм.\"За красивото, тъжно и поетично пресъздаване на загубата и самотата в един привидно обикновен ден\",  гласи обосновката на журито за отличието.", "date": "2019.10.04", "title": "'Задачи за деня' - второто българско заглавие в надпреварата за 'Оскар'"}
{"url": "https://offnews.bg/politika/manolova-goliama-chast-ot-problemite-na-taksimetrovite-shofiori-sa-v-712510.html", "text": "Гражданският кандидат за кмет на София Мая Манолова се срещна с представители на таксиметровия бранш, за да обсъдят проблемите, които срещат в работата си.  Манолова подчерта, че няма да пренебрегне нито един проблем на София, а конкретно с тези на шофьорите е добре запозната, тъй като често ползва този вид транспорт.„Част от проблемите, които имате, могат да бъдат решени с общински наредби, с правила и с по-добра организация. Все пак това са вашите работни места и вие се стараете да предоставяте качествена услуга на гражданите“, заключи тя.Ангажиментите, които Мая Манолова пое към хората от бранша, са свързани с намаляване на бюрократичната тежест, която съпътства този бизнес. Тя посочи, че в общинския бюджет влизат 6,5 млн. лв. данъци от тази дейност и би следвало част от тази сума да се вложи в подобряване на инфраструктурата, която подпомага извършването на този вид услуга. А това означава:Санкционни мерки за шофьори на автомобили, които спират на обозначените таксиметрови стоянки.", "date": "2019.10.04", "title": "Манолова: Голяма част от проблемите на таксиметровите шофьори са в правомощията на Столичния общински съвет"}
{"url": "https://offnews.bg/politika/spasi-sofia-shte-napravim-mnogoetazhen-garazh-do-vma-bez-parkirane-p-712473.html", "text": "Многоетажен гараж до ВМА планира да построи кандидатът за кмет на столицата Борис Бонев от Спаси София. От МЗ ще придобием терена на недовършената от 30 г. болница, намираща се до Александровска и новата метростанция. Поясняваме, че това не е сградата, предназначена за новата Педиатрия, обясняват от организацията.На мястото ще се построи многоетажен паркинг за всички посетители на болничния комплекс и живеещите наблизо. Така трайно ще решим хроничните проблеми с паркирането и придвижването в района, смятат от Спаси София. Те обещават да премахнат паркирането по ул. Георги Софийски и там да се обособи БУС лента и велосипедни алеи. ", "date": "2019.10.04", "title": "Спаси София: Ще направим многоетажен гараж до ВМА, без паркиране по Георги Софийски"}
{"url": "https://offnews.bg/obshtestvo/tcern-tarsi-stazhanti-712478.html", "text": "Европейската организация за ядрени изследвания (ЦЕРН) набира стажанти за администрацията си, обявиха от швейцарското посолство.Кандидатите трябва да са студенти - степен бакалавър или магистър, да са учили поне 18 месеца в университета, да владеят френски или английски език. Търсят се студенти в следните области: право, човешки ресурси, бизнес администрация, библиотечно дело, преводи, счетоводство и др. Договорите са за период от 2 до 12 месеца. Издръжката на всеки студент е 3305 швейцарски франка, от които се удържа здравна осигуровка. Ако студентът е семеен и/или има деца, има добавка към издръжката. Предвидени са и разходи за транспорт.България се присъедини към ЦЕРН през 1999 и в момента там работят над 100 българи.Повече информация - .", "date": "2019.10.04", "title": "ЦЕРН търси стажанти"}
{"url": "https://offnews.bg/futbol/stoichkov-sirakov-i-mihajlov-otkazali-podkup-ot-rumania-prez-1991-god-712477.html", "text": "Румънският футболен деятел Корнел Дину разкри, че през 1991 година националният отбор на България отказал да вземе подкуп от северните ни съседи, за да загуби евроквалификация в София.Преди мача \"лъвовете\" нямат шансове за класиране на шампионата на Стария континент, докато гостите се нуждаят от всякаква победа, освен 1:0.В книгата си \"Мистериите на господина\" Дину разкрива, че твърдо против идеята са били Христо Стоичков, Наско Сираков и Борислав Михайлов.\"\", пише Дину.В крайна сметка срещата завършва 1:1, като при 0:1 за гостите Боби Михайлов спасява дузпа на Георге Хаджи, а по-късно Наско Сираков изравнява резултата. В подреждането Шотландия финишира на 1-во място с 11 точки, Швейцария и Румъния завършват с по 10 пункта, а ние с 9 т.Единствено Сан Марино остава с нулев актив. По правилник единствено победителят в групата отива на Евро 92 и това са британците.", "date": "2019.10.04", "title": "Стоичков, Сираков и Михайлов отказали подкуп от Румъния през 1991 година"}
{"url": "https://offnews.bg/politika/ninova-pita-borisov-zashto-izlagahte-meditcinskite-sestri-712484.html", "text": "Министърът на здравеопазването да произнася следните неща – „ще анализираме ситуацията”, „всички са доволни от тази крачка за увеличаване на заплатите” и „не виждам напрежение”. Сами разбирате, че нито едно от тези изречения не отговаря на действителността ситуация в страната.Това заяви лидерът на БСП Корнелия Нинова в парламента.Тя заяви още: Затова аз ще започна с факти и мисля, че не г-н Ананиев е човекът, който трябва да е тук. Първо, има постановление на Министерски съвет 10 април 2019 , в което е решено 50 млн. лева да бъдат отпуснати от бюджета на Министерството на здравеопазването, а не от този на Здравната каса. Има второ постановление от 9 май, 2019 година, в което тези 50 милиона стават 6. Това е официален документ на Министерски съвет. Оттогава досега поне 7 пъти по различни поводи Бойко Борисов заявява: „Дадохме 50 милиона”, знаейки, че всъщност са дали 6, защото това е решение на Министерски съвет. Последното изказване на Бойко Борисов е от 12 септември 2019 година. Той казва така: „Ние сме ги пратили тези пари”. Ние влагаме милиарди в инвестиции. Вчера съм се карал на Ананиев къде са 50-те милиона, които дадохме.Всъщност, те не са 50 милиона, а са 86. Той да се оправдава.”Нито са 50, нито 86, а са 6, както виждате от документи.Министър Ананиев прехвърли отговорността на Здравната каса. Само че членове на Надзорния съвет на Здравната каса отрекоха този въпрос да е решаван при тях. Още повече - публикуваха протокол от заседанието на Здравната каса, в който се вижда, че такава тема изобщо не е обсъдена там. Отделен въпрос е, че Бюджетът на Министерството на здравеопазването и този на Здравната каса са две различни неща, две институции. Свидетели сме на редица от лъжи - от премиер, през министър, и накрая се вижда в какво състояние са нещата.Ние се срещнахме с медицинските сестри по тяхно искане и от тяхно име задавам следния въпрос: „Г-н Борисов, защо излъгахте медицинските сестри и българските граждани?” Решението не е Министреството на здравеопазването, а на Министерски съвет. Доколкото знам, все още сте министър-председател и ръководите този Министерски съвет. Този път няма как да се скриете зад някой „главанак”, който Ви организира преврат. Отговорността е лична и Ваша. Уважаеми здравни работници, вие искате основно три неща. Първо, Закон за съсловните организации – „БСП за България” го внесе на 11 септември, сега сме 4 октомври. Близо един месец вашият и наш закон не е гледан още. Направете си извода за политиката на управляващото мнозинство към вас и към здравеопазването.Второ, искате болнинците да не са търговски дружества. Няколко пъти от ”БСП за България” правим такова предложение, няколко пъти то е отхвърлено. Разбира се, ще продължим да го правим. Трето, искате увеличение на заплатите на две минимални. Ще го внесем в новия Бюджет за 2020 година. Тук считаме, че този въпрос с възнагражденията не трябва да бъде решаван на парче във всеки следващ бюджет. Тук трябва да има държавна политика. И не споделяме виждането, че това може да става чрез методики, които прехвърлят отговорността на болниците и на директорите – всеки директор да си определя заплатите. Нашата политика, която предлагаме, и ще продължим - това да бъде държавна политика - чрез наредба да се определи базова заплата за всички здравни работници, независимо в какви болници работят. Върху тази базова заплата да се начислява вече допълнителните – от клинични пътеки, печалби и т.н. Скъпи здравни работници,Не спирайте да търсите правата си. Мотото на протеста ви е „Не на страха”. Не се отказвайте,исканията ви са справедливи. Болниците, лекарите, пациентите имаме нужда от Вас. Българското общество има нужда от вас и аз съм сигурна че то днес ви подкрепя. Ние ви подкрепяме и сме с вас!", "date": "2019.10.04", "title": "Нинова пита Борисов: Защо излъгахте медицинските сестри?"}
{"url": "https://offnews.bg/tenis/dominik-tijm-izhvarli-andi-mari-ot-turnira-v-pekin-712480.html", "text": "Световният номер 5 в мъжкия тенис Доминик Тийм отстрани Анди Мъри в 1/4-финалите на турнира от сериите АТР 500 в Пекин.Австиецът се наложи с 6:2, 7:2(3) и като цяло нямаше проблеми срещу бившия лидер в световната ранглиста, постигайки успех след 1 час и 55 минути игра.В първия сет Доминатора успя да пробие в първия и седмия гейм, а освен това си спечели всяко едно от своите подавания.През втората част Тийм проби още в първия гейм. Мъри все пак върна пробива в десетия гейм и се стигна до тайбрек в който австриецът спечели след 7:3 точки в своя полза.В Токио пък Новак Джокович не срещна проблеми и се класира на полуфинал след само 50 минути игра срещу петия поставен Люка Пуй. Джокера стигна до категорична победа с 6:1, 6:2.Сърбинът преследва четвъртата титла сезона, а участието му в Токио е първо в неговата кариера. Ако постигне още две победи, които го делят от трофея, за десети път като професионалист той ще триумфира с титлата в свое дебютно участие в даден турнир.", "date": "2019.10.04", "title": "Доминик Тийм изхвърли Анди Мъри от турнира в Пекин"}
{"url": "https://offnews.bg/politika/borisov-obiavi-koga-napuska-politikata-712483.html", "text": "Премиерът Бойко Борисов обяви кога ще напусне политиката - \"когато \"Хемус\" е готова. А тя се строи изключително активно\". Откровението Борисов направи от Варна при откриването на център за споделени услуги на голяма белгийска компания.Очаква се новата инвестиция да отвори от 300 до 500 работни места за квалифицирани кадри. Лидерът на ГЕРБ не пропусна да рекламира морската столица, като достоен град с инфраструктура и млади и квалифицирани кадри. \"Хемус\" ще я има. Варна е градът с най-голяма перспектива в следващите 5 г. години заради младите хора, инфраструктурата, локацията\", обобщи Борисов. \"Това, което имаме като археология, инфаструктура, образование, прави изключително впечатление\", похвали се премиерът и направи препратка към вчерашната си визита в Провадия. \"В Провадия солниците са на 6700 г., но светът не го знае. Стената на Провадия е на 6000 г. В сравнение с нея Китайската стена е един млад строеж!\", заключи министър-председателят.\"Правите ли разлика между нашите инвестиции и тези, които правеха молове\", запита Борисов, но с уточнението, че хората трябва да пазаруват някъде. \"Неслучайно нашата икономика държи няколко години ръст над 3.5\", добави той и допълни, че агенциите постоянно ни вдигат рейтинга. Борисов не пропусна да рекламира и успелите българи по света, като Кристалина Георгиева, Мария Габриел и кмета на Габрово. И завърши с любимата фраза, че когато фактите говорят, другото е мълчание.", "date": "2019.10.04", "title": "Борисов обяви кога напуска политиката"}
{"url": "https://offnews.bg/zdrave-i-krasota/15-produkta-koito-predpazvat-ot-brachki-712479.html", "text": "Домати. Те са идеалната храна за „вечна младост“, в допълнение към другите антиоксиданти съдържат ликопин. Изследвания доказват, че той забавя процесите на образуването на бръчки.Мазни сортове риба. Най-полезните за кожата, косата и ноктите ненаситени мастни киселини се съдържат основно в морската риба, при това не само в червените сортове, а и в херингата, скумрията и рибата тон.Пълнозърнести продукти. Хлябът и пастата от пълнозърнести брашна, кафявият ориз съдържат важни антиейдж хранителни вещества: фибри, витамин Е, цинк, селен и фотохимикали.Чили. Лютивите червени чушлета са богати на витамин С, бета-каротин, и фибри – а това е идеалният комплекс хранителни вещества против бръчки.Бобови култури. Те снабдяват организма не само с фибри, но и със селен.Ленено масло. То е превъзходен източник на Омега-3 мастни киселини – две трети от състава му включва ценните полиненаситени мастни киселини.Масло от пшеничен зародиш. Богато е на антиоксидантния витамин Е и Омега-3 мастни киселини, които \"убиват\" бръчките.Ядките. Цинкът е важен за имунната система и същевременно е отлично средство против бръчки. Ядките съдържат солидно количество от този микроелемент. В тях има и много селен, който има защитна функция, както и ненаситени мастни киселини.Шипка. Плодовете на шипката заслужено се нареждат между продуктите с най-високо съдържание на витамин С.Облепиха (морски зърнастец). Богат източник на витамин С, който укрепва клетъчната структура и предотвратява появата на бръчки.Броколито, брюкселското зеле и другите видове зеле съдържат витамин С и фотохимични вещества, които защитават кожата от интензивно стареене.Сирената. Когато говорим за храни против бръчки, продуктите с животински произход са напълно разрешени за консумация с уговорката, че тя трябва да е умерена. Сирената са отличен доставчик на цинк.Морковите. Те съдържат големи количества каротин, както и всички жълти, оранжеви, червени и тъмнозелени плодове и зеленчуци. Бета-каротинът е предшественикът на витамин А, който от своя страна е едно от главните подмладяващи средства.Чесновите зеленчуци. Чесънът и лукът имат изразено антиоксидантно действие и защитават клетките от рушене – това помага да изглеждаме млади по-дълго време.Чаят. Полифенолите са фотохимични вещества и имат антиоксидантен ефект. Откриват се в черния и зеления чай. Освен това тези напитки съдържат цинк, който е много важен за доброто състояние на кожата, косата и ноктите.", "date": "2019.10.04", "title": "15 продукта, които предпазват от бръчки"}
{"url": "https://offnews.bg/politika/manolova-stolichna-obshtina-e-bezdushna-tova-shte-se-promeni-712485.html", "text": "„Длъжни сме да уважим достойнството на хората с увреждания. Длъжни сме, абсурдно е в Бюрото за социални услуги в район „Подуяне“, например, да няма достъпна среда за хората с опорно-двигателни затруднения, за да стигнат до гишето и да бъдат обслужени.“Това заяви гражданският кандидат за кмет на София Мая Манолова при срещата си с майки на деца с увреждания от „Системата ни убива“.Те показаха нагледно, че не могат да достигнат до гишето на социалниите работници от Дирекцията за социално подпомагане в кв. „Хаджи Димитър“, ул. „Васил Петлешков“ №41.Според кандидата за кмет на София за съжаление бюрокрацията е победила добрата идея.Според нея виновно е бездушното отношение и пълно неглижиране на проблемите от Столичната община.", "date": "2019.10.04", "title": "Манолова: Столична община е бездушна, това ще се промени"}
{"url": "https://offnews.bg/politika/fandakova-shte-dadem-teren-za-nova-tcarkva-v-liulin-shte-izkupuvame-712486.html", "text": "Втори православен храм ще бъде издигнат в район „Люлин“. Инициативата представиха пред кандидата за кмет на София Йорданка Фандъкова, издигната от коалиция ГЕРБ-СДС и кандидата за кмет на район „Люлин“ Милко Младенов, граждани от района. На срещата присъства и архимандрит Василий – протосингел на Софийската света митрополия. Предложението за построяване на нова църква е на гражданите и бизнеса, който развива дейност на територията на района. „Люлин“ е най-големият жилищен квартал в столицата и се нуждае от още една църковна сграда, тъй като на територията му има само един храм „Св. Кл. Охридски”.„Предстои да обсъдим възможностите и ще предоставим терен, който да е подходящ за изграждане на храма“, каза Фандъкова.  Предвижда се да бъде сформирано църковно настоятелство за изграждане на църква. Проектът ще бъде обсъден заедно с Православната църква. Увеличаване на отстоянията при строителство на нови сгради в жилищните комплекси, е едно от предложенията ми за законова промяна, с което да защитим зелените площи и да въведем повече ред, заяви Фандъкова на среща с граждани в район „Младост“. , каза Фандъкова. Тя припомни, че това ще е вторият пакет от законодателни предложения, които внася в Народното събрание, свързани с ограничаване на презастрояването.През 2017 г. по инициатива на Фандъкова бяха въведени тавани на височината на сградите в различните райони на София и беше премахната възможността за строителство на сгради без ограничение във височината на т.нар. „ъглови имоти“.„Трябва да затворим всички „вратички в законите“, които позволяват да се заобикалят правилата“, каза тя.„Младост“ е район, в който инвестирахме огромни средства в последните години, но загубихме част от доверието на хората. Давам си ясна сметка какви са проблемите, пропуските и какво трябва да се промени. Сега всички кандидати се надпреварват да назовават проблемите. Въпросът е кой дава решенията, така че да са реалистични, законосъобразни и да решават проблемите“, каза Йорданка Фандъкова при разговора с жителите на „Младост“. Тя припомни, че 5 от най-тежките казуса със строителството в междублокови пространства бяха решени.„Имам много бележки по поддръжката на район „Младост“ в последните години и истината е, че работихме много трудно със сегашното ръководство на района“, каза Фандъкова. Тя подчерта голямата роля на кметовете на райони, които трябва са на място и да първи да проверяват сигналите от гражданите.Фандъкова обясни, че за по-бързото изграждане на улици в новите квартали предлага и облекчаване на процедурите за отчуждаване на частни терени, които попадат в обхвата на уличната регулация.„В „Младост“ това не е голям проблем, но в квартали като „Витоша ВЕЦ Симеоново“, „Манастирски ливади“, „Малинова долина“ и др. се сблъскваме с много тежки случаи и трябва да развържем този възел по законов и работещ начин“, обясни Фандъкова.", "date": "2019.10.04", "title": "Фандъкова: Ще дадем терен за нова църква в Люлин, ще изкупуваме частни имоти, за да спасим градинки в Младост"}
{"url": "https://offnews.bg/futbol/niama-arsenal-niama-sevilia-ludogoretc-se-predstavia-naj-silno-v-lig-712476.html", "text": "Лудогорец може да се похвали с ново завидно постижение. Тимът от Разград е най-силният отбор в Лига Европа след изиграването на първите два кръга от турнира.Само пет са участниците в надпреварата, които могат да се похвалят с пълен точков актив. Интересното е, че въпросните отбори са доста сериозни имена. Освен Лудогорец, това са още испанските Севиля и Хетафе, холандският ПСВ Айндховен и финалистът от миналия сезон Арсенал.Но освен с пълен актив, разградчани могат да се похвалят и с голова разлика от 8:1, като единствено \"артилеристите\" могат да им съперничат с тяхната 7:0.Но с оглед на факта, че \"орлите\" са с повече отбелязани голове, заемат престижната първа позиция измежду всички 48 участника в групите в момента.", "date": "2019.10.04", "title": "Няма Арсенал, няма Севиля: Лудогорец се представя най-силно в Лига Европа"}
{"url": "https://offnews.bg/futbol/vazhna-informatcia-za-fenovete-predi-derbito-ludogoretc-levski-712492.html", "text": "От Лудогорец напомнят, че за мача с Левски в неделя \"Лудогорец Арена\" ще отвори врати два часа преди началото на двубоя - в 18:15 часа. Всички фенове подлежат на щателна проверка по входовете.Разградчани приканват привържениците да се възползват от предварителната продажба на билети и да дойдат на стадиона по-рано, за да се избегне струпване по входовете и да се облекчи пропусквателния режим. В момента билети за срещата се продават на клубната база. В деня на срещата от 14,00 ч. ще работи касата на улица \"Васил Левски\".В неделя феновете на Левски ще могат да си закупят входни талони от кастата на Сектор Г. Гишето отваря в 17:00 ч. Разградчани обръщат внимание на привържениците на гостуващия тим, че на входа на секторa има турникети и по тази причина е необходимо да спазват указанията на стюардите при влизане.От Лудогорец напомнят отново, че клубът и полицията в Разград ще вземат сериозни мерки за опазване на обществения ред преди, по време и след предстоящия двубой с Левски. Важно е да се знае, че от съображения за сигурност фенове с артикули на гостуващия клуб няма да бъдат допускани в секторите с привърженици на домакините.Достъп до стадиона няма да имат лица в нетрезво състояние и такива, употребили наркотични вещества. Внасянето на остри и опасни за здравето предмети, както и използването на пиротехнически средства е абсолютно забранено. Достъпът с хладно и огнестрелно оръжие, както и спрейове със защитен газ, също е забранен.Важно! За мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда.Мaлолетните и непълнолетни лица под 18-годишна възраст ще бъдат допускани срещу попълнена декларация от придружител. Търсете бланките на касите на \"Лудогорец Арена\" и ги попълвайте стриктно, за да се улесни пропусквателния режим на стадиона непосредствено преди началото на мача.", "date": "2019.10.04", "title": "Важна информация за феновете преди дербито Лудогорец - Левски"}
{"url": "https://offnews.bg/112/chetirima-zaginaha-pri-katastrofa-kraj-gurkovo-prohodat-na-republikat-712514.html", "text": "Четирима души загинаха при тежка катастрофа край Гурково, Старозагорска област.Временно е спряно движението през Прохода на Републиката.Сигналът за катастрофата е постъпил около 19 часа. На около 2 км след Гурково в посока Велико Търново две коли са се сблъскали челно. Едната от колите се е запалила и е изгоряла.По информация на bTV загиналите в изгорялата кола са баба, дядо и двете им внучета.Пътни полицаи са на място и пренасочват леките автомобили по обходни маршрути: пътуващите от Стара Загора – през Шипка, а от Велико Търново – през Габрово.Товарните автомобили изчакват на място.", "date": "2019.10.04", "title": "Четирима загинаха при катастрофа край Гурково, Проходът на Републиката е затворен"}
{"url": "https://offnews.bg/medii/us-na-bnt-reshi-da-ne-dopuska-siderov-v-predavaniata-toj-iska-da-gost-712490.html", "text": "Управителният съвет на БНТ е взел решение да не допуска лидера на \"Атака\" Волен Сидеров в предаванията, обявиха от телевизията.Решението идва след грозния скандал, който политикът вдигна в студиото на \"Референдум\" и провали дебата в предаването.От БНТ посочват, че поведението на националиста е в нарушение на чл. 189, ал. 3 от Изборния кодекс, като не е спазил правилото за зачитане на равнопоставеност и значимост на кандидати в предизборната кампания, както и регламента за провеждане на диспути.По предложение на генералния директор УС е приел да не допуска Сидеров до участие в предавания до постъпване на писмено извинение от негова страна за отношението му към Българската национална телевизия и нейните служители.Настоящото решение влиза в сила от момента на взимането му и е задължително за всички служители на БНТ, се посочва в съобщението.По-късно днес предстои протест на партия \"Атака\" пред телевизията във връзка с решението.ЦИК вече обяви, че  за нарушение на условията и реда за провеждане на предизборната кампания.Междувременно атакистът се оплака до ЦИК за това, че не го допускат да участва в предаването \"Панорама\". Той настоява комисията да задължи БНТ да го допусне до участие. Вчера партията е получила писмо от телевизията, че трябва да изпрати друг участник.", "date": "2019.10.04", "title": "УС на БНТ реши да не допуска Сидеров в предаванията, той иска да гостува в 'Панорама'"}
{"url": "https://offnews.bg/obshtestvo/uchitelskata-zaplata-shtiala-da-stane-1750-lv-sled-2-g-712487.html", "text": "Учителската заплата ще достигне 1750 лв. през 2021 г., съобщи депутатът от ГЕРБ и председател на парламентарната комисия по образование Милена Дамянова, ден преди Международния ден на учителя.Тя уточни, че през тази година за пръв път средната брутна заплата на преподавателите изпреварва средната за страната като има региони, в които достига 1500 лв.„Подобен ръст е безпрецедентен за държавния бюджет. Възнаграждението обаче е само една от мерките, които предприемаме за подкрепа на учителите в България. От 2009 г. инвестираме над 65 млн. лв. за квалификация. От 2019 г. стартира нова национална програма „Мотивирани учители“ с общ бюджет 1.700 млн. лв.“, каза Дамянова.", "date": "2019.10.04", "title": "Учителската заплата щяла да стане 1750 лв. след 2 г."}
{"url": "https://offnews.bg/tehnologii/narastva-tarseneto-na-spetcialisti-za-rabota-s-analitichnia-softuer-ta-712497.html", "text": "През последните години браншът на софтуера за анализ на данни процъфтява и специалистите в тази област стават едни от най-търсените в световен мащаб. Такива специфични ИТ кадри не се подготвят в нито един български университет. Те не са програмисти, а познанията им обхващат както технологичната сфера, така и бизнеса. Затова и компаниите от бранша вече си подготвят сами кадрите, които са им необходими в тази област.За онези, които се интересуват от кариера в този сектор, е добре да се запознаят с някои от водещите BI (Business Intelligence) инструменти като софтуера Tableau. Системата за анализи вече седем поредни години е лидер при business intelligence системите според водещи консултантски компании. В тази връзка от екипа на българския представител на Tableau  споделят три ключови причини да усвоим уменията за работа с този перспективен софтуер.Силно търсене на Tableau специалисти у нас и в чужбинаДинамичното развитие на Tableau в последните години доведе до много силен интерес към него от страна на бизнеса и съответно до изразено високо търсене на специалисти, които да работят с решението. Tableau използват в своята дейност над 86 000 компании в цял свят, включително гиганти като Lufthansa, Pfizer, JPMorgan Chase, Honeywell, Lenovo, PepsiCo, Coca-Cola Bottling Company, Dell и много други.И в България търсенето на Tableau специалисти расте. Редица предприятия у нас също използват системата и търсят подготвени кадри. Дори в летен месец като август, в кариерните сайтове могат да се намерят над 30 обяви, в които уменията за работа с аналитичното решение са сред основните изисквания или са ключово предимство за кандидатите. Затова не е пресилено да се твърди, че всеки специалист, овладял на ниво този софтуер, не би имал проблеми да си намери добре платена работа.Лесен за усвояване интерфейсTableau има изключително богата и разнообразна функционалност, която е интегрирана в лесен за работа и удобен за потребителите интерфейс. Редица дейности, като например добавянето на Running Total (сума с натрупване), които в други решения изискват писане на формули или програмиране, тук са достъпни само с една команда, избирана от менюто.Ето защо, ако имате желание да придобиете задълбочени умения за работа със софтуера за бизнес анализи, можете да постигнете целта си в относително кратки срокове.Разбира се най-бързият начин за това, е като черпите от опита на Tableau експерт, който може да сподели с вас трикове и добри практики за работа и да отговори на всичките ви въпроси. Или направо да станете такъв. Над 100 курсисти са завършили практическите обучения на Тим ВИЖЪН България и са усвоили умения как да използват Tableau по най-успешния начин в своята работа.Универсално приложениеTableau е универсално средство за обработка на данни не само, защото дава възможност за свързване към стотици различни източници на данни, но и защото намира приложение в почти всички отдели на компанията. Системата намира приложение в редица области, най-активно в сферата на продажбите, маркетинга и финансите.С Tableau търговските мениджъри могат с един поглед да обхванат и анализират продажбите по отделни търговци, райони, периоди, продукти и много други параметри. Така те не само веднага могат да забележат когато продажбите не вървят по план, а и бързо да разберат каква е причината.Маркетинговите специалисти, от своя страна, могат да следят информацията от избран от тях микс от канали, като представяне на кампании в социалните мрежи, посещения и конверсии от сайтовете, клиентска информация и много други.Приложенията на Tableau в сферата на финансовите анализи са почти безкрайни. С този софтуер можем да следим и прогнозираме парични потоци, да анализираме приходи, незабавно да забележим тенденции или частни случаи при разходите и много други неща.Специалистите от тези и много други отделите могат да се възползват от Tableau, за да използват силата на данните в ежедневната си работа. И съответно всеки човек, който се обучи за работа с този аналитичен софтуер, може след това да си избира измежду разнообразни работни позиции в множество различни области.", "date": "2019.10.04", "title": "Нараства търсенето на специалисти за работа с аналитичния софтуер Tableau"}
{"url": "https://offnews.bg/112/karvavo-prestaplenie-skova-britanski-grad-balgarin-napadna-s-nozh-3-m-712495.html", "text": "Мъж с български паспорт е бил арестуван в Англия за опит за убийство на тримесечното си бебе и неговата 21-годишна майка.Според информация на в. \"Сън\" мъжът се казва Денис Ердинч Бейтула и е на 21 години. Семейството живее в къща град Уолсенд в Северен Тайнсайд.По предварителна информация мъжът е нападнал бебето и майката с нож. Новороденото се намира в болница в критично състояние. Жената, румънка, също е хоспитализирана. Нейното състояние е по-стабилно, след няколко часа тя е дошла в съзнание и вече е контактна, но въпреки това е със сериозни травми, съобщи на брифинг местната полиция.Съседи на семейството разказват пред вестника, че са видели парамедици да изнасят майката и бебето на носилки, а момченцето било с кислородна маска.Засега разследващите не подозират други съпричастни към престъплението.Полицията увери, че става въпрос за престъпление в семейството и че жертвите не са подбрани случайно. Затова не смята, че има други застрашени хора.", "date": "2019.10.04", "title": "Кърваво престъпление скова британски град: българин нападна с нож 3-месечното си бебе и майка му"}
{"url": "https://offnews.bg/ikonomika/industriata-mozhe-da-postigne-po-visoki-niva-na-bezopasnost-i-rentabil-712498.html", "text": "Двудневна международна конференция  със съпътстваща изложбена зона ще се проведе на 14-ти и 15-ти ноември в Гранд Хотел Пловдив.Събитието вече предизвиква интерес от страна на индустрията. „Съществуват редица възможности за постигане на по-високо ниво на безопасност, автоматизация и рентабилност на оборудване и сгради\", коментират организаторите от Виа Експо. „С провеждането на  целим да привлечем вниманието към тази важна тема, като съберем специалисти, експерти и инвеститори за полезен диалог\", допълват те.Лектори и изложители от България, Великобритания, Италия, Сърбия и ХоландияД-р Джездимир Кнезевич, MIRCE Akademy, Великобритания, ще разкрие как работи иновативната концепция MIRCE Science. В основата ѝ e правилната функционалност на съоръжения и сгради. За поуките от реално възникнали аварии в нефтената и газовата индустрия ще говори Ханс ван Селм от Salvetti Foundation (Италия). Експерт от авторитетната Европейска федерация на строителната индустрия (FIEC) ще се фокусира върху дизайна и сградно информационно моделиране като начин за подобряване на сигурността в сградите.Проф. Назърски от Университета по архитектура, строителство и геодезия ще запознае делегатите с нови методи за възстановяване на стоманобетонни конструкции. „Влагането на средства за възстановяване на стоманобетонните конструкции се възвръща многократно\", споделя той. „Това спестява бъдещи финансови загуби от прекъсване на производството и увеличава междуремонтните срокове\", допълва специалистът.Предприятията могат да се възползват от възможностите на автоматизирани системи и безжични технологии за наблюдение на деформации в сгради, мостове, кули и др. Валерий Цанов от Скортел ще представи своя опит по темата.След лекторите са водещи имена като Роберт Бош (интелигентни системи за сигурност), Коника Минолта Бизнес Солюшънс България (индустриални видео системи за сигурност, дигитални IoT решения за предотвратяване и намаляване на риска от на аварии и пожари), Dräger Safety (газоспасителна и газоанализаторна апаратура за взривоопасни и токсични вещества), Делта Инструмент (газ детектори за персонална защита и предотвратяване на аварии).ИТА Инженеринг ще анонсира цифрови електронни сирени за излъчване на сигнал, предварително записани гласови съобщения и съобщения на живо, комуникационен сървър за бързо и надеждно разпространяване на важна информация за минимално време на голям брой потребители и длъжностни лица.Любов Николова и Ненад Оканович от Trokut Test Group (Сърбия) ще привлекат вниманието на аудиторията върху качествени уреди за инспекция като газ детектори за персонална защита, тестване на утечки и др.За безпроблемно функциониране на работните процеси фирма ИКО - ЕЛ - Константин Стоянов предлага системи за непрекъсваемо и аварийно електрозахранване.Конферентната програма ще обхване и актуални въпроси за източници на финансиране; инфрачервена термография - прецизен диагностичен инструмент; изграждане, реконструкция и поддръжка на газови инсталации и топлоенергийни системи.\"Вярваме, че международният форум \"БЕЗ аварии\" ще помогне на специалистите по поддръжка за правилния избор на подходяща технология и оборудване, които могат да повишат тяхната производствена безопасност и ефективност\", коментират организаторите от Виа Експо.Ако работите в областите машиностроене, металургия, енергетика, петролна и химическа индустрия, електроника, ОВК, ВиК и други производствени сектори, станете част от форума.", "date": "2019.10.04", "title": "Индустрията може да постигне по-високи нива на безопасност и рентабилност"}
{"url": "https://offnews.bg/obshtestvo/zhalt-i-oranzhev-kod-za-valezhi-dnes-nahluva-studen-vazduh-712424.html", "text": "Жълт код за значителни валежи е обявен за днес в 17 области в страната, в Източна България кодът е оранжев. На места в Югоизточна България валежите ще са придружени с гръмотевични бури, има условия за градушки, предупреди НИМХ. Студен въздух нахлува от запад, максималните температури ще варират от 11°-16° до 23°-25° в югоизточните райони. Над планините ще бъде облачно с валежи от дъжд, над 2000-2200 метра от сняг. През предстоящата нощ значителни валежи ще има в масивите от Западна България, а през деня и през нощта срещу събота – в източната половина на Стара планина, Източните Родопи и Странджа-Сакар. Ще духа умерен, по високите и открити части силен югозападен вятър, който в масивите от Западна България ще постепенно ще се ориентира от северозапад. Температурите ще се понижават; максималната на височина 1200 метра ще е около 12°, на 2000 метра – около 5°.Над Черноморието ще бъде облачно. Ще има валежи от дъжд, които след обяд и вечерта ще са интензивни и на места по южното крайбрежие ще са придружени с гръмотевици и временно усилване на вятъра. Ще духа умерен, по Северното Черноморие временно силен, северозападен вятър, който през деня ще отслабва и ще се ориентира от север-североизток. Максималните температури на въздуха ще се задържат все още високи, между 18° и 23°. Температура на морската вода е 21°-22°. Вълнението на морето ще бъде около 2 бала. Утре вятърът ще отслабне. Облачността ще е променлива, по-често значителна. В източните райони сутринта все още ще превалява слабо, в процес на спиране. През нощта срещу неделя вятърът от северозапад отново ще се усили. На места от запад на изток ще превали, но впоследствие ще започне разкъсване и намаление на облачността.В неделя ще бъде ветровито, с променлива облачност, почти без валежи. Дневните температури слабо ще се повишат.", "date": "2019.10.04", "title": "Жълт и оранжев код за валежи днес, нахлува студен въздух"}
{"url": "https://offnews.bg/ikonomika/maksim-zaiakov-razlichni-igrachi-imat-interes-bulsatkom-da-bade-smach-712401.html", "text": "Ето разговора ни с него:- Г-н Заяков, търся Ви, за да изясним актуалните отношения между Булсатком и България Сат. Телевизионната компания, която основахте, вече не е ваша, нали така?- Новите собственици на Булсатком всъщност са наложени от заемодателите на компанията. Новите собственици в момента са на практика банките.- Според тях компанията е затънала в дългове заради неразумните ви планове да изстреляте собствен сателит в космоса.- Некоректно е да се твърди такова нещо. Това не отговаря на фактите.Много се говори за отношенията между Булсатком и България САТ. Булсатком е най-големият оператор и доставчик на сателитна телевизия в България. За мен като съосновател и предприемач е важно тя да е успешна.Най-естественото развитие на фирма като Булсатком, което да осигури растеж както у нас, така и извън пределите на страната, беше да използва собствен сателит. Това щеше да ни превърне в международен играч и да помогне да стъпим на нови пазари. Към днешна дата е очевидно, че това не се харесава на всички.Проектът никога не е включвал ангажимент на Булсатком за целия спътник, а само за капацитета, който е необходим на компанията, т.е. не е вярно, че целият сателит е бил за Булсатком. Нужният на Булсатком капацитет беше договорен при еквивалентни условия като при всеки друг сателит.Вноската на Булсатком за бъдещо ползаване на капацитет се изрази в 24,5 милиона евро като част от кредита от 85 млн. евро отпуснат на тв компанията от банките, част от които още са в този консорциум, а други са продали вземанията си. Въпросните 24,5 млн. евро не са излизали от оборота на Булсатком, а са преведени директно от кредиторите към производителя на сателита - американската компания SSL. И обърнете внимание - това беше изискване на самите банки като условие гарантиращо развитието на Булсатком, виждайки ясно ситуацията на пазара и възможностите да вървим напред. Останалите 60 млн. евро от кредита, влязоха през 2014 г. за други проекти на дружеството като развитието на фиксирана и мобилна мрежа. Трябва да имаме предвид и че до сега 80% от приходите на Булсатком са от сателитната телевизия. Вижда се ясно как са били разпределени парите на банките и кои са причините, които са довели до тази ситуация. 28% от парите са отишли за услугата, осигуряваща 80 процента от бизнеса, а 72% от кредита са използвани за останалите 20 процента от приходите.- Излиза, че проектът за телефонните услуги е изял парите!- Опростявам калкулацията, но си представете - 80 млн. евро са похарчени за фиксирани мрежи, които имат около 160 000 плащащи абонати. Рекапитулацията показва разход от 500 евро на абонат, които при 10-12 лева такса на абонат се изплащат за 100 години. Това е отговорът на този въпрос. Всеки финансов анализатор може да погледне и да го види в баланса на фирмата.По-важното е, че след като сателита беше готов бе направено всичко възможно Булсатком да не го ползва.- Това е много интересно! Обяснете, кой имаше интерес Булсатком да не използва спътника?- През ноември 2017 г. бе направена среща между България Сат, американските ни партньори (Ексимбанк) и лондонските кредитори на Булсатком. На нея бяха предложени нови условия за ползване на сателита от страна на България Сат. Предложихме намалени цени, гратисни периоди, но ни беше отказано да се преговаря. Важно е да уточня, че по онова време Blantyre Capital и Българска банка за развитие (ББР) не бяха част от клуба на кредиторите.- Кой отказа да се търси решение и да се преговаря?- Изненадващо същите Лондонски банкери на Булсатком, които през 2014 г. настояваха проекта за използването на новия спътник на българската позиция на геостационарната орбита да бъде изрично включен в ангажимента на Булсатком, въпреки че България Сат не е дъщерно дружество на Булсатком. Отношенията между Булсатком и България Сат винаги са се основавали на търговско споразумение.- Значи лондонските кредитори на Булсатком играха на тази среща срещу България Сат и американската Ексимбанк, така ли?- Не мога да твърдя, че това е търсен ефект, но това е резултата и в момента ситуацията е такава.- И какво е обяснението? Има ли логика?- Аз лично не намирам бизнес логика. За себе си нямам отговор. Проектът за сателита е резултат от детайлен анализ на пазара и потенциала на Булсатком към онзи момент, както от експертите на финансовите институции кредитирали Булсатком, така и от експертите на финансиращите България Сат. Той не е приумица на отделен човек или експеримент. Всички кредитори са направили своите анализи преди да подкрепят проекта. В последвалите събития обаче не намирам бизнес логиката. Можем да спекулираме по темата, но това няма да е продуктивно за никого.- Не знаете кой стои зад схемата?- Не мога да се ангажирам с твърдения за схеми, нито да давам оценки. Сега собствеността е в кредиторите, които заедно с мениджмънта на компанията взимат решенията за развитието на Булсатком. Това е изцяло в техните правомощия. Как, в какви направления ще решат те.Във всички случаи обаче е некоректно и спекулативно е да се твърди, че едва ли не единствената причина за финансовата криза, с която трябва да се справя компанията е проекта за сателита и задължения към България Сат.- А как държавната Българска банка за развитие се оказаха кредитор?- Чрез изкупуване на дълга от старите кредитори.За мен моментът, в който разбрах, че компанията няма да се развива и няма перспективи, камо ли за излизане на чужди пазари беше отказа да се използва сателита както беше договорено и по проект. От страна на България Сат предложихме по-ниски цени, по-добри условия, гратисни периоди. Предложихме разходите за обръщане на антените към новия сателит да се оберат от гратисен период. Всичко това беше отказано.- България Сат в момента чия собственост е?- Моя, имам и миноритарен партньор от Гърция. Ние продължаваме да работим с подкрепата на американски партньори. Кредита за сателита от Ексимбанк е даден и се изплаща от България Сат от ден първи.Аз упражнявам мажоритарен контрол върху собствеността на платформата в Сърбия. Клиентите ни там не са много - 35 000, но се увеличават след като се заех с нея, след застоя предизвикан преди това. В Сърбия прехвърлихме антените от Хелас Сат на България Сат и от това спечелихме клиенти. Предлагаме по-високо качество, повече програми, по-добра услуга.- Освен мрежата в Сърбия други клиенти имате ли?- Да, има няколко по-малки клиенти и работим по няколко много големи. Не мога да ги разкривам, защото темата е много чувствителна. Искам изрично да подчертая, че въпреки че Булсатком не изпълни договора си с България Сат, предвидените в договора ни неустойки не са претендирани до ден днешен.- А защо не сте ги предявили, щом имате това право по договор?- Все още преговаряме по-скоро за споразумение.. А и както стана ясно Булсатком от година и повече е в договорни отношения за използване на Хелас Сат за период от 10 години, въпреки предшестващите ни усилията да изградим и използваме спътник на по-благоприятна за региона и съответно по-перспективна по отношение на услугите геостационарна позиция. Претенция от наша страна въпреки всичко това до момента не е предявена. Сегашните собственици говорят за 300 милиона долара задължение за неизпълнение на договора, което е некоректно. Не може да се твърди за наличието на дълг при положение, че ние не сме го претендирали.- Ще предявите ли претенция и за неизпълнение на договора с Булсатком?- На този етап преговаряме за споразумение и не сме я предявили.- Подозирате ли, че зад тази история с лондонските кредитори на Булсатком има скрити интереси на чисто български играчи?- Напълно възможно е, да има всякакви играчи, които искат Булсатком да бъде смачкан така че да бъде достъпен на по-ниска цена за евентуални купувачи, а настоящите инвеститори да търсят бърз изход, което все пак е тяхно право и това е нормално в бизнеса. Може и да греша. Предстои да видим.", "date": "2019.10.04", "title": "Максим Заяков: Различни играчи имат интерес Булсатком да бъде смачкан"}
{"url": "https://offnews.bg/evropa/boris-dzhonsan-zapochva-sovalki-v-stranite-ot-es-zaradi-brekzit-712453.html", "text": "Премиерът Борис Джонсън започва серия от совалки в няколко столици на страни от ЕС в опит „да продаде“ новите си предложения за Брекзит на скептично настроените европейски лидери. В същото време той полага усилия да си осигури крехко мнозинство в Камарата на общините, съобщи БНР.Още днес се очаква британския премиер да замине за Берлин и да се срещне с германския канцлер Ангела Меркел.Според някои източници премиерът вече разговарял по телефона с Доналд Туск - председателя на Съвета на Европа, с Ангела Меркел, с ирландския премиер Лио Варадкар, както и с председателя на Европейската комисия Жан-Клод Юнкер. Специалният пратеник на Лондон Дейвид Фрост е в Брюксел за воденето на така наречените „технически преговори“. От Даунинг стрийт се опитват да избягват да използват думата „последни“ за предложенията на правителството, което оставя някакво място за маневри в преговорите.През уикенда Джонсън ще посети и други европейски столици, въпреки че още не са потвърдени конкретни срещи. Френският лидер Еманюел Макрон няма да може да се срещне с Борис Джонсън нито през уикенда, нито през следващата седмица.", "date": "2019.10.04", "title": "Борис Джонсън започва совалки в страните от ЕС заради Брекзит"}
{"url": "https://offnews.bg/zdrave/mz-s-proekt-za-oborudvane-na-pediatrichnata-bolnitca-712489.html", "text": "8 проекта, разработени от Министерството на здравеопазването (МЗ), ще се борят за европейско финансиране през следващия програмен период, това съобщи министър Ананиев в отговор на депутатски въпрос.По думите на Ананиев процесът на договаряне се движи в срок и няма индикации за загуба на средства.Единият от проектите е свързан с оборудването и обзавеждането на Многопрофилната болница за детско здраве.Друг проект ще подпомага развитието на трансплантациите и донорството, повишаването на качеството на живот на пациентите от хемодиализа, които подлежат на трансплантиране.Психично-здравните грижи също са във фокуса на европроектите. Средствата могат да бъдат инвестирани в ремонт и обновление на сградния фонд на държавните психиатрии.Министерството е подготвило и проекти за създаване на 27 мобилни екипа към областните болници; за подобряване на условия за работа на личните лекари в труднодостъпните райони.Друг проект е свързан със закупуването на 3 медицински хеликоптера.", "date": "2019.10.04", "title": "МЗ с проект за оборудване на педиатричната болница"}
{"url": "https://offnews.bg/futbol/nikolaj-bodurov-niama-da-se-zavarne-v-sastava-na-tcska-712458.html", "text": "Защитникът на ЦСКА Николай Бодуров няма да се завърне в състава на \"червените\", както се надяваха мнозина след раздялата с треньора Люпко Петрович, пише \"Меридиан мач\".Доскорошният капитан на \"армейците\" продължава да не тренира с отбора и е отстранен до второ нареждане. Бранителят не взе участие и във вчерашната тренировка на ЦСКА на базата в Панчарево, която бе водена от досегашните помощници на Петрович. Очевидно конфликтът на национала не е бил със сръбския треньор, а с ръководството на клуба и той няма как да бъде потушен. Люпко старателно отбягваше непрекъснатите въпроси за Бодуров, като съветваше репортерите да се обърнат към шефовете на отбора. Защитникът отпадна изненадващо от титулярния състав на ЦСКА за първия мач с украинския Заря Луганск в Лига Европа. Оттогава той не е влизал дори в групата на отбора за официалните мачове. Заради него селекционерът на националния отбор Красимир Балъков дори наруши принципите си и го извика и пусна като титуляр в европейската квалификация срещу Англия на \"Уембли\".Бранителят обаче бе един от слабите на терена, тъй като му липсваше игрова практика. Сега той не е част от отбора на България за мачовете с Англия и Черна гора.  Драмата около 33-годишния футболист вероятно ще се разреши най-рано през зимата. Той има договор с ЦСКА до следващото лято, но може да бъде пуснат срещу символична сума, тъй като след няколко месеца Бодуров със сигурност ще си тръгне от \"Армията\".", "date": "2019.10.04", "title": "Николай Бодуров няма да се завърне в състава на ЦСКА"}
{"url": "https://offnews.bg/politika/boris-tcvetkov-shte-spasim-parka-okolo-ezeroto-v-druzhba-712481.html", "text": "Изборът пред нашите съграждани е ясен. Той не е толкова ляво - дясно, а дали им харесва как се развива града. Темповете, с които се развива. Посоката, в която се развива, и дали искат да получат още от същото. Вторият вариант е да предпочетат промяната. Това каза Борис Цветков, кандидат от БСП за кмет на район „Искър\" и за общински съветник, в ефира на ТВ Европа. Той обясни, че много преди социалистическия период на развитие на София, е приет план, който гарантира компенсиране на това, че София е в котловина и се получава повече запрашеност и мъгливост. Ето защо са предвидени три големи клина, през които да влиза чист въздух от Витоша ида става естествена вентилация на въздуха в София. Според Цветков през последните 25 - 30 години, с поредица бездарни и дори престъпни решения на управляващите Столична община, това е опорочено.\"Има хубави кооперации в нови квартали. Те, обаче напрактика, са едни скъпи гета. Няма улици, по които да се разминат спокойно две коли. Няма никакво озеленяване, велоалеи и тротоари. Няма детски градини, паркове, поликлиники. Дори градският транспорт трудно може да влезе в такива квартали\", каза Цветков и допълни, че не може човек, който е управлявал десет години града да каже: „Аз се разграничавам от главения архитект\" и да прехвърли на него цялата вина за свършеното и несвършеното.\"Паркът около езерото в „Дружба\" е емблематичен. Това е мястото, където се прави Богоявленския водосвет, както и една гражданска инициатива „Хоро край езерото\", посочи Цветков. Той обясни,че около него има реституирана частна собственост, която е отредена за озеленяване. Но кметът Фандъкова и нейният екип вече десета година не стартират и не завършат процедура по отчуждаване. „Ако бъда избран, незабавно ще започне отчуждаването на тези частни терени, които са отредени за озеленяване\", категоричен бе Борис Цветков. Така ще се предотврати строителството на пететажна сграда, която ще разцепи парка на две.Кандидатът за кмет на „Искър\" посочи, че при демографската криза, включително и в София, има 7164 деца без места в общинските детски ясли и градини. Според него е необяснимо, че при пълна подкрепа за всеки проект за изграждане на детски градини, този проблем още не е решен.", "date": "2019.10.04", "title": "Борис Цветков: Ще спасим парка около езерото в Дружба"}
{"url": "https://offnews.bg/futbol/menidzharat-na-iunajted-e-dovolen-ot-ravenstvoto-s-az-alkmaar-712488.html", "text": "Мениджърът на Манчестър Юнайтед Оле Гунар Солскяер изненадващо сподели след равенството с АЗ Алкмаар (0:0), че е доволен от равенството с холандците, както и от представянето на своите футболисти.Двата отбора не предложиха особено атрактивни моменти и сякаш логично срещата от Група L на Лига Европа завърши без голове, което пак ще донесе критики върху \"червените дяволи\", които нямаха удар във вратата.Юнайтед е с 4 точки от първите си два мача, докато АЗ Алкмаар е с 2, като и двата тима имат шансове да продължат напред.\"\", каза Солскяер.Бившият английски национал Майкъл Оуен пък отправи остри критики към Юнайтед за резултатите на отбора през този сезон.\"\", каза Оуен.", "date": "2019.10.04", "title": "Мениджърът на Юнайтед е доволен от равенството с АЗ Алкмаар"}
{"url": "https://offnews.bg/obshtestvo/nov-protest-blokira-patia-kam-chernomoretc-712455.html", "text": "Нови протести ще затворят пътя към Черноморец. На изхода на града ще се съберат собственици на земеделски земи, които попадат в обхвата на обявените за продажба военни имоти. Протестиращите настояват Министерството на отбраната да спре процедурата за продажба и да им върне земите, съобщи БНР.\"Изпратили сме писмо с покана за разговор до министъра на отбраната Красимир Каракачанов\", каза председателят на сдружението в защита на собствениците на земеделска земя в Черноморец Васил Жечев.Протистиращите настояват министърът да се запознае със скиците от 1939 г., а не от 200 г. назад, за да излезе със справедливо решение.В отговор на обвиненията на Каракачанов, че протестът е политизиран, хората припомнят, че гражданската им инициатива в защита на земеделските земи продължава 15 г. и е надживяла много политици и правителства.„Г-н Каракачанов каза също така, че никой едва ли не не бил спечелил дело, защото нямало основания. Напротив, има спечелени няколко дела, няколко загубени, защото всеки съдия разглежда по различен начин казуса и очевидно се оказва политически натиск върху тях“, допълни Васил Жечев.", "date": "2019.10.04", "title": "Нов протест блокира пътя към Черноморец"}
{"url": "https://offnews.bg/futbol/oshte-edin-futbolist-na-ludogoretc-e-nominiran-za-igrach-na-kraga-v-li-712459.html", "text": "Защитникът на Лудогорец Рафаел Форстър попадна сред четиримата претенденти за номер 1 във втория кръг на груповата фаза на Лига Европа.Бранителят се разписа на два пъти при знаменитата победа с 3:0 над Ференцварош насред Будапеща в среща от Група Н и получи престижната номинация.Останалите футболисти, които ще се борят за приза са нападателят на Арсенал Габриел Мартинели, Дониел Мален от ПСВ Айндховен и Мохамед Елионуси от Селтик.Припомняме, че преди две седмици наградата отиде в ръцете на Клаудиу Кешерю. Румънският национал я заслужи, след като заби хеттрик при разгрома на Лудогорец с 5:1 над ЦСКА Москва в Разград.\"Зелените\" имат пълен актив от шест точки, а в следващия кръг приемат Еспаньол. Мачът ще се играе на 24 октомври от 19.55 часа.", "date": "2019.10.04", "title": "Още един футболист на Лудогорец е номиниран за играч на кръга в Лига Европа"}
{"url": "https://offnews.bg/futbol/skauti-na-tuluza-otnovo-shte-nabliudavat-mladite-talanti-na-levski-712460.html", "text": "Дербито на Ефбет Лига в неделя между Левски и Лудогорец ще бъде наблюдавано от чуждестранни мениджъри и скаути. Сред тях ще са и представители на Тулуза, пише \"Тема Спорт\".Те вече изгледаха мач на \"сините\" - срещу Славия в Овча купел, който бе спечелен с 2:0. В него добро впечатление остави младокът Станислав Иванов.Срещу разградчани обаче ще бъде зорко следен и 21-годишният холандец Найджъл Робърта. Той е бил на терена в 8 срещи от първенството, като в тях е отбелязал 6 попадения.Интересното е, че когато младият нападател е поразявал противниковата мрежа, то Левски не е губил двубой - 5 победи и 1 равенство.\"Сините\" обаче няма лесно да се разделят с играчите си, защото искат да запазят състава. Сред тези, които предизвикват интереса на чуждестранни клубове, е и Паулиньо.", "date": "2019.10.04", "title": "Скаути на Тулуза отново ще наблюдават младите таланти на Левски"}
{"url": "https://offnews.bg/obshtestvo/uchebno-pomagalo-smuti-roditeli-nareche-chislata-debilni-i-sakati-712457.html", "text": "Учебно помагало по математика смути родители заради употреба на неуместни и обидни думи в задачите.Сигнал за това се появи в социалната мрежа.Помагалото се нарича \"Умник математик\" и е изготвено от три учителски от елитната Софийска математическа гимназия. То няма задължителен характер и не е одобрено от МОН, тъй като ведомството одобрява само задължителните учебници и помагала.В една от задачите числата са наречени \"сакати\", \"дебилни\", \"коварни\", \"досадни\" и \"побъркани\". Например:\"Едно число ще наричаме дебилно, ако е по-голямо от 100 и се записва с различни цифри, едната от които е равна на сбора на останалите.\"В други задачи героите са кръстени Льольо, Мольо и Сопольо, а освен това Куку, Хахо, Пипи, Перко, град Льольово.Пред bTV авторите на помагалото са коментират, че не са имали лоши намерения, а са искали да ангажират вниманието на учениците.\"Първо не мисля, че има обидни квалификации и второ трябва да се обърне внимание, че има кавички. Идеята ни по-скоро е да въведем някаква формална дефиниция, нещо ново, с което децата в горните класове многократно ще се срещат. Много често понятия в математиката имат значение различно от това в живота. Точно, за да се научат да разграничават височина в математиката с височина в живота. На един по-нисък етап в трети, четвърти клас ние ги учим да различават едно понятие в математиката и същото понятие в живота\", посочи една от авторките - Мария Томова.", "date": "2019.10.04", "title": "Учебно помагало смути родители - нарече числата 'дебилни' и 'сакати'', а героите Льольо и Сопольо"}
{"url": "https://offnews.bg/obshtestvo/sv-jerotej-zaginal-kato-machenik-712380.html", "text": "Църквата почита днес Св. Йеротей.Той бил приятел на св. Дионисий Ареопагит и също като него бил обърнат към Христа от св. апостол Павел.Йеротей ходил в Йерусалим с другите апостоли за Успението на пресвета Богородица. Той бил сред хората, които ангелогласно пеели духовни песни, когато апостолите с благоговение носели пречистото тяло на светата Божие Майка от дома на св. Йоан Богослов до нейния гроб в Гетсимания.След Дионисий той бил епископ на Атина и като него св. свещеномъченик Йеротей умрял мъченически.", "date": "2019.10.04", "title": "Св. Йеротей загинал като мъченик"}
{"url": "https://offnews.bg/obshtestvo/pochina-edin-ot-dvamata-postradali-v-tetc-a-v-galabovo-712464.html", "text": "Починал е един от двамата пострадали служители на ТЕЦ-а в Гълъбово, съобщиха от ръководството на компанията собственик „ЕЙ И ЕС България\".Теньо Динев пострада при трудова злополука по време на ремонт на станция за битови отпадни води на 30 септември.Ръководството на „ЕЙ И ЕС България\" изказва своите най-искрени съболезнования на близките на починалия служител и изразява своята готовност да продължи да им оказва пълна подкрепа в този тежък момент.", "date": "2019.10.04", "title": "Почина един от двамата пострадали в ТЕЦ-а в Гълъбово"}
{"url": "https://offnews.bg/politika/dbg-bsp-da-spre-posegatelstvata-kam-kampaniata-na-maia-manolova-712463.html", "text": "Коалицията „Движение България на гражданите“ призовава БСП да спре да се възползва от кампанията на гражданския кандидат за кмет на София Мая Манолова, съобщиха от организация. След 10-годишно управление на Йорданка Фандъкова в София и преди това 4-годишно на Бойко Борисов, в столицата най-накрая има шанс за градивна промяна, твърдят от ДБГ. В текста им се казва още: Промяна, която да сложи край на порочния съглашателски модел, олицетворяван от ГЕРБ и БСП в общинския съвет на столицата. В резултат на това, за 14 години имаме незавършен Околовръстен път, масово презастрояване, мръсен въздух, скандални обществени поръчки, претоварен пътен трафик, милиони за сметопочистване, които отиват в ръцете на приятелски кръгове.Шансът за промяна е в избирането на Мая Манолова за кмет на София. Сега, когато Манолова е истинската алтернатива на порочния модел на управление на ГЕРБ, всички партии трябва да се откажат от апетитите си да се бъркат в кампанията й и да я използват, за да трупат повече подкрепа за листите си.Призоваваме БСП да спрат да обикалят телевизионните студия и да нажежават до червено гнева на гражданите. Столетницата продължава да присвоява – сега посяга и на гражданската кандидатура на Манолова. Не, господа, Мая Манолова е кандидатът на гражданите!Недейте да проваляте историческия шанс, който има София – за първи път в най-новата си история да бъде управлявана от граждански кандидат за кмет – от човек, който няма да обслужва партийни и корпоративни интереси, а ще работи само за интереса на гражданите.Спрете, господа от БСП, защото така практически работите в интерес на ГЕРБ, Борисов и Фандъкова и може би това не е случайно. А всъщност всички заедно стоите срещу гражданите на София! ", "date": "2019.10.04", "title": "ДБГ: БСП да спре посегателствата към кампанията на Мая Манолова"}
{"url": "https://offnews.bg/zdrave/zdravniat-ministar-iskaneto-na-medsestrite-za-dve-minimalni-rabotni-z-712467.html", "text": "„Искането на протестиращите медицински сестри за две минимални работни заплати не може да бъде изпълнено“, заяви министърът на здравеопазването Кирил Ананиев по време на парламентарния контрол.По думите му средната работна заплата на медицинските специалисти за септември е между 700 и 900 лева, а брутното им възнаграждение е от 1100 до 1500 лева. Ананиев уточни, че исканията на сестрите са справедливи, но могат да бъдат изпълнени постепенно и с отчитане на интересите на останалите участници в лечебно-диагностичния процес, при съобразяване със състоянието на лечебните заведения. В противен случай ще се създаде неравнопоставеност между възнагражденията на отделните категории персонал и допълнително напрежение в някои от болниците.Министърът поясни, че с няколко постановления от началото на годината правителството е отпуснало допълнителни средства за дейности извън обхвана на задължителното здравно осигуряване; подпомогната е била спешната помощ, увеличени са били цените на 120 клинични пътеки.Кирил Ананиев очаква до края на годината да бъде стабилизирано финансовото състояние и да бъде увеличена реално работната заплата на медицинския персонал.", "date": "2019.10.04", "title": "Здравният министър: Искането на медсестрите за две минимални работни заплати не може да бъде изпълнено"}
{"url": "https://offnews.bg/evropa/ursula-fon-der-lajen-shte-zhivee-v-ek-za-da-ne-gubi-vreme-v-pat-712468.html", "text": "Новоизбраният председател на Европейската комисия Урсула фон дер Лайен ще има условията да живее в централата на институцията в Брюксел. Това съобщава БТА, като се позовават на потвърждение от екипа на Фон дер Лайен.Вчера медии в Германия първи съобщиха, че по искане на Фон дер Лайен в централата на комисията се подготвя място, където тя да може да нощува. Уточнява се, че 25 квадратни метра от етажа на сградата, отделен за председателя и неговия екип, ще бъдат превърнати в място за спане и малка кухня.Говорители на Фон дер Лайен поясняват, че и като министър на отбраната на Германия тя е имала сходни условия в министерството, където е работила и нощувала през седмицата, а се е виждала със семейството си в почивните дни.По думите на говорителите подобен подход спестява от средствата за охрана, тъй като сградата на ЕК е под постоянно наблюдение, а и ще ограничи времето, прекарвано от Фон дер Лайен в задръстванията на Брюксел. ", "date": "2019.10.04", "title": "Урсула фон дер Лайен ще живее в ЕК, за да не губи време в път"}
{"url": "https://offnews.bg/politika/predlozhenie-na-obedinenite-patrioti-kraj-na-dareniata-za-magistrati-712466.html", "text": "Обединените патриоти внасят промени в Закона за съдебната власт, които засягат начина на финансиране на магистратите. Предложението е да се забрани те да получават имуществени и финансови дарения, освен следните източници: членски внос, имуществени вноски и дарения от техните членове, както и средства по програми и фондове на Европейския съюз и средства по Финансовия механизъм на Европейското икономическо пространство и Норвежкия финансов механизъм.Целта на допълнението е да се гарантира невъзможността за външна намеса в работата на магистратите. Естеството на магистратската професия налага въвеждането на определени ограничения по отношение на финансирането на професионалните сдружения на магистратите, се мотивират патриотите.\"Чрез тази промяна смятаме, че ще се повиши независимостта на българския съд\", обясни Искрен Веселинов, съпредседател на ПГ на Обединените патриоти.", "date": "2019.10.04", "title": "Предложение на Обединените патриоти: Край на даренията за магистрати"}
{"url": "https://offnews.bg/politika/delian-georgiev-razchitam-na-iasna-programa-i-razpoznavaemost-sred-ho-712469.html", "text": "Хората от \"Изгрев\" са докарани до ръба на отчаянието от строежите, унищожаването на зелени площи и липсата на детски градини. Това каза кандидатът на БСП за кмет на района д-р Делян Георгиев в ефира на БНТ. “В„Изгрев“ има бум на строителството, презастроява се, уплътняват се междублоковите пространства. Това е изнервило до краен предел местните хора. Знам го, защото съм един от тях, живея в „Дианабад”, каза Георгиев и допълни, че хората са страшно разочаровани от липсата на плановост при строителство, от липсата на стратегия.Той изтъкна, че не е правилна градоустройствената политика да се строи без да се мисли за инфраструктурата. Да се правят жилищни кооперации,а да не се правят детски градини и училища. \"Аз и екипът,с който работя, считаме за целесъобразно да бъде иницииран мораториум върху жилищното строителство в района. Тъй като капацитетът отдавна е стигнал своя предел”, заяви Делян Георгиев.Кандидатът за кмет на „Изгрев“ сподели две от идеите си, които би искал да реализира при успех на изборите – нова детска градина и да се изгради детското звено към 15-та поликлиника, тъй като би било добре педиатрите, които обслужват децата, да бъдат изведени в отделно крило на сградата. Той посочи, че на територията на „Изгрев“има два големи парка.„За съжаление Ловният парк в момента представлява една занемарена гора. Много е силно да го наречем парк”, категоричен бе Георгиев и допълни: “Част от Борисовата градина е на наша територия и считам, че всички райони, които имат граница с Борисовата градина, би следвало да действат много по-корпоративно. Това е един емблематичен парк в София. Трябва да се разсъждава цялостно. Трябва да се разсъждава на градско ниво и всички ние заедно да работим за Борисовата градина,за да бъде тя такава, каквато бихме искали да е”, убеден е кандидатът за кмет на „Изгрев“. Според него голям проблем за хората, свързан с тежкия трафик и задръстванията, е че от кварталите „Дианабад“ и „Изгрев“има само по един - два изхода към централните булеварди.Делян Георгиев сподели, че е подкрепен от почти цялата левица в район \"Изгрев\"- АБВ, Георги Кадиев, партия МИР. Според него това, на което може да разчита в предизборната надпревара, е ясната програма и разпознаваемостта, която има сред хората от района. ", "date": "2019.10.04", "title": "Делян Георгиев: Разчитам на ясна програма и разпознаваемост сред хората в Изгрев"}
{"url": "https://offnews.bg/lajfstajl/ribolovna-zona-po-viasat-explore-i-chudovishtni-sharani-po-viasat-712345.html", "text": "Насладете се на риболова по  с всичките си любими поредици, които ще ви хванат на въдицата с незабравими риболовни радости и несгоди.\"Риболовна зона\" по  можете да гледате всеки петък и събота вечер в 22:00 часа, а \"Чудовищни шарани\" по  започва всяка делнична вечер от четвъртък, 10 октомври, в 18:00 ч.В поредицата Али Хамиди, Том Доув и Нийл Спунър се втурват да преследват чудовищни кралски шарани из цяла Европа и още по-далеч, за да уловят най-големите представители на вида в света, за които се смята, че могат да достигнат тегло над 225 кг.Те имат възможност да се насладят на разнообразие от различни водни басейни - от реки до огромни вътрешни морета и дори ваканционни курорти, като същевременно се опитват да уловят и други видове, които се срещат в съответните страни, и се потапят в местната култура и кухня. Всеки епизод е зареден с напрежение и смях, които може да се очакват между трима близки другари на риболовна експедиция.Тримата разкриват и различни хитрини и стратегии, които им вършат работа. В четирите епизода на поредицата водещите посещават Тайланд, Франция, Босна, Сърбия и Испания.В събота, 5 октомври, е премиерата и на \"Гигантите на природата отвътре\" по . Поредицата - носител на множество награди, разкрива интимните тайни на най-забележителните зверове в света. Всеки епизод представя дисекция, която отваря нова перспектива върху животинската еволюция.Проследете приключенията на екипа на различни екзотични места, за да изследвате заедно с тях как екстремните условия на околната среда са създали странни и красиви животни като полярната мечка, кашалота и гигантската кожеста костенурка. Докато оглеждате отблизо невероятните животни, дисекцията им показва научната връзка между еволюцията и развитието. Не пропускайте да се насладите на природните чудеса отвътре навън.", "date": "2019.10.04", "title": "'Риболовна зона' по Viasat Explore и 'Чудовищни шарани' по Viasat Nature"}
{"url": "https://offnews.bg/obshtestvo/bez-voda-v-chast-ot-nadezhda-2-dnes-712400.html", "text": "„Софийска вода” временно ще прекъсне водоснабдяването днес в жк. „Лев Толстой“, част от жк. „Надежда“2, съобщиха от дружеството. Причината е подмяна на сградно вдопроводно отклонение до бл. 43 жк. „Лев Толстой“.Вода няма да има от 10:00 до 15:00 часа в жк. „Лев Толстой“, жк. „Надежда 2“ - района между ул. „Дравски бой“, ул. „Ген. Никола Жеков“, бул. „Рожен“, бул. „Ломско шосе“, ул. „Република“, ул. „Йордан Хаджиконстантинов Джинот“. ", "date": "2019.10.04", "title": "Без вода в част от Надежда 2 днес"}
{"url": "https://offnews.bg/zdrave-i-krasota/pochistvashtite-preparati-s-aromat-na-limon-mozhe-da-badat-opasni-712471.html", "text": "Експертите от Университета в Торонто и Университета Бъкнел, Пенсилвания, са установили че при взаимодействието на летливите хлорни съединения с лимонена (вещество, което се съдържа в цитрусите) във въздуха се образуват опасни частици, които вредят на хората и домашните животни. Изследването е публикувано в списанието на Американското химично общество Environmental Science & Technology.Лимоненът е съединение, които се съдържа в кората на лимона и портокала. Често се използва за основа на почистващи препарати, може да бъде добавено и като ароматизатор в кулинарията, козметиката и фармацевтиката. Сам по себе си той не е токсичен, но при при контакт с въздуха или светлината се окислява и дразни очите и кожата.Въпреки че лимоненът полепва по повърхностите и се разсейва във въздуха, неговата концентрация в продуктите за ежедневно ползване не представлява заплаха за здравето. Все пак някои почистващи средства с високо съдържание на лимонен изискват спазване на определени правила за безопасна употреба.Хлорсъдържащите препарати отделят хлорен диоксид и газообразен хлор, които лесно се натрупват в помещенията с лоша вентилация. В контакт със слънчевата светлина (и дори с вътрешното осветление) тези съединения се разграждат на малки елементи, наречени вторични органични аерозоли (BOA).ВОА са основен компонент на фините частици, които при значително натрупване във въздуха, намаляват видимостта и образуват мъгла. Тези частици проникват дълбоко в белите дробове, причинявайки краткотрайни вреди за здравето - дразнене носа и гърлото, кашлица, кихане и задух. По-сериозна заплаха са за страдащите от астма и сърдечносъдови заболявания.Изследванията на учените са показали, че при замърсяване на въздуха с тези фини частици значително се увеличава броят на хората, потърсили спешна помощ, хоспитализация, както и на смъртните случаи.В цитираното изследване за пръв път е било установено, че при взаимодействието между хлорния диоксид и газообразния хлор, дори в тъмно помещение, протича химична реакция с отделянето на летливи съединения. При включване на осветлението нивото на вторичните органични аерозоли значително се повишава, а слънчевата светлина увеличава скоростта на реакциите и нивата на ВОА още повече.Експертите твърдят, че най-застрашени са хората, които се занимават с чистене ежедневно, децата и възрастните. За снижаване на риска от подобни вреди за здравето, учените препоръчват да се отварят прозорците по време на чистене с хлорсъдържащи препарати на основата на цитруси.", "date": "2019.10.04", "title": "Почистващите препарати с аромат на лимон може да бъдат опасни"}
{"url": "https://offnews.bg/zdrave/lekarskiat-saiuz-niama-da-se-vkliuchi-v-natcionalnia-protest-na-7-okto-712462.html", "text": "Исканията на лекарския съюз бяха за увеличаване на бюджета на НЗОК, съобразно растежа на минималната и средната работна заплата за 2020 г.; стартиране на процедура по изплащане на надлимитната дейност за предходни години; намаляване на обемите и прекратяване на практиката да се разпределят средства за завишени обеми за сметка на ниски цени; увеличаване на клиничните пътеки средно с 15%; държавата да заплаща 1,90 потребителска такса за преглед на дете, както е при пенсионерите.От съсловната организация съобщават, че след разговори с ръководството на МЗ, повечето от исканията са били удовлетворени. Все още нерешен е въпросът с изплащането на надлимитната дейност, но процесът е задвижен и се очаква решение на ВКС.Становището на съюза е, че постигнатите договорености ще гарантират по-добри условия на труд и заплащане на лекарите и специалистите по здравни грижи.", "date": "2019.10.04", "title": "Лекарският съюз няма да се включи в Националния протест на 7 октомври"}
{"url": "https://offnews.bg/tenis/kontuzia-v-kitkata-spira-nadal-ot-uchastie-v-shanhaj-712461.html", "text": "Световният номер 2 в мъжкия тенис Рафаел Надал официално се отказа от участие на турнира от сериите Мастърс в Шанхай, който ще започне през следващата седмица.Още снощи новината беше съобщена от испанския вестник \"AS\", а тази сутрин беше потвърдена от официалната страница на ATP.Матадора се надяваше до последно, че може да играе в надпреварата, но получи контузия в китката от която все още не успява да се възстанови.Преди броени часове неговият треньор Карлос Моя обяви, че все още има шанс Рафа да участва в силния турнир, но в крайна сметка той реши да не рискува със здравето си.На практика Надал не е играл в официални мачове от финала на US Open, който спечели срещу Данил Медведев. Все още не е ясно кога е възможно Матадора да се завърне на корта. Единственото, което се знае е, че на 19 октомври му предстои сватба.", "date": "2019.10.04", "title": "Контузия в китката спира Надал от участие в Шанхай"}
