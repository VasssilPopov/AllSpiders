{"url": "https://offnews.bg/politika/ninova-strukturite-po-mesta-sami-shte-reshavat-koalitciite-si-no-bez-708075.html", "text": "„За нас са най-важни политиките и винаги започваме с приемане на платформа и на това какво ще правят нашите кандидати, а след това и избрани кметове. Радвам се, че сме първата политическа сила, която ще обяви платформа, защото сега я обсъдихме – получи се много хубава и сериозна дискусия”. Това заяви председателят на БСП Корнелия Нинова след края на националното съвещание на левицата в Габрово.Тя посочи няколко акцента от платформата за местните избори, сред които е реалната децентрализация в общините, включително с оставяне на част от събраните по места данъци върху доходите на хората – да бъдат на тяхно разположение за дейности в общината.„Сега държавата и правителството прехвърлят на общините задължения, без да ги обезпечават финансово”, поясни лидерът на левицата. По думите ѝ средствата в държавата се разпределят субективно – извън бюджета, по решение на един човек.„Въпросът е принципен – няма значение коя партия управлява – не може един човек, извън бюджета, да преценява как да финансира отделните общини абсолютно субективно и без критерии. Дискутирахме ясни критерии за финансиране на общините”, каза тя. Нинова посочи и втори акцент от платформата на БСП за предстоящите избори – запазване на общинската собственост и изпълнение на комуналните услуги от общински дружества, а не даване на концесия, тоест всички общински услуги да бъдат от общински дружества. Тя добави, че по разчети на досегашни  кметове и общински съветници на БСП това доста поевтинява услугата.„Заложихме силен социален пакет за здравеопазване, подпомагане на млади семейства, строителство на общински жилища, културна програма за съхранение на културните ценности, музеите и читалищата. Добрият резултат е, че направихме една конкретна, силна и възможна платформа – даваме на нашите кандидати политиката, с която те тръгват в кампанията още от утре, надявам се, защото вече имаме номинирани кандидати в страната, минали са конференциите”, заяви още Нинова.„Другото решение, което взехме, е да търсим партньорства за местните избори. Решението е на базата на коалиция „БСП за България” и на платформата, която днес дискутираме. Решихме да дадем свобода на общинските, районните  и градските структури сами да определят в какъв коалиционен формат да се явят на местните избори. Няма да им спускаме готови решения, защото всяка община има специфични отношения. Ограничението е – никаква коалиция с ГЕРБ”, каза още Корнелия Нинова.По повод отхвърленото в парламента вето на президента по договора за F-16, Нинова коментира: „Голяма грешка. Целият договор не отговаря на интересите на България. Коментира се и гласува от хора, които дори не са го чели”.Тя добави, че в договора има смущаващи неща и буквален отказ от национален суверенитет. „Договорът е твърде скъп за бедна България, задължава ни с голям заем, който ще връщат поколения. Военно-технически непълен и трябва да се купува допълнително оборудване. Смятаме, че не е изгоден за България. От началото до края сме били последователни – против”, категорична бе тя. Нинова каза още, че очаква да бъде актуализиран бюджетът заради ратификацията на договора за самолетите и изрази надежда, че държавният глава ще наложи вето.  Попитана дали ако за целта се наложи извънредно заседание на НС, Нинова каза, че депутатите от левицата ще присъстват на гласуването.", "date": "2019.07.26", "title": "Нинова: Структурите по места сами ще решават коалициите си, но без ГЕРБ"}
{"url": "https://offnews.bg/sviat/britanskiat-medien-regulator-globi-rt-s-200-000-liri-708076.html", "text": "Британският медиен регулатор \"Офком\" глоби телевизия RT с 200 000 лири. Според регулатора RT е нарушила правилата за безпристрастност при отразяването на отравянето на бившия руски шпионин Сергей Скрипал и дъщеря му Юлия в Солсбъри. \"Офком\" започна 7 разследвания срещу телевизията, свързани с новини и дискусионни програми на RT и агенция Sputnik, пуснати в ефир между 17 март и 16 април миналата година.От RT коментираха, че са възмутени от решението да се наложи глоба, преди съдът да се произнесе дали доводите на регулатора са основателни. Оттам допълниха, че размерът на глобата \"значително надвишава глобите, налагани на други медии за толкова сериозни нарушения като език на омразата и подбудителство към насилие\", и подчертаха, че британското правителство се опитва да окаже натиск върху редакционната политика на медията.", "date": "2019.07.26", "title": "Британският медиен регулатор глоби RT с 200 000 лири"}
{"url": "https://offnews.bg/ikonomika/i-shestte-proveriavani-banki-preminaha-stres-testa-na-etcb-708083.html", "text": "Стрес тестовете на Европейската централна банка, които бяха публикувани тази вечер. Обект на проверката бяха шест банки - УниКредит Булбанк АД, Банка ДСК ЕАД, Обединена българска банка АД, Първа инвестиционна банка АД, Централна кооперативна банка АД и Инвестбанк АД.Цялостната проверка се състоеше от преглед на качеството на активите и стрес тест, който показва как биха се променили капиталовите позиции на банките при хипотетичен базов и негативен сценарий в рамките на три години - от 2019 до 2021 г. Резултатите показват, че две от банките - ПИБ и Инвестбанк, отговарят на минималното изискване за капиталова адекватност от 8%, но и при базовия, и при негативния сценарий на стрес теста при тях се отчита недостиг.Необходимостта от допълнително укрепване на капиталовите позиции е определена въз основа на същите прагови съотношения като в предходните стрес тестове: съотношение на базовия собствен капитал от първи ред (БСК1) в размер на 8% за прегледа на качеството на активите и базовия сценарий на стрес теста и 5,5% за утежнения сценарий на стрес теста. Съотношението на БСК1 е ключов измерител на финансовата устойчивост на една банка.Капиталовият недостиг на ПИБ е 135 млн. евро при базовия сценарий и 262 млн. евро при негативния сценарий, а този на Инвестбанк - 14 млн. евро при базовия сценарий и 51 млн. евро при негативния сценарий.Останалите четири банки – УниКредит Булбанк АД, Банка ДСК ЕАД, Обединена българска банка АД и Централна кооперативна банка АД – нямат капиталов недостиг, тъй като резултатите им не попадат под съответните прагове, използвани в прегледа на качеството на активите и стрес теста.От ПИБ съобщиха, че към 30 юни вече са осигурили 130 млн. евро от допълнителния капиталов буфер - 65 млн. евро от печалбата за първото полугодие на 2019 г., 37 млн. евро в резултат от въвеждането на новия счетоводенстандарт и 28 млн. евро погасени кредити и допълнителни обезпечения при проверката, като очаква в скоро време да набави и останалите средства.От Инвестбанк пък посочиха, че банката е \"значително по-устойчива на неблагоприятни пазарни условия и финансови шокове в сравнение с извършения през 2016 г. преглед на качеството на активите\".\"Към юни 2019 г. Инвестбанк вече е предприела конкретни мерки във връзка с констатациите от индивидуалния преглед на кредитните досиета, като е извършила рекласификация на проблемните експозиции и оптимизация на рисково претеглените активи\", уверяват оттам.При мащабната проверка на БНБ през 2016 г. на всички 22 банки само на ПИБ и Инвестбанк бяха издадени препоръки за вдигане на капитала. Първа инвестиционна банка трябваше да увеличи капиталовия си буфер с 206 млн. лева, а Инвестбанк - да вдигне капитала си с 20 млн. лева. Изявления след публикуването на резултатите на ЕЦБ от стрес тестовете изпратиха и останалите четири банки. От ОББ коментираха, че банката \"е много добре подготвена и има значителни капиталови буфери, за да посрещне извънредни икономически шокове. Оттам отчитат, че при базовия сценарий собственият капитал от първи ред за 2019 г. е 20.17% при минимален праг от 8%. При негативния сценарий пък банката би била с капитал от 13.94% при праг от 5.50%.\"Много сме горди с резултатите, потвърждаващи разумната политика за управление на риска и счетоводните принципи, прилагани от ОББ, които са в пълно съответствие със стандартите на нормативната уредба и международните счетоводни стандарти. Без съмнение това е резултат и от прилагането на груповите политики и стандарти на нашия акционер, белгийската KBC Груп\", обявиха от ОББ. При ДСК коефициентът на базов собствен капитал от първи ред (CET1) на банкатаСК на консолидирана база би се променил от отчетеното към края на 2018 г. ниво от 19%, на 19.1% (за 2019 г.) при базов сценарий и на 12.3% (за 2021 г.) при утежнен сценарий. \"Тези резултати са значително над границата от 8% при базов сценарий и 5.5% при утежнен сценарий, и потвърждават доброто качество на кредитния портфейл на институцията, както и стабилността на капиталовата база в случай на забавяне на икономиката. По отношение на капиталовата позиция, което е и най-важният резултат от процеса на комплексна оценка, Банка ДСК показа убедителни резултати и стабилност\", коментираха от банката. От УниКредит Булбанк също посочиха, че са доволни от резултатите, тъй като дори при негативния сценарий капиталът на банката е в пъти над минималния праг. От банката обещават да спазят указанията на одиторите за прекласификация на отделни кредити заради взискателната методология на проверката, макар че самите заеми се обслужват безпроблемно.Централна кооперативна банка е показала най-добри резултати на стрес теста.\"Капиталовата адекватност на базовия собствен капитал от първи ред на ЦКБ, изчислена в края на 3-годишния хоризонт на стрес теста, е 17.54% в базовия сценарий и 7.97% в утежнения. Показаните резултати превишават значително референтните капиталови прагове и за ЦКБ не бе установена нужда от каквито и да е допълнителни капиталови мерки\", коментират от банката.От БНБ обявиха още вчера, че одобряват резултатите от проверката на ЕЦБ, която е потвърдила резултатите от направената през 2016 г. проверка.", "date": "2019.07.26", "title": "И шестте проверявани банки преминаха стрес теста на ЕЦБ"}
{"url": "https://offnews.bg/politika/ot-gerb-potvardiha-che-sobstvenikat-na-tad-grup-e-bil-uchreditel-i-ch-708081.html", "text": "От ГЕРБ потвърдиха, че собственикът на компанията за киберсигурност \"Тад груп\" Иван Тодоров е бил учредител и член на партията. Изявлението дойде по повод изказване на Тодоров. \"Аз съм учредител на ГЕРБ. Познавам се хора от ГЕРБ, от властта и откъде ли не. Това е абсурдно. Защо бих си плюл на познатите, на приятелите и да нападам управляващите?\", каза той пред БНТ. Във връзка с твърдения пред медиите и последвали публикации, от ПП ГЕРБ уточняваме следното: Иван Тодоров е бил член и учредител на ПП ГЕРБ от 2008 г. от район „Приморски“ в град Варна. От 2010 г. обаче Тодоров не е заплащал членския си внос и поради тази причина в съответствие с устава на ПП ГЕРБ - членството му в партията е прекратено, уточниха от партията.\"ПП ГЕРБ има над 96 000 членове в цялата страна. В тази връзка призоваваме да не се правят спекулации с членството в партията, което е доброволен акт\", допълниха оттам.Иван Тодоров е обвинен като подбудител на хакерската атака срещу НАП. ", "date": "2019.07.26", "title": "От ГЕРБ потвърдиха, че собственикът на Тад груп е бил учредител и член на партията"}
{"url": "https://offnews.bg/politika/kristalina-georgieva-e-sred-favoritite-za-shef-na-mvf-708084.html", "text": "Изпълнителният съвет на Международния валутен фонд (МВФ) обяви днес началото на процедурата за избор на нов управляващ директор на мястото на Кристин Лагард, която подаде оставка, след като бе номинирана за президент на Европейската централна банка, предаде ТАСС, цитирана от БТА.Изпълнителният съвет обяви днес, че е приел открит и прозрачен процес, отчитащ заслугите на кандидатите за избор на нов управляващ директор, който е аналогичен на използвания по-рано, се посочва в изявление на Фонда.Сред фаворитите за поста е и Кристалина Георгиева. Освен нея в списъка влизат още бившият холандски финансов министър Йерун Дейселблум, министърът на икономиката на Испания Надя Калвиньо, председателят на Еврогрупата от Портигалия Мариу Сентену и Оли Рен, гуверньор на Централната банка на Финландия.В момента Кристалина Георгиева е изпълнителен директор на Световната банка.Съветът възнамерява да завърши процедурата до 4 октомври 2019 година, допълва МВФ.", "date": "2019.07.26", "title": "Кристалина Георгиева е сред фаворитите за шеф на МВФ"}
{"url": "https://offnews.bg/obshtestvo/chez-smenia-kabel-na-grafa-niama-da-razkopavat-uveri-stolichna-obsht-708065.html", "text": "Екипи на ЧЕЗ –разпределение сменят аварирал кабел на ъгъла на ул.„Преспа“ и ул.„Граф Игнатиев“, съобщи Столична община.Дейностите ще се извършват подземно без разкопаване.По време на ремонтните дейности няма да има нарушение на електроподаването, информират превантивно от \"Московска\" 33. ", "date": "2019.07.26", "title": "ЧЕЗ сменя кабел на Графа, няма да разкопават, увери Столична община"}
{"url": "https://offnews.bg/koloezdene/sniag-prekasna-19-ia-etap-egan-barnal-obleche-zhaltata-flanelka-708079.html", "text": "Лоши атмосферни условия и драматични размествания в генералното класиране белязаха 19-ия етап на тазгодишното издание на колоездачната Обиколка на Франция. Днешната надпревара бе прекратена предсрочно, около 28 километра преди края.Причина за това затрупаният със сняг път край зимния курорт Вал д'Изер, по който трябваше да минат колоездачите към последното изкачване на Монте де Тин.Това доведе и до свличане на земна маса, което направи напълно невъзможно завършването на 127-километровия етап по предварителен план. Като бонус природата предостави проливни валежи и градушка, които също не позволиха на колоната да се отправи към финала. Организаторът на Тура и съдийския състав решиха да не награждават етапен победител, като времената за генералното класиране бяха зачетени при преминаването на височината от висша категория Кол дьо л’Изеран.Тя бе преодоляна най-бързо от представителя на \"INEOS\" Еган Барнал, който направи невероятна самостоятелна атака и успя да вземе повече от 2 минути аванс на досегашния лидер Жулиен Алафилип (Deceuninck-Quick-Step).Колумбиецът си осигури обличането на \"жълтата фланелка\" за утрешния предпоследен етап. Алафилип бе лидер в продължение на 14 дни и започна деня с 1.30 минути пред Бернал. Той обаче се оказа в затруднение и загуби близо две минути от младия колумбиец.Иначе днешният етап бе драматичен и в началото. Той включваше пет изкачвания – две от трета, едно от втора, едно от първа и едно от висша категория, с близо 4000 метра денивелация. В крайна сметка само четири от височините бяха преодолени.Още на 36-ия километър от състезателят на \"Groupama-FDJ\" Тибо Пино спря за медицинска помощ и не успя да кара със скоростта на останалите. Въпреки опитите си да продължи французинът се отказа, а от отбора му обясниха, че той има мускулен проблем, получен в предходния 18-и етап.Последваха по-спокойни километри до навлизането в изкачването към Кол де И'Зеран, където отборът на \"INEOS\", воден от Барнал и миналогодишния шампион Герант Томас, имаше огромно предимство. За колумбиеца тя се увенча с пълен успех и той не само навакса пасива си от 1:30 минути преди днешния старт, но и успя да го превърне в аванс от 25 секунди пред Алафилип. Трети в генералното подреждане продължава да бъде Томас, който вече е на 1:06 минути зад съотборника си Барнал.След победителя Барнал в днешния етап втори до Кол де И'Зеран достигна британецът Саймън Йейтс от \"Mitchelton–Scott\", а трети остана французинът Уоран Баргюл (Fortuneo–Samsic).Утре предстои 20-ият етап, който предразполага към размествания в генералното класиране. Колоездачите ще изминат 130 километра между Албертвил и Вал Торен, като са включени три изкачвания – едно от първа категория, едно от втора и финал на висша категория. Състезателите ще завършат на 2365 метра след 33-километрово изкачване.", "date": "2019.07.26", "title": "Сняг прекъсна 19-ия етап, Еган Барнал облече жълтата фланелка"}
{"url": "https://offnews.bg/temida/sadat-varna-shofiorskata-knizhka-na-liutvi-mestan-708067.html", "text": "Окръжният съд в Кърджали върна шофьорската книжка на лидера на партия ДОСТ Лютви Местан.Тя му беше отнета след катастрофа с негово участие, при която загина 6-месечно бебе. Инцидентът стана на14 април тази година на разклон край момчилградското село Загорско. Съдът връща за втори път свидетелството за правоуправление на Местан. Дни след катастрофата политикът си получи книжката, прокуратурата обаче му я взе пак, припомня Родопи 24. Сега магистратите определиха като „необосновано” и „незаконосъобразно” постановлението на прокуратурата и позволиха на Лютви Местан да шофира отново. Решението е окончателно. ", "date": "2019.07.26", "title": "Съдът върна шофьорската книжка на Лютви Местан"}
{"url": "https://offnews.bg/politika/i-tcivilen-mozhe-da-rakovodi-voennoto-razuznavane-reshiha-deputatite-708077.html", "text": "И военен, и цивилен ще може да заема длъжността директор на служба \"Военна информация\". Това решиха депутатите, които приеха на второ четене промените в Закона за военното разузнаване.До октомври 2015 г. съществуваше тази възможност, но тя беше премахната с приемането на новия закон за службата. При гледането на първо четене на промените управляващите бяха критикувани, че правят промените, за да може конкретен човек да поеме службата. Срещу промените се обяви и президентът Румен Радев, който заяви, че шефът на службата трябва да е военен.Настоящият и бившият директори на \"Военна информация\" Пламен Ангелов и Светослав Даскалов бяха обвинени, че не са контролирали издаването на над 500 достъпа до класифицирана информация на НАТО и ЕС.Ангелов подаде оставка на 17 юли.", "date": "2019.07.26", "title": "И цивилен може да ръководи военното разузнаване, решиха депутатите"}
{"url": "https://offnews.bg/ikonomika/fibank-premina-uspeshno-pregleda-na-kachestvoto-na-aktivite-i-stres-te-708082.html", "text": "Fibank е преминала успешно прегледа на качеството на активите и стрес теста, съобщиха от банката. ЕЦБ назначи проверка на активите в шест български банки - УниКредит Булбанк, Банка ДСК, ОББ, ПИБ, ЦКБ и Инвестбанк, във връзка със заявката на България за влизане в предверието на еврозоната и за Банковия съюз на ЕС.Оценката беше извършена от Ernst & Young, под ръководството на ЕЦБ, със съдействието на Банката.Прегледът на качеството на активите (AQR) и стрес тестът представляват прилагане на теоретичен и консервативен (пруденциален) модел за оценка на риска на активите на Банката.Fibank, чийто активи са в размер на 9.538 млрд. лв., е четвъртата по големина на активите банка в България и втора по размер на кредити към българския бизнес.Оценката прегледа вътрешните правила и процедури и тяхното съответствие с регулаторните изисквания. В AQR са включени 78% от общия кредитен портфейл и 95% от корпоративния портфейл.Първа инвестиционна банка отговаря на регулаторните капиталови изисквания съгласно чл. 92 от Регламент (ЕС) № 575/2013 на Европейския регламент и на Съвета, съобщиха от банката.При прилагането на негативния сценарий на стрес теста, включващ неблагоприятни икономически дисбаланси и продължителен спад в икономиката на страната, Банката би имала нужда да изгради допълнителен капиталов буфер от 262,9 млн. евро.Към 30 юни 2019 г. Fibank е осигурила 130 млн. евро от допълнителния капиталов буфер, както следва:1) Печалба преди провизии от 65 млн. евро за първото полугодие на 2019 г.;2) Провизии по кредити в размер на 37 млн. евро в резултат на въвеждането на МСФО 9, отчетени във финансовите отчети за 2018 г.;3) Погасени кредити и допълнителни обезпечения по експозиции от проверката в размер на 28 млн. евро.Fibank ще адресира оставащата сума от 133 млн. евро с печалбата си от дейността, с де-рискинг на кредитния портфейл, както и с други допустими мерки, увериха оттам.Първа инвестиционна банка продължава да следва своята стратегия за подобряване на качеството на кредитния си портфейл и укрепване на капитала като основа за растеж.", "date": "2019.07.26", "title": "Fibank премина успешно прегледа на качеството на активите и стрес теста"}
{"url": "https://offnews.bg/sviat/goreshtinite-vzeha-zhertva-v-belgia-708066.html", "text": "Рекордните горещини в Белгия взеха жертва.66-годишна жена е открита мъртва близо до караваната си в Миделкерке. Тялото ѝ е открито от съсед. Жената вероятно се е пекла на слънце цял ден, а температурата по крайбрежието надхвърли 40 градуса. Според полицията смъртта на жената вероятно е свързана именно с високите температури. Редица градове в Западна Европа отчетоха температурни рекорди в последните дни. В Париж бяха измерени 42,6 градуса - най-високата стойност откакто се води статистиката. В Брюксел температурата достигна 41,8 градуса. В Германия пък беше измерена температура от 42,6 градуса. ", "date": "2019.07.26", "title": "Горещините взеха жертва в Белгия"}
{"url": "https://offnews.bg/politika/bsp-sofia-nominira-oshte-5-kandidati-za-kmetove-na-stolichni-rajoni-708072.html", "text": "Организациите на БСП в столичните райони „Младост“, „Нови Искър“, „Подуяне“, „Сердика“ и „Панчарево“ определиха кандидатите си за кметове. В „Младост“ БСП ще подкрепи кандидатурата на арх. Стефан Стефанов. Той е номиниран от инициативен комитет. Стефанов е главен архитект на района, работил е като проектант обществено и жилищно строителство. На 44 години е.Социалистите в „Нови Искър“ издигат председателя на районната организация Милко Панов. Той е на 50 години и има дългогодишен стаж в сферата на транспорта.БСП – Подуяне залага на 44-годишния юрист Веселин Жечев, който се занимава с търговия.Кандидатът за кмет на район „Сердика“ ще бъде Янко Янков. 63-годишният магистър по военно дело, транспортно строителство и публична администрация има управленски опит в областта на транспортното стрителство. Янков е бил член на надзорния и управителния съвет на „Локомотив София“ и началник щаб на спортната школа на клуба.В „Панчарево“ БСП застава зад независимия кандидат за районен кмет Радко Петров. Той е строителен инженер и е управител на строителна фирма. На 72 години.", "date": "2019.07.26", "title": "БСП-София номинира още 5 кандидати за кметове на столични райони"}
{"url": "https://offnews.bg/temida/sobstvenikat-na-tad-grup-obiaven-za-izdirvane-v-shengen-708070.html", "text": "Собственикът на компанията за киберсигурност \"Тад груп\" е пуснат за издирване в Шенгенското пространство, съобщи Нова телевизия.Очакваше се Тодоров да бъде обявен за издирване с международен бюлетин заради отсъствието му от страната и повдигнатите обвинения срещу него и двама служители на фирмата - Кристиян Бойков и Георги Янков.Тодоров и Янков са обвинени в подбудителство на Бойков да извърши престъпление против Републиката, влизайки в базата данни на НАП и публикувайки я онлайн, съобщи прокуратурата.По информация, споделена в интервю, Тодоров в момента се намира на служебно пътуване в Канада и веднага след завръщането си във вторник ще се отзове на разследването.\"Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа\", заяви Тодоров в интервю за Нова.", "date": "2019.07.26", "title": "Собственикът на 'ТАД Груп' обявен за издирване в Шенген"}
{"url": "https://offnews.bg/politika/pametnik-sporten-kompleks-i-film-v-pamet-na-naim-siulejmanoglu-v-momc-708068.html", "text": "Истинско стълпотворение окупира Момчилград за откриването на паметника на световно известния щангист Наим Сюлейманоглу и обновения спортен комплекс на негово име. Турски екип снима филм за живота на трикратния олимпийски шампион, а в интернет вече се върти песен, посветена на Джобния Херкулес, изпълнявана от рапър.За церемонията завчера късно вечерта пристигна внушителна група от Турция, водена от лидерката на Партията на доброто Мерал Акшенер. В състава й бяха депутати от нейната партия и от главната опозиционна Републиканска народна партия, с която на избори играят в коалиция. През първия ден на визитата си те поднесоха цветя пред паметника на жертвите на тоталитаризма в Момчилград, отдадоха почит на паметта на жертвите на \"възродителния процес\" в село Груево и се поклониха пред Тюркян чешма в село Могиляне /издигната в памет на убитото по време на протест на 26 декември 1984 г. 18-месечно момиченце Тюркян/. В Момчилград бяха и братът на Наим, както и генералният консул на Турция в Пловдив Хюсеин Ергани, президентът на Българската федерация по вдигане на тежести Неделчо Колев и турският му колега Тамер Ташпънар.Големи делегации проводи Турция за случая от 6 общини, водени от кметовете им, както и лидери на изселнически дружества. Турските политици бяха придружавани от армия журналисти, предимно от проправителствените медии на южната съседка. Последните събориха преградата, осигуряваща все пак някакво малко пространство за ораторите, а видната политическа дама бе притисната под блокадата на камери и стативи.Пред спортния комплекс бяха продуцентът на филма „Джобният Херкулес – Наим Сюлейманоглу\" Мустафа Услу и актьорът, който играе ролята на щангиста – Хаят Ван Ек. Градоначалници, председатели на общински съвети и общински съветници се включиха и от общините на областите Кърджали, Смолян, Хасково и председатели на общински съвети. Лидерът на ДПС Мустафа Карадайъ пристигна също с респектираща част от парламентарната си група и членове на ръководството. Но пък ярко отсъстваха представители на други български партии. Имената на всички налични вносни и местни официални лица трябваше да бъдат съобщени от водещите на български и на турски езици, наложи се да се обявяват и пропуснатите в предварителния списък. Само тази част направи церемонията повече от изнурителна.А после започнаха словата, до едно величаещи и напълно заслужено славния щангист, роден в момчилградското село Птичар и починал през ноември 2017 г. от чернодробна цироза в Истанбул. \"Преживял разделението в родината ни в най-тежката му форма, асимилационната държавна политика в най-уродливата й форма, Наим наред със спортните си победи, ни остави уроци по човешко достойнство и мъжество. Наим ни научи как може една кауза да обединява и да прави хората по-силни. Когато губим вяра в собствените си сили, да се сещаме за Наим. Когато губим връзката един с друг, да се сещаме за Наим\", каза разпалено Мустафа Карадайъ.Мерал Акшенер говори последна с уговорката да бъде кратка, „защото и без друго всички стърчим на крака вече от часове“. \"Наим има своето място в сърцето на всеки един от нас. Пожелавам Господ да му даде най-хубавото място в Рая\", каза тя. И едва тогава чаршафът, покриващ паметника на Сюлейманоглу, бе свален под бурните аплодисменти на стълпотворението. Фигурата е от бронз и е висока 2,20 метра, реалният ръст на Джобния Херкулес бе 147 сантиметра. Постаментът е 4-метров и е облицован с мрамор от Измир.Филмът за обявения като най-силен мъж на планетата се снима в Турция, България и Азербайджан, премиерата е насрочена за 25 октомври, каза продуцентът Мустафа Услу. Ролята на легендарния щангист от момчилградското село Птичар е поверена на младия актьор Хаят ван Ек, който е сякаш копие на героя си. Роден е през 2006 г. в Амстердам, баща му е холандец, а майка му туркиня. Същата година семейство Ван Ек се установява в Турция. Турските медии пишат, че Хаят не спира тренировките, водени под ръководството на брата на Наим Мухарем Сюлейманоглу, и голям екип от специалисти и диетолози.Кой беше Наим СюлейманоглуВ забележителната си спортна кариера трикратният олимпийски шампион има регистрирани 47 световни рекорда, 6 пъти е бил европейски и 7 пъти световен шампион. Последната титла, спечелена за България, е от световното първенство в София през ноември 1986 г., а след по-малко от месец той избяга в Турция.„Държавното“ му име по време на т.нар. „възродителен процес“ бе Наум Шаламанов, но той не можа да се примири с това. Когато за пръв път се беше завърнал в родния край, разказа, че именно това е била причината да предприеме бягството. В края на ноември 1986 г. двама мъже го причакали след тренировка в столицата и му предложили план. Тогава му предстояло участие в битка за световната купа в Мелбърн, Австралия, която той печели безапелационно. Той отказал да се включи в тържествената вечеря и казал на треньорите си, че се прибира в стаята да почива.Така на 8 декември 1986 г. малко преди полунощ събрал багажа си набързо, а отвън го чакали трима в автомобил, укрили го в къща в крайните квартали на града. А няколко дни по-късно лети за Лондон, където на летището вече го е чакал президентският самолет на тогавашния държавен глава на Турция Тургут Йозал. Посрещнали го турски дипломати, които го отвели в посолството. При кацането му в Анкара е посрещнат като национален герой, веднага получава гражданство и променя името си.Пиеше уиски с кола, за да не го разобличат, че употребява алкохол и хитро намигаше в приятелска компания, а комбинацията с лекарства се оказа фатална за него. В турските медии се появиха съобщения, че е вземал и кокаин, а и допинг. Миналата година гробът му беше разкопан заради необходимостта от ДНК-тест, наложила се след съдебния иск на японската му дъщеря и бе доказано, че тя също има право на наследството му.Заради това, че българското правителство не се и опитало да попречи на участието в олимпиадата в Сеул през 1988 г., София получава компенсация от 1 250 000 долара от Турция.", "date": "2019.07.26", "title": "Паметник, спортен комплекс и филм в памет на Наим Сюлейманоглу в Момчилград"}
{"url": "https://offnews.bg/tehnologii/hostingat-poskapva-riazko-sled-kato-cpanel-vdigna-tcenite-s-2000-708074.html", "text": "Хостингът поскъпва рязко, след като в края на миналия месец cPanel, най-използваният контролен панел за уеб-хостинг по целия свят, обяви шокова промяна в модела си на ценообразуване, с който увеличава цените с до 2000% на сървър, . Очакваше се увеличение на цените, но промяната на модела на ценообразуванене изненада хората от бранша. Всички хостинг сегменти използващи cPanel ще бъдат засегнати и ще има увеличение на цените – споделен хостинг, риселър хостинг, VPS хостинг, наети сървъри. Всеки ще бъде засегнат по различен начин в зависимост от това колко cPanel акаунти има създадени на управлявания от него виртуален или нает сървър. Всеки клиент на cPanel ще трябва да плаща по $0.20 за всеки акаунт над 100 на своя сървър. Новите цени влизат в сила от 1 септември 2019. Във форума WebHostingTalk на адрес  кипи оживена дискусия свързана с увеличението на цената и промяната на модела на ценообразуване.", "date": "2019.07.26", "title": "Хостингът поскъпва рязко, след като cPanel вдигна цените с 2000%"}
{"url": "https://offnews.bg/obshtestvo/novo-ognishte-na-afrikanska-chuma-vav-ferma-v-goliamo-vranovo-s-30-000-708073.html", "text": "Българската агенция по безопасност на храните констатира ново огнище на Африканска чума по свинете в индустриална ферма в село Голямо Враново, община Сливо поле, област Русе.Положителните проби са лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София.Засегнатият свинекомплекс е със затворен производствен цикъл, а в него се отглеждат около 30 000 животни.Това е третият случай на потвърдено огнище със заболяването АЧС в индустриална ферма в областта.Свинекомплексът в село Голямо Враново попада в надзорната зона около обявеното огнище в свинекомплекса в село Бръшлен.Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход.Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС.", "date": "2019.07.26", "title": "Ново огнище на Африканска чума във ферма в Голямо Враново с 30 000 прасета"}
{"url": "https://offnews.bg/medii/tijnejzharite-trudno-se-orientirat-koia-novina-e-falshiva-i-dali-gi-po-708071.html", "text": "22% от българските тийнейджъри не могат да преценят дали една новина е истинска или фалшива, трудно се ориентират дали ги подлагат на пропаганда и мнозина не знаят какво всъщност е това. Това показват резултатите от изследване за нивото на медийната грамотност на 642-ма ученици между 15 и 19 г., проведено от Центъра за развитие на медиите в 10 общински средни училища и професионални училища в София, Бургас, Карлово, Костинброд, Сливница и Стара Загора между 1 април и 10 юни 2019 г.Целта на изследването е събирането на първата, основаваща се на факти систематизирана информация за текущото състояние на медийната грамотност в българските гимназии. То трябваше да установи доколко младежите разпознават достоверното медийно съдържание, като същевременно изследва нагласата им да избират каналите за информация, споделяне и развлечение.Могат ли тийнейджърите да се ориентират и да боравят с информацията в социалните мрежи е допълнителна информация, която се извлича от изследването.В проведената анкетата са били включени 16 отворени и затворени въпроси.Резултатите сочат, че:1. 26% се информират от социалните медии за случващото се в България.2. Младежите се интересуват най-много от: образование и социални теми, технологии и иновации, политика и икономика, наука, спорт, анимации, музика, скандали, времето, известни личности, филми и сериали. От всичко изброено на върха е отговорът \"Технологии и иновации\".3. Близо 1/2 признават, че се съмняват във всичко публикувано. От една страна, това показва критично мислене. От друга, е тревожен сигнал за качеството на информацията в мрежата като цяло.4. 70% твърдят, че разпознават фалшивите новини, но има и ученици, които приемат всичко в интернет за истина, тоест не допускат, че има такива. 30% не могат да преценят що е фалшива новина, а авторите на изследването смятат, че това може да означава, че те или нямат адекватна база за сравнение, или познания, които да им позволят да разпознаят фалшивото съдържание. Смятат също, че е наложително да се работи допълнително с тази група тийнейджъри в училище или в извънкласни форми.5. За 40% от учениците фалшивата новина е тази, която не им звучи достоверно. Те се доверяват на интуицията си, която може и да ги подвежда.6. 22% признават, че не могат да преценят дали една новина е истинска.7. Над 30% не се съмняват в достоверността на големите медии.8. 56% твърдят, че не са попадали на пропаганда; 44% са уверени в противоположното.9. 1/3 обаче не могат да дефинират какво е пропаганда. Смятащите, че знаят, я обясняват с думите: измама, злоупотреба, агитация, реклама, насилие, фалшиви новини, фалшиво съдържание с цел заблуда, лъжа, манипулация, влияние над хорското мнение и поведение, разпространение на невярна информация и възгледи, опит да се въздейства върху чуждото мнение с цел изгода или облагодетелстване, Кремълски новини, Русия, популяризация.10. Младежите не могат без интернет, общуването им преминава основно през мрежата, като някои буквално живеят там. Ппочти 50% влизат в мрежата над 10 пъти на ден, грубо казано - на всеки час от деня.11. Учениците не се вълнуват много от това, че публикуваното от тях в социалните мрежи оформя тяхното \"дигитално досие\", което, за разлика от автобиографията, се допълва всекидневно с техните постове, снимки и публикации, трудно може да бъде поправено или манипулирано.12. Социалните мрежи размиват и значението на думата \"приятел\". Те не са сигурни, че трябва да познават приятелите си в мрежата лично. На въпроса „Кой е срещу теб в мрежата?“ учениците не винаги мога да отговорят точно. Близо 1/6 не се притесняват от общуване с непознати. Тревожни са данните за тези ученици, които общуват в мрежата без съмнения. Налага се изводът, че често те няма защитни механизми, с които да се предпазят от фалшиво съдържание в мрежата.Разпознаването на фалшивите новини и пропагандното съдържание е проблем сред голяма част от анкетираните ученици, заключават авторите на изследването. Друга част вярно се ориентират в съдържанието на информационните канали, но в същото време признават, че пропагандата е непознато понятие за тях. Младежите се нуждаят от допълнително обучение по отношение на достоверно и истинно съдържание, по умения за работа с информация в новинарски сайтове и социалните мрежи.Пропагандата е трудно разпознаваема и неточно дефинирана от голяма част от анкетираните. Някои имат базови представи за целите на пропагандата и методите, които използва. В този смисъл обучението на младежите в ученическа възраст е наложително и то трябва да следва утвърдените стандарти в журналистиката и масовите комуникации, смятат от Центъра за развитие на медиите.", "date": "2019.07.26", "title": "Тийнейжърите трудно се ориентират коя новина е фалшива и дали ги подлагат на пропаганда"}
{"url": "https://offnews.bg/drugi/pobediteliat-ot-gejming-turnir-shte-specheli-poveche-ot-shampionite-na-708035.html", "text": "Електронните спортове все повече започват да се конкурират с реалните такива. Доказателство е фактът, че победителят от финала на Световната купа за геймъри на известната игра \"Fortnite\" ще спечели повече от спечелилите турнира от Големия шлем \"Уимбълдън\" Симона Халеп и Новак Джокович.40 милиона играчи са направили опит да се класират за финалите, а надпреварата е продължила 10 седмици, пише \"Би Би Си\". Само 100 финалисти обаче ще имат възможността да спечелят респектиращите 3 милиона долара.Общият награден фонд е рекорден за електронните спортове, като общо той се равнява на 30 милиона. Така всеки от финалистите ще се прибере с минимум 50 000 хил. долара, а класиралите се в челната тройка ще станат милионери.15 годишният играч Бенджи Фиш от Сънбъри, който се подвизава под никнейма \"benjyfishy\", е един от шепата британски играчи, които са достигнали до финал.Той споделя, че е тренирал по осем часа всеки ден в последните пет месеца. Ако спечели, момчето казва, че ще купи къща на родителите си. Признава, че е доста нервен.\"Ще бъде малко по-различно, защото никога преди това не съм бил на такава голяма сцена. Играл съм само в спалнята си, така че ще бъде различно, но в момента съм много уверен, защото съм тренирал толкова много. През последните две седмици съм направил около 12 часа тренировки на всеки ден \", разказва за подготовката си Бенджи.Друг известен британски играч е 14-годишният Кайл Джаксън, който се подвизава под никнейма \"Mongraal\". Той става професионален играч още на 13 години.\"Това е много по-сериозно, отколкото мислят хората. Отне ни много работа, за да се класираме, така че това не е просто игра за забавление. Играх поне 8-10 часа на ден в продължение на месеци, за да бъда тук\", разказва Джаксън.Най-много са играчите, идващи от САЩ, следвани от 14 от Франция и 11 от Великобритания. От четвъртък геймърите са получили обиколка на арената, където ще се проведе състезанието.Сцената е двустепенна, а компютрите са наредени в кръг. Всеки играч ще има възможността да се състезава със собствена мишка и клавиатура.Очаква се десетки хиляди фенове да запълнят стадиона \"Артър Аш\" в Ню Йорк, на който обикновено се провежда тенис турнира US Open. Очаква се милиони души да гледат онлайн, за да се порадват на звездите от изключително популярната игра, която може да се похвали с 250 милиона потребители по цял цвят.Победителят ще стане първият световен шампион на играта, а конкуренцията е огромна – около 30 играчи се възприемат за потенциални победители. От \"Би Би Си\" пишат, че дори един от най-добрите играчи на \"Fortnite\" – Ninja – не е успял да се класира. Финалистите са само момчета, като повечето от тях са на възраст под 16 години.Освен индивидуална, ще има и отборна игра, в която печелившата двойка ще прибере 3 милиона долара. Събитието ще се проведе в Ню Йорк от 26 до 28 юли.", "date": "2019.07.26", "title": "Победителят от гейминг турнир ще спечели повече от шампионите на Уимбълдън"}
{"url": "https://offnews.bg/kultura/akvarelite-na-bogomir-lazov-v-natcionalnata-galeria-ot-30-iuli-708038.html", "text": "Изложбата Богомир Лазов (1906 - 1969) и българският акварел се открива в Квадрат 500 на 30 юли, вторник, 18.00 часа.Богомир Лазов следва при проф. Никола Маринов в Художествената академия. Член е на Дружеството на новите художници още от неговото основаване през 1931; един от “кюстендилската художествена школа”, както я нарича Асен Василиев, заедно с приятелите си: Владимир Димитров - Майстора, Кирил Цонев, Иван Ненов, Борис Елисеев, Стоян Венев, Мориц Бенционов, Николай Дюлгеров, Евтим Томов, Асен Василиев и др.През 1930-те живописните търсения на Богомир Лазов са изцяло в духа на времето, на Новите художници, на синтетизма и на новата предметност. Вярващ като Майстора, че „човек е най-смислен с творчеството си там, където се е родил“, през 1939 Лазов се завръща в родния си Кюстендил и остава там до края на живота си. Това го отдалечава от центъра на художествения живот, маргинализира го, но му позволява да създаде в близък контакт с природата едно богато и лирично творчество.Акцент в изложбата е акварелната живопис на Богомир Лазов от 1930-те до 1960-те - основно пейзажи от красивия кюстендилски край, представени в контекста на творби от други български акварелисти: Константин Щъркелов, Йордан Гешев, Павел Францалийски, Христо Йончев - Крискарец, Страхил Титиринов, Владимир Мански и др. С тях, освен приятелството и работата в акварелната техника, го сближават общи теми, мотиви, сюжети и живописни проблеми, които всеки решава по своему.Със своя специфичен дизайн и подредба, изложбата е интересна за всеки, търсещ да изживее нещо ново и различно.Можете да я посетите до 29 септември 2019 г. в Квадрат 500, пл. „Св. Александър Невски“, ул. „19-ти февруари“ 1.", "date": "2019.07.26", "title": "Акварелите на Богомир Лазов в Националната галерия от 30 юли"}
{"url": "https://offnews.bg/obshtestvo/pogrebvat-i-zhivi-prasetata-v-rusensko-708078.html", "text": "Днес е започнала евтанизацията на 40 000 прасета от фермата за свине в село Бръшлен, Русенско, като техните тела се заравят в терен край Сливо поле. Някои от животните обаче са били живи по време на заравянето, съобщи bTV, която излъчи и репортаж от мястото.Не само това, ами и хората, които заравят животните, не носят предпазно облекло. Няма и табели, които да съобщават на населението, че това е опасна зона.Изкопът край Сливо поле е на метри от зърнопроизводствена база, птицеферма и автосервизи.\"Тя водата се изтича в Дунава. Подпочвената върви тук на 5-6 метра, когато е по-високо нивото и все пак хората си ползват, както и аз имам сонда\", казва Валентин Димитров от Ряховци.", "date": "2019.07.26", "title": "Погребват и живи прасетата в Русенско"}
{"url": "https://offnews.bg/politika/bhk-prezidentat-da-predlozhi-kandidat-za-glaven-prokuror-triabva-alt-708063.html", "text": "Президентът Румен Радев да предложи кандидат за главен прокурор, който да е алтернатива на номинирания от прокурорската колегия във ВСС Иван Гешев. Българският хелзинкски комитет (БХК) като най-голямата и най-стара гражданска организация за защита на правата на човека в България изразява силна тревога относно започналата процедура по избор на нов главен прокурор на Република България. Тази процедура крие опасността да повтори пороците на предходната, при която за главен прокурор беше избран Сотир Цацаров. Тогава тази процедура бе посрещната с критика както от представители парламентарната опозиция — Българската социалистическа партия — така и от гражданския сектор.Припомняме ключовата роля на президента в процедурата по избор на главен прокурор. Тя стана видна при предходната процедура, когато, въпреки сериозните критики, президентът Росен Плевнелиев не само не се възползва от правомощието си да откаже направеното предложение за назначение на г-н Цацаров, но и издаде указ за назначаването му едва ден след избора му от Висшия съдебен съвет (ВСС).В настоящата процедура до момента номинирано за главен прокурор е само едно лице —сегашният заместник на Сотир Цацаров, Иван Гешев. Нещо повече — от страна на изпълнителната власт бяха направени институционални заявки, че именно това ще остане единствената кандидатура.Това е повод за сериозна тревога за бъдещето на правовата държава не само с оглед на саботирането на плурализма и възможността за състезателност и избор в процедурата, но и с оглед на скорошните публични изяви на единствения кандидат. В тези изяви г-н Гешев показа, че не цени правата на човека, както и ролята на гражданското общество в тяхното утвърждаване и защита. Той също така изказа публично твърдения, които са унизителни за достойнството на хората, принадлежащи към малцинствата в България.Фигурата на главен прокурор е натоварена с изключителната отговорност да бъде гарант на върховенството на закона и на правото в държавата, затова следва личността да бъде избирана с изключително внимание. Издигането на една-единствена кандидатура от прокурорската колегия на Висшия съдебен съвет (ВСС), при това с пълно единодушие, хвърля сянка на съмнение, че не високите морални и нравствени качества на Гешев или неговите дълбоки юридически познания са мотив за номинирането му.Няма как да бъде по друг начин, тъй като всички прокурори, издигнали тази кандидатура, не са независими, а функционално подчинени на главния прокурор. До тук доведе половинчатата съдебна реформа, материализирана в конституционните промени в уредбата на съдебната власт през 2015 г., която обаче противно на първоначалните цели допълнително освободи главния прокурор от нужното задържане и балансиране в основополагащото за демокрацията равновесие между трите власти.Неотдавна отново Иван Гешев показа, че не зачита презумпцията за невиновност, основна характеристика на правовата държава и достижение на развитите демокрации. В началото на месец юни той обяви публично името на 16-годишния ученик, който - според службите, е планирал атентат с взривни вещества. След издигане на кандидатурата на Гешев преди броени дни, той даде интервю пред държавната телевизия. В него заместник-главният прокурор демонстрира сериозно непознаване на факти от обществено-политическия живот, като сравни процедурата по издигане на своята кандидатура с тази на Лаура Кьовеши за европейски главен прокурор. В същото интервю г-н Гешев показа ясни политически предпочитания като изрази своята фиксация към личността и кариерата на лидера на парламентарно непредставената политическа партия „Да, България“, Христо Иванов, споменавайки го многократно и отправяйки в ефир скалъпени и смехотворни твърдения, изцяло неподкрепени от факти и доказателства.През юни БХК изпрати годишния си доклад за състоянието на човешките права в България през 2018 г. и до заместник главният прокурор Иван Гешев, който не само върна пратката, но в отговор изпрати \"подарък\" – две книги от поредицата \"Детско-юношеска класика\" - \"Под игото\" на Иван Вазов и \"Разкази\" на Йордан Йовков със специално отбелязани глава и разказ, които да прочетем - \"Батареята на Зли дол\" и разказът \"Божура\". Този жест беше още една подигравка към човешките права отвъд мнението му за правозащитната организация, която е автор на доклада.Изявлението му, че не подкрепя разделението на властите, концепция, лежаща в основата на идеята за демокрация, формулирана в цялост от Монтескьо, буди тревога относно бъдещото развитие на българската държава и дава заявки за пълзящ авторитаризъм, което е особено опасно предвид властта, която е концентрирана в главния прокурор. Властта на главния обвинител на държавата е напълно безконтролна в България, факт, който е критикуван от Европейския съд по правата на човека в решението му от 2009 г. по Колеви срещу България. Делото Колеви остава неизпълнено вече 10 години, въпреки че се намира под засилено наблюдение от Комитета на министрите.Силно сме обезпокоени от нетърпимостта на високопоставени длъжностни лица и съсловни организации спрямо публичните критики към номинацията на г-н Гешев и смехотворните им квалификации, че това представлявало намеса в независимостта на съдебната власт. Това за пореден път показва, че определени кръгове в българското общество са с твърдото намерение да наложат неговата кандидатура като безалтернативна и да я оградят от критиката, която експерти и граждански организации, занимаващи се от десетилетия с наблюдение на системата на правосъдие в България, съвсем основателно отправят. Главният прокурор е с ключова функция в организацията на дейността на прокуратурата, от която потенциално са засегнати всички български граждани. Поради това те имат интерес, както и право да се изказват и да предприемат всякакви законни граждански инициативи, за да бъде чуто тяхното мнение. Уважаеми г-н президент, молим Ви да вземете предвид всички тези тревожни факти и да се включите активно в обществения дебат и в процедурата по избор на бъдещия главен прокурор на републиката. Президентът на държавата е по дефиниция независим и е призван да брани единството на нацията и именно поради това Ви призоваваме след широко консултиране на заинтересовани представители на гражданското общество да предложите кандидатура за длъжността, която да е алтернативна на издигнатата до момента. Изборът на главен прокурор е от изключителна важност за развитието на всеки сектор от държавно-обществения живот, а към настоящия момент този избор изглежда предрешен, при това от кандидатура, която разделя, а не обединява българското общество. Доверието към тази длъжност е от ключово значение за функционирането и общественото доверие както към прокуратурата, така и към системата на правосъдие в нашата страна като цяло.", "date": "2019.07.26", "title": "БХК: Президентът да предложи кандидат за главен прокурор, трябва алтернатива на Гешев"}
{"url": "https://offnews.bg/politika/vladimir-petrov-upravliavashtite-sa-slepi-za-problemite-na-grazhdanit-708048.html", "text": "Управляващите са слепи за проблемите на гражданите в района. Това заяви кандидатът на БСП за кмет на \"Връбница\" Владимир Петров.Той се включи в поредното протестно шествие на живеещите в \"Обеля-1\" в четвъртък вечерта. От началото на седмицата всеки ден хората от квартала се събират и провеждат шествие, с което изразяват недоволството си от застрояването на междублоковите пространства и зелените площи, от лошата инфраструктура в квартала, от липсата на места в детските ясли и градини и на паркинги.\"Поредният наш протест в \"Обеля-1\" получи много сериозна подкрепа. Омбудсманът на Република България Мая Манолова прояви сериозен интерес към нашите проблеми и се включи в шествието ни, каза Владимир Петров. - Всички будни граждани от квартала, които отново се събрахме да протестираме, имахме възможност да споделим с нея нашите тревоги. Тя отдели достатъчно време и желание да се запознае лично и на място с проблемите ни. Всички заедно обиколихме обекти и места в \"Обеля-1\", на които, според нас, има нередности и нарушения. За разлика от кмета на района и от управляващите в София, Мая Манолова обърна внимание на гражданите, изслуша ги и чу притесненията и недоволството им. А това по принцип е първият знак, че един проблем може да бъде решен. Защото, когато онези, от които зависи отстраняването на нередностите и несправедливостите в квартала ни, се правят на слепи и не искат да ги видят, няма как да ги отстранят. Отдавна е ясно, че гражданите в квартала не можем да разчитаме на тях. Ще им покажем, че и те вече не могат да разчитат на нашето доверие\".Владимир Петров добави, че ще продължи да подкрепя гражданите в справедливите им протести срещу бездействието на кмета на района и категоричния му отказ да чуе за проблемите им.\"Очевидно това е стил на работа на управляващите досега, тъй като видях, че и кметът на София Йорданка Фандъкова не се вълнува от проблемите на гражданите, коментира той. - Аз участвах и в протеста преди сесията на Столичния общински съвет на улица \"Московска\" №33 в четвъртък. Кметът Фандъкова нито слезе при нас, за да чуе за проблемите ни, нито изпрати нейни представители. Подкрепа получихме единствено от омбудсмана Мая Манолова. Тя разговаря с всеки от нас и беше безкрайно права, че Столична община не може да си позволи да противопоставя едни граждани на София на други граждани на София. Работата на администрацията в общината е да намира най-правилните и добри за хората решения, но не го прави, за съжаление\".", "date": "2019.07.26", "title": "Владимир Петров: Управляващите са слепи за проблемите на гражданите във „Връбница“"}
{"url": "https://offnews.bg/obshtestvo/pri-biagstvo-ot-uchilishte-politcai-sotcialni-i-uchiteli-shte-obikali-708039.html", "text": "Детските градини и училищата в страната ще сформират постоянни екипи за превенция на отсъствията без уважителни причини от следващата година, съобщи Министерството на образованието, което внесе за обсъждане промени в работата по Механизма за съвместна работа на институциите по обхващане и включване в образователната система на деца и ученици в задължителна предучилищна и училищна възраст.Дейността им ще е насочена към намаляване на риска от отпадане. Експертите ще посещават домовете на отсъстващите по неуважителни причини деца и ученици, като обходите ще се правят още след регистрирането на отсъствията. Също така се предвижда да се работи активно с родителите, за да се осигурява участието на децата и учениците в образователния процес.Екипите по обхват включват представители на регионалните управления на образованието към МОН, съответната институция в предучилищното и училищното образование, от общината, от дирекция \"Социално подпомагане\", служители от областната дирекция или районното управление на МВР. В екипите ще могат да влизат и учителите, които се грижат за приобщаването на деца към системата.При необходимост новите екипи ще функционират всекидневно, предвиждат промените.", "date": "2019.07.26", "title": "При бягство от училище полицаи, социални и учители ще обикалят по домовете"}
{"url": "https://offnews.bg/medii/sem-odobri-novia-upravitelen-savet-na-bnr-708049.html", "text": "Журналистите Стефан Ташев и Мария Маркова и юристите Галя Тренчева и Димитър Димитров са членовете на новия Управителен съвет на Българското национално радио, предложен от новоизбрания генерален директор Светлозар Костов.Съставът на УС бе утвърден днес от Съвета за електронни медии с четири гласа \"за\" и един \"въздържал се\".В заседанието участва и новоназначения член на регулатора - Галя Георгиева.Смяната на генералния директор доведе и до други промени в БНР. Преди дни Общественият съвет на радиото подаде оставка. По регламент той се назначава от новия генерален директор. БНР има и нов икономически директор - Анатоли Великов, а Радио София - нов главен редактор.", "date": "2019.07.26", "title": "СЕМ одобри новия Управителен съвет на БНР"}
{"url": "https://offnews.bg/obshtestvo/ogranichavat-dvizhenieto-na-trakia-kraj-vojvodinovo-708052.html", "text": "От 7:30 ч. до 19 ч. утре се ограничава движението по пътната връзка Бургас - Раковски на пътен възел „Пловдив Изток“ при 133-ти км на АМ „Тракия“ в района на Войводиново, съобщи АПИ.Причината е текущи ремонтни дейности. Няма да се спира движението по основното трасе на автомагистралата.Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. През април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно се ремонтират останалите 3 пътни връзки /София-Пловдив, Бургас-Раковски и Раковски-Бургас/. Необходимо е шофьорите да карат внимателно, със съобразена скорост и да спазват пътната сигнализация.", "date": "2019.07.26", "title": "Ограничават движението на Тракия край Войводиново"}
{"url": "https://offnews.bg/kultura/martina-apostolova-poluchi-priznanie-v-palich-za-svoiata-rolia-v-irin-708050.html", "text": "Журито на 26-тия европейски кинофестивал в ПАЛИЧ присъди почетен диплом – Special Mention на актрисата Мартина Апостолова за нейната роля в дебютния филм на Надежда Косева „Ирина“.Наградата бе връчена лично на актрисата, която беше специален гост на тазгодишното издание на фестивала.Отличието на Мартина е поредно признание за нейния талант, който бе отбелязан с награди от фестивалите във Варна, Варшава, Котбус, Тбилиси, Хонконг, Техеран, Бари и престижната актьорска номинация за руските награди „East – West. Golden Arch“.Преди няколко дни Надя Косева спечели и наградата за режисура за филма „Ирина“ на кинофестивал в Япония.", "date": "2019.07.26", "title": "Мартина Апостолова получи признание в Палич за своята роля в 'Ирина'"}
{"url": "https://offnews.bg/ikonomika/kakvo-da-pravim-ako-sa-iztekli-nashi-lichni-danni-savetite-na-nap-708042.html", "text": "Съвети какво да направим, ако наши лични данни са изтекли при хакерската атака разпространи Националната агенция за приходите днес, ден след пускането на приложението, което позволява проверка.Ето какво съветват от НАП:На въпроса \"Какви конкретни данни за мен са разпространени?\" НАП отговарят по следния начин:", "date": "2019.07.26", "title": "Какво да правим, ако са изтекли наши лични данни? Съветите на НАП"}
{"url": "https://offnews.bg/kultura/majkal-boltan-vpechatlen-i-polaskan-ot-reaktciata-na-balgarskata-publi-708044.html", "text": "В специален мейл до НДК екипът на Майкъл Болтън изразява неговото лично вдъхновение и приятна изненада от концерта в София, който се проведе в зала 1 и бе продуциран от НДК.„Майкъл е истински впечатлен от шоуто. Той хареса много залата, работата на продуцентите и реакцията на публиката към него. Беше приятно изненадан и колко много млади фенове има в България. Очаква с нетърпение да се върне отново в София”, се казва още в писмото.Концертът на Майкъл Болтън в НДК бе едно от най-емоционалните и незабравими музикални събития на годината. Българската публика изпрати звездата с бурни аплодисменти, а концертът положи началото на успешното изпълнение на новата стратегия на НДК за продуциране на качествени културни събития.", "date": "2019.07.26", "title": "Майкъл Болтън впечатлен и поласкан от реакцията на българската публика в НДК"}
{"url": "https://offnews.bg/vodni/bolki-v-ushite-otkazaha-antani-ivanov-ot-finala-na-100-metra-baterflaj-708045.html", "text": "Младият ни талант в плуването Антъни Иванов се отказа да плува на 100 метра бътерфлай на на Световното първенство по плуване в южнокорейския град Куанджу, съобщи \"bgswim\".Оказа се, че българинът има болки в ушите и по препоръка на лекаря е желателно да не стартира. Той се беше записал и трябваше да плува в последната девета серия в девети коридор.Иванов трябва да вземе лекарства, в които има и забранени субстанции. Самото лечение на състезателя се нуждаеше от спешност и по друга причина - превантивна мярка от усложнения при полета на връщане, тъй като на голяма надморска височина може да се случи точно това.Така Иванов зае девето място в коронната си дисциплина 200 метра бътерфлай, като на два пъти преодоля олимпийския квалификационен норматив. Българинът си беше осигурил участието в Токио още преди Мондиала. Антъни се пусна и на 50 метра бътерфлай, където зае 40-о с време от 94 стартирали.Друг български представител в Куанджу - Габриела Георгиева остана на осем стотни от класиране за полуфинал в дисциплината 200 метра гръб. Тя и австрийката Петра Лена Габровски записаха еднакво време от 2:11.16 минути и заеха 17-о място.Това наложи допълнително преплуване, спечелено от Габровски за определяне, коя ще бъде първа резерва и коя втора. Така Георгиева може да се надява на две отказвания за да попадне в Топ 16.", "date": "2019.07.26", "title": "Болки в ушите отказаха Антъни Иванов от финала на 100 метра бътерфлай"}
{"url": "https://offnews.bg/kultura/balgarsko-kino-pred-bloka-v-11-stolichni-kvartala-708053.html", "text": "Безплатни прожекции на открито на нови български филми ще има в 11 столични квартала от 29 юли до 22 август. Фестивалът под открито небе Блок Кино ще доведе филмите до зрителите в столични междублокови пространства, в градски парк или училищен двор. 27 нови български филма ще се прожектират в „Княжево“, „Св. Троица“, „Младост“, „Хиподрума“, „Изток“, „Люлин“, „Дружба“, „Сухата река“, „Надежда“, „Бояна“ и „Лагера“. Сред игралните филми, включени в програмата, са „Ага“ с десетки фестивални награди, филмът с участието на Руши Виденлиев по едноименния разказ на Мирослав Пенков „Снимка с Юки“, „Вездесъщият“, „Каръци“.Сред списъка на документалните заглавия са „Формулата на Тео“, „Манчестър Юнайтед от Свищов“, „Коридор №8“, „Последната линейка на София“ и други.Проектът Блок Кино се организира от сдружение „Ас“ с подкрепата на Столична община и магазини ИКЕА. Програмата на филмите по райони можете да видите . ", "date": "2019.07.26", "title": "Българско кино пред блока в 11 столични квартала"}
{"url": "https://offnews.bg/obshtestvo/valentina-vasileva-enp-babh-pomaga-za-razprostranenieto-na-chumata-707995.html", "text": "С действията си Българската агенция за безопасност на храните не само че не ограничава, а спомага за разпространението на африканската чума по свинете. Това заяви за OFFNews лидерът на Единната народна партия (ЕНП) Валентина Василева.Тя обясни, че е останала потресена от мерките за справяне със заразата в бургаското село Зидарово.Председателят на ЕНП е посетила селото, след като на 13-и юли там са били евтаназирани свинете.Тя разказа и че съвсем близо до табелата на селото е имало купчина с гащеризони, торби и отпадъци на служителите на БАБХ, пристигнали да умъртвят прасетата.Според лидера на ЕНП в оборите на стопанствата с унищожените животни са останали слама и непочистени фекалии, а повторно обезпаразитяване не е извършено.Василева разказа още, че съвсем близо до първите къщи и само на 10 метра от реката са открили място, от което се е носила ужасна воня.Според нея всичко това създава условия и спомага за по-нататъшното разпространение на заразата. Никой не е дезинфикцирал автомобилите, а има постоянен поток от агрофермите за плодове и зеленчуци в региона до борсите в Бургас и Созопол. Това се случва в пика на туристическия сезон.", "date": "2019.07.26", "title": "Валентина Василева, ЕНП: БАБХ помага за разпространението на чумата (видео)"}
{"url": "https://offnews.bg/futbol/zvezdi-na-arsenal-biaha-napadnati-v-london-video-708024.html", "text": "Футболистите на Арсенал Месут Йозил и Сеад Колашинац бяха нападнати в Лондон от банда въоръжени с ножове мотористи.Двамата играчи, както и съпругата на Йозил - Амине Гюлше, пътуват с автомобил по лондонските улици, когато биват нападнати.За около 5 минути нападателите преследват джипа, който пристига пред турския ресторант \"Ликия\", където бившият играч на Реал Мадрид често посещава.В социалните мрежи се появиха кадри, на които се вижда как Колашинац се опитва да защити Йозил и половинката му, влизайки в саморазправа с нападателите.Медийният гигант \"ESPN\" твърди, че една от причините Йозил да не напусне возилото по време на целия екшън била именно присъствието на Гюлше.Той останал в колата с цел да защити своята любима, ако някой от пристигналите на мотори нападатели успее да се вмъкне вътре.Служителите в заведението също са помогнали на Колашинац окончателно да отблъсне атаката. В момента лондонската полиция разследва случая.", "date": "2019.07.26", "title": "Звезди на Арсенал бяха нападнати в Лондон (видео)"}
{"url": "https://offnews.bg/sviat/top-predstavitel-na-es-othvarli-politikata-na-dzhonsan-za-brekzit-708022.html", "text": "Високопоставен представител на ЕС отхвърли политиката по Брекзит на новия британски премиер Борис Джонсън след първата му реч пред депутатите.Джонсън заяви, че се посвещава да \"отърве\" страната от ирландския граничен контрол, който е основният препъникамък в преговорите. В коментар главният преговарящ от ЕС Мишел Барние заяви, че премахването на граничната защита е \"неприемливо\".Джонсън разговаря по телефона и с председателя на Европейската комисия Жан-Клод Юнкер, който е подчертал, че договореното споразумение за излизането на Великобритания от ЕС е възможно най-доброто. Въпреки това - допълнил Юнкер - Комисията остава на разположение за разговори през следващите седмици.Великобритания трябва да излезе от ЕС на 31 октомври и новият премиер обеща това да бъде сторено без ново отлагане. Как ще бъде уреден въпросът с границата между Северна Ирландия и Република Ирландия беше ключов въпрос при преговорите, които водеше предшественичката на Джонсън - Тереза Мей. Липсата на решение, което да удовлетворява и ЕС, и Великобритания в крайна сметка доведе до оставката ѝ.", "date": "2019.07.26", "title": "Топ представител на ЕС отхвърли политиката на Джонсън за Брекзит"}
{"url": "https://offnews.bg/ot-vas/stroezh-v-kv-bakston-tormozi-s-shum-sasedi-707987.html", "text": "От около месец на ул. Пирин 11 в столичния квартал \"Бъкстон\" започна строеж. Сутрин от 7:30 ч по нашата тиха улица започва движение на огромни тежки машини, а преди 8 ч всеки ден (вкл. събота и неделя) започва силен грохот и тътен. Шумът не спира дори между 14 и 16 ч. Съседи крещят от балконите, нервите са опънати. За това алармира OFFNews Георги Александров, който живее в района на строежа. Той е сезирал община Витоша, от администрацията приели жалбата му и - по думите му, му обещали отговор след 1 месец.През който месец този постоянен тормоз не спира, ядосва се Александров.\"В момента, докато пиша настоящото писмо до вас, е 14,15 ч и се реже метал и дърво с тежки машини, огромни камиони не спират да влизат и излизат от обекта, шумът е невъобразим\", пише читателят ни.Зам.-кметът Кънчо Кънев обясни пред OFFNews, че наредбата на Столична община за шума не забранява работата на строежи между 14 и 16 часа. Ограничението важи за съседски ремонти през седмицата, а за строежите само през уикенда, уточни той. Началото на строителните работи обаче трябва да бъде в 8 часа. Ще изпратим проверка на обекта, увери Кънев. Инспекторите трябва да установят има ли нарушения на наредбата, след което да бъдат предприети съответните мерки при необходимост. ", "date": "2019.07.26", "title": "Строеж в кв. Бъкстон тормози с шум съседи"}
{"url": "https://offnews.bg/kultura/muzikalnite-parkove-na-sofia-kakvo-da-posetim-prez-predstoiashtia-708023.html", "text": "\"Музикалните паркове на София\" е инициатива за класическа музика, която предоставя сцена на открито на млади таланти, чието първо издание е през лятото на 2014 г., с продължения през 2016 г. и през 2017 г. Концепцията е струнен квартет да изпълнява класическа музика в центъра на големия град и да привлича повече меломани.Програмата е от класика до джаз и филмови мелодии. Проектът позволява лесен достъп до класическа музика, подкрепя музикални таланти, като дава една голяма градска сцена за изява, провокира въображението и възприятието към класическата музика при всеки един преминаващ слушател.\"Музикалните паркове на София\" дава уникалната възможност да се излезе от всяка рамка, асоцираща класическата музика с нещо строго и недостъпно. Музикантите са на една ръка разстояние - цветни, пъстри и винаги с усмивка.Ето програмата за предстоящия уикенд:26 юли, петък – 19.00 ч. – \"КвартетЪТ\"***27 юли, събота – 19.00 ч. – Концерт на Софийския духов оркестър***28 юли, неделя - 19.00 ч. – Жар Театър – детски спектакъл", "date": "2019.07.26", "title": "'Музикалните паркове на София' - какво да посетим през предстоящия уикенд"}
{"url": "https://offnews.bg/futbol/po-520-000-leva-ot-uefa-chakat-klubovete-ni-708028.html", "text": "Лудогорец, Локомотив Пловдив, ЦСКА и Левски ще получат по 260 000 евро от УЕФА, ако преодолеят втория кръг на квалификациите за Лига Европа. В парите не са включени тези от теливизионни права и продадени билети, така че сумата ще набъбне.След изиграването на първите мачове снощи Лудогорец изглежда най-близо до продължаване, след като завърши 1:1 като гост с исландския Валур.Локомотив Пловдив победи Спартак Търнава с 2:0, но в миналия кръг словаците преодоляха именно такъв дефицит и \"черно-белите\" не са спокойни. ЦСКА също взе минимален аванс с 1:0 срещу силните хървати от Осиек и ще трябва да хвърли много сили на реванша.Най-далеч от класиране е Левски, сгромолясал се в Ларнака с 0:3 срещу АЕК. Сините играят пред празни трибуни в София заради наказание и няма да получат приход от билети, като ще разчитат единствено на тези от тв права.България не е имала толкова представители в Лига Европа от сезон 2005/2006. Тогава Левски, ЦСКА и Литекс дори достигнаха до групите на Купата на УЕФА, до които пътят беше по-облекчен от сега.", "date": "2019.07.26", "title": "По 520 000 лева от УЕФА чакат клубовете ни"}
{"url": "https://offnews.bg/futbol/penev-dano-imame-kasmeta-da-otidem-na-polufinali-chetvartfinali-708021.html", "text": "Почетният президент на ЦСКА Димитър Пенев си пожела \"армейците\" да стигнат до четвъртфиналите или полуфиналите на турнира Лига Европа. Легендата коментира победата на \"червените\" с 1:0 над хърватския Осиек.\"Знаете, че тези отбори играят добър футбол. Важното е, че все пак съумяхме, и при много грешки да водим в резултата. 1:0 е добър резултат.Надявам се, че в близките дни ще има по-голяма конкуренция от страна на футболистите - има травми, нови състезатели. Трудно тръгнахме в първенството, но дано имаме късмета от миналите години да отидем на полуфинали, четвъртфинали.Не трябва да коментираме Люпко Петрович, той е отскоро, но работата му е призната от преди години. Има време, за да станем по-боеви отбор, тъй като много от футболистите не са играли заедно. Надяваме се на успешен реванш\", каза Пенев.", "date": "2019.07.26", "title": "Пенев: Дано имаме късмета да отидем на полуфинали, четвъртфинали"}
{"url": "https://offnews.bg/leka-atletika/topatletka-arestuvana-za-trafik-na-narkotitci-708029.html", "text": "Холандската лекоатлетка Мадия Гафур е била арестувана на 18 юни в Германия с 50 кг наркотични вещества в колата си.Тя е била спряна за рутинна проверка на границата близо до Елтен.Цял месец по-късно става ясна причината за задържането й. Според информация от германската полиция родената през 1992 година в Амстердам атлетка от пакистански произход, е пренасяла огромни количества екстази и метамфетамини, които е смятала да внесе в Холандия.Цената на стоката на улицата възлиза на 2 милиона евро.Гафур е участничка на олимпиадата в Рио де Жанейро през 2016 година. Тя се състезава в бягането на 400 метра, а на олимпиадата беше част от щафетата 4 по 400 метра.Това е втори голям арест на холандски гражданин в Германия за трафик на наркотици в последния месец.Преди дни беше задържана и жена на обществена длъжност, която пренасяла два килограма кокаин, шест килограма амфетамини и 10 000 хапчета екстази.", "date": "2019.07.26", "title": "Топатлетка арестувана за трафик на наркотици"}
{"url": "https://offnews.bg/tenis/simona-halep-niama-namerenie-da-stava-majka-skoro-708026.html", "text": "Шампионката от тазгодишното издание на турнира от Големия шлем \"Уимбълдън\" Симона Халеп не планира да става майка поне през следващите няколко години.Румънката даде любопитен коментар, след като бе запитана, дали ако срещне милионер и стане негова жена ще е готова за деца.\"Не и през следващите няколко години. Ще играя тенис още няколко години и след това искам да мина на следващото ниво в други неща.Ако децата ми в бъдеще искат да спортуват, тогава ще ги насърча. В случай, че не искат пак ще ги подкрепя и ще уважа техния избор.Не ме питайте обаче за личния ми живот, това не е приятна тема и не желая да разкривам каквото и да било за него. Социалните мрежи? Честно казано не търся никого в тях.И всъщност дори не следя публикации и разни такива неща. Просто прекарвам един час на ден и обикновено чета коментари и гледам за някакви новости\", каза Халеп.Припомняме, че по-рано през тази година румънката отново сподели плановете си в близкото бъдеще. \"След 10 години с удоволствие бих имала 3 деца\", споделя Халеб пред британския \"The Gyardian\".Преди няколко дни пък румънката стана жертва на хакерска атака. Профилът на Симона в Инстаграм стана падна в ръцете на нагли измамници, които се опитаха да източат пари от последователите ѝ.Тя има 1.3 млн. последователи в тази социална мрежа и изведнъж във вторник там се появи съобщение: \"Здравейте, моля ви за помощ! В момента съм в Швейцария и банковите ми сметки тук не работят по някаква причина. Пратете ми на тази нова банкова сметка 500 евро, още през уикенда ще ви ги върна в троен размер\".Не е ясно дали някой се е вързал на тази лъжлива обява. Самата Халеп призна, че е станала жертва на хакерска атака и този пост вече е изтрит, а тя самата си е върнала контрола върху профила си в Инстаграм. На практика, той е стоял хакнат само няколко часа. Но достатъчно, за да събере 18 хил. лайка.", "date": "2019.07.26", "title": "Симона Халеп няма намерение да става майка скоро"}
{"url": "https://offnews.bg/kultura/ekstravaganten-satirichen-spektakal-preplita-niakolko-vida-izkustvo-g-707405.html", "text": "Спектакълът  е многостранно съчетание от музикални, танцови, театрални и комедийни елементи, одухотворено от балет „Арабеск“, Bingo Symphony Orchestra и актьорът Ники Станоев. Трупата тръгва на турне през август, за да разсмее и впечатли за пореден път почитателите на театралното изкуство и балета. Сюжетът предлага изобилие от музикални и танцови жанрове, интерпретации на вечни класики и хумор, задоволявайки всеки вкус. Режисьор на представлението е Боряна Сечанова, сценографията е дело на Елица Георгиева, а хореографията – на Асен Наков. Многонаграждаваният балет „Арабеск“, който се утвърждава като най-престижната танцова трупа в България, ще одухотвори историята чрез магията на танца. 50-годишният опит на сцената включва в репертоара на балета изобилие от заглавия с различна стилистика – от неокласика до дързък експеримент, и редица престижни награди сред които “Кристална лира”, “Аскеер”, “Икар”, Наградата на столична община и др.За музикалната част от спектакъла се грижи Bingo Symphony Orchestra, който е специално сформиран за представлението. В него взимат участие Георги Маринов, Евден Димитров, Орлин Цветанов, София Радилова, Младен Тасков, Стефан Горанов, които са известни джаз, рок, ъндърграунд и класически музиканти, преплитащи своя талант, за да създадат модерни интерпретации на добре познати класики. Шестимата изпълнители заместват цял симфоничен оркестър, изпълнявайки музикалните произведения на Стравински, Шостакович, Прокофиев, Барток, Чайковски, Пиацола и Шнитке, които са специално пригодени към сюжета на представлението.Комикът Ники Станоев, познат от българския сериал „Домашен Арест“ и редица други филми, влиза в двойствения образ на Чиновника, който успява да надвие дори и дявола в свят, диктуван от бюрокрацията. Сюжетната линия ни отвежда в абсурден свят в недалечното бъдеще, където обществото е подвластно на корупцията, а оцеляването зависи от танца. Глобалното затопляне е факт и Швейцария е вече островна държава и местонахождение на героите.Нетрадиционното музикално представление, преплитащо елементи от различни исторически периоди ни повежда на разходка в бъдеще, което носи отпечатъка на миналото. Модерното танцово шоу разглежда сериозни обществено социални и лични проблеми, пречупвайки ги през призмата на сатирата. The Bingo Project предлага богата гама от музикални и танцови жанрове, драма, трилър, комедия и романтика и внушава убеждението, че любовта и танца са разковничето на живота. Лятното турне на The Bingo Project включва градовете Варна (3 август), Добрич (4 август), Русе (5 август) и Велико Търново (6 август). Билети можете да намерите във всяка каса на EasyPay, както и онлайн на .", "date": "2019.07.26", "title": "Екстравагантен сатиричен спектакъл преплита няколко вида изкуство (галерия)"}
{"url": "https://offnews.bg/obshtestvo/tazi-nosht-otvariat-iuzhnoto-platno-na-bul-balgaria-remontat-se-mest-708030.html", "text": "От тази нощ се възстановява движението в южното платно на бул. \"България\" между булевардите \"Иван Гешов\" и \"Черни връх\". Това каза кметът на София Йорданка Фандъкова след проверка на ремонтните дейности. \"Работата по тротоара ще продължи. Тя няма да пречи на движението\", обясни Фандъкова.От утре до края на август ще бъде затворено северното платно на булеварда. Ремонтира се и подходът от бул. \"България\" към бул. \"Витоша\". Бул. \"България\" е един от последните неремонтирани основни булеварди, допълни Фандъкова. Най-късно преди началото на учебната година трябва да бъдат готови всички участъци, увери кметът. ", "date": "2019.07.26", "title": "Тази нощ отварят южното платно на бул. България, ремонтът се мести на северното"}
{"url": "https://offnews.bg/politika/obedineni-patrioti-pravitelstvo-na-maltcinstvoto-bez-ataka-sashto-e-708031.html", "text": "Ако \"Атака\" снеме подкрепата си за ГЕРБ след изключването от \"малката коалиция\" на Обединените патриоти, има вариант за управление на правителство на малцинството.Това стана ясно то думите на съпредседателите на парламентарната група \"Обединени патриоти\" Валентин Касабов и Искрен Веселинов, които коментираха пред журналисти в Народното събрание решението на ВМРО и НФСБ да изключат \"Атака\" от \"Обединени патриоти\".\"Коалиция \"Обединени патриоти\" съществува. Ангажименти за управление на страната продължават да бъдат и наши ангажименти. Няма причина да съгласуваме вътрешнокоалиционните си отношения с г-н Борисов. На практика това не е промяна на управленската формула. Продължава управлението на ГЕРБ и \"Обединени патриоти\". Имало е и правителство на малцинството, нали така\", коментира Веселинов.\"Още повече, че той може да продължи, в смисъл \"Атака\" да си направи един допълнителен договор и да продължат с голямата коалиция с ГЕРБ. Не сме женени като за парното. Няма вечно. Значи развод, нормално, 20 човека казаха \"Не ги искаме\", и край, няма драма\", добави Касабов.Без депутатите на \"Атака\", ГЕРБ и \"Обединени патриоти\" имат 115 народни представители.Вчера парламентарната група на \"Обединени патриоти\" реши да изключи депутатите от квотата на \"Атака\" Волен Сидеров, Десислав Чуколов и Павел Шопов.Останалите четирима народни представители от \"Атака\" - Явор Нотев, Николай Александров, Станислав Станилов и Маргарита Николова - могат да останат гражданска квота в парламентарната група.", "date": "2019.07.26", "title": "Обединени патриоти: Правителство на малцинството без 'Атака' също е вариант"}
{"url": "https://offnews.bg/obshtestvo/paraskeva-cherpi-za-imen-den-dnes-707977.html", "text": "Църквата почита днес света преподобна мъченица Параскева Римлянка. Имен ден празнуват Параскева и Парашкева.Името е от гръцки произход и означава \"подготовка за празник\", петък. Три светици носят това име - Преподобната Параскева (Петка) Епиватска, позната у нас и като \"Българска\", Преподобномъченицата Параскева Римлянка (чества се на 26 юли) великомъченицата Параскева Иконийска, която се почита на 28 октомври.Света Параскева е живяла през II век и по апостолски проповядвала на езичниците дори в Рим, столицата на империята. Посечена с меч след жестоки и дълги мъчения, св. Параскева обърнала със смелостта и чудесата си мнозина във вярата.Мощите й по-късно били пренесени в Цариград.", "date": "2019.07.26", "title": "Параскева черпи за имен ден днес"}
{"url": "https://offnews.bg/futbol/ludogoretc-se-izmakna-ot-rezila-i-stigna-do-ravenstvo-s-islandtci-708010.html", "text": "Лудогорец стигна до измъчено равенство 1:1 с Валур в среща от втория квалификационен кръг на Лига Европа, играна на на стадион \"Хлидаренди\". Разградчани изиграха много слаб за стандартите си мач, въпреки че владееха повече инициативата в този двубой, но пропуснаха някои добри шансове.Реваншът между двата тима е в Разград на първи август. Победителят от тази двойка ще играе срещу загубилия от срещата между ФК Копенхаген и ТНС.Срещата започна с едноминутно мълчание по повод смъртта на Сигурдур Дагсон, който е една от легендите на Валур. \"Орлите\" поеха инициативата, но не стигаха до сериозни опасности пред вратата на Валур.В 11-ата минута домакините шокираха разградчани. Ласе Петри изненада Пламен Илиев с удар от далечна дистанция. Вратарят очакваше центриране, докато датчанинът реши да стреля право във вратата и вкара за 1:0. Лудогорец успя да изравни във втората минута на добавеното време. Вандерсон проби отляво и центрира в наказателното поле, където Абел Анисе бе оставен сам и с глава вкара за крайното 1:1.", "date": "2019.07.26", "title": "Лудогорец се измъкна от резила и стигна до равенство с исландци"}
{"url": "https://offnews.bg/obshtestvo/slanchevo-i-toplo-malko-dazhd-na-mesta-707955.html", "text": "Слънце до обяд, после повече облаци и краткотраен дъжд на места, прогнозират синоптиците за днес. Максималните температури ще са между 29 и 34 градуса, според прогнозата на НИМХ. Край морето няма да вали, въпреки че в следобедните часове ще е облачно и ветровито. Максималните температури ще са между 27 и 29 градуса, малко по-хладно ще е сред вълните от 2-3 бала. Малко дъжд ще падне в планините, на 1200 метра термометрите ще се качат до 23 градуса, а на 2000 метра - около 18.Уикендът също ще е слънчев, ще превали и прегърми в западната част от страната. Температурите утре ще се повишат и ще стигнат до 36 градуса. ", "date": "2019.07.26", "title": "Слънчево и топло, малко дъжд на места"}
{"url": "https://offnews.bg/ikonomika/stabilni-li-sa-balgarskite-banki-etcb-obiaviava-dnes-rezultatite-ot-s-708011.html", "text": "Стабилни ли са българските банки? Отговор на този въпрос ще дадат резултатите от стрес тестовете, които Европейската централна банка ще публикува днес.Предстоящото им огласяване съобщи БНБ снощи, след като Управителният съвет на централната банка ги обсъди и разпространи чрез медиите позицията си.Цялостната оценка на ЕЦБ се състоеше от преглед на качеството на активите (ПКА) и стрес тест на шест български банки.Позицията на УС относно ефектите от резултатите от цялостната оценка върху надзорната политика на БНБ е следната:1. Резултатите от оценката на ЕЦБ съответстват на резултатите от прегледа на активите и стрес теста, извършени от БНБ през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. Резултатите показват устойчивостта на българския банков сектор като цяло.2. Следователно, БНБ одобрява резултатите от цялостната оценка. Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка.3. Използвайки резултатите от ПКА и развитията след референтната дата, БНБ извърши оценка спрямо пруденциалните изисквания на чл. 92 на Регламент (ЕС) №575/2013 на Европейския парламент и на Съвета. Резултатите от оценката на БНБ потвърждават, че всяка от шестте банки изпълнява пруденциалните изисквания на горепосочения Регламент.Управителният съвет на БНБ отбелязва отличното сътрудничество между БНБ и ЕЦБ при извършването на цялостната оценка, което ще продължи в процеса на установяване на тясно сътрудничество.", "date": "2019.07.26", "title": "Стабилни ли са българските банки? ЕЦБ обявява днес резултатите от стрес тестовете"}
{"url": "https://offnews.bg/zdrave/plachat-regulira-sardechnia-ritam-708041.html", "text": "Плачът не само успокоява, но и регулира сърдечния ритъм, съобщи в. \"Дейли мейл\", цитиран от БТА.Известно е, че сълзите помагат за справяне и възстановяване от трудни ситуации. Това се обяснява с психологични или биологични промени, с изхвърляне на токсини. Учените от университета на Куинсланд са решили да проверят това.Екипът, ръководен от Леа Шарман, е работил със 197 жени, гледали тъжно или неутрално видео 17 минути. Учените са предпочели жени, защото те са по-склонни да плачат от мъжете. От 132-те участнички, гледали разстройващ клип, 71 се разплакали. Останалите останали спокойни.След това учените подложили участничките на физически стрес - потапяне на ръката в ледена вода, докато издържат. През целия експеримент било следено дишането и сърдечният им ритъм. Проби от слюнката послужили за измерване на хормона на стреса кортизол.Резултатите показаха, че \"ревлите\" поддържат стабилно дишане, а пулсът им се забавя, докато при другите дишането се учестява. Разлика в кортизоловите нива и издръжливостта към болка няма.\"Това предполага, че плачът помага общо за поддържане на биологична хомеостаза\" - пишат авторите. Хомеостаза е процес на поддържане на постоянна вътрешна среда, включително сърдечен ритъм и кръвно налягане.Възможно е плачът да успокоява именно чрез забавяне на дишането и регулирането на пулса. В реалния живот обаче - например при загуба на близък или раздяла, плачът може да предизвиква различни биологични реакции.", "date": "2019.07.26", "title": "Плачът регулира сърдечния ритъм"}
{"url": "https://offnews.bg/politika/bsp-tragva-kam-buzludzha-plenum-v-gabrovo-za-mestnia-vot-dnes-707978.html", "text": "Традиционният събор на БСП на Историческа поляна под връх Бузлуджа ще се проведе утре, социалистите ще отбележат 128 години организирано социалистическо движение в България. Днес Националният съвет на партията ще проведе разширено заседание с участие на областни и общински председатели на БСП, кметове и общински съветници в Габрово. На форума в 14.00 часа в зала \"Възраждане\" се очаква НС да утвърди и номинираните до този момент кандидати за участие в местните избори. Дневният ред включва политическата платформа на БСП за участие в „Местни избори 2019“. Платформата бе приета от Изпълнителното бюро на партията във вторник. Срокът за нейното изготвяне и представяне пред членовете на Пленума бе 31 юли. Такова бе решението на 49-тия конгрес на БСП на 16 юни. По точката ще докладва заместник-председателят на партията Владимир Москов. На вниманието на Пленума се поставя и проект на решение за участие на БСП в изборите за кметове и общинскисъветници, насрочени за 27 октомври 2019 г. Проектът ще бъде представен от лидера на БСП Корнелия Нинова.След заседанието ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата. Лидерът Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите.Ще се поднесат венци и цветя в чест на боевете при Шипка по време на Рускотурската война (1877-1878) и на 141-годишнина от Освобождението на България, съобщиха от пресцентъра на БСП.Утре тържествата на Бузлуджа започват в 10.45 часа с художествена част от програмата с изпълнителите „Щурчета'' и духов оркестър „Виво Монтана“. Ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд.Словото на Нинова е в 11.30 часа на сцената на Историческата поляна.  Програмата продължава с концерт на Николина Чакърдъкова и Неврокопския танцов ансамбъл.В 13.30 часа на поляната над хижа „Малка Бузлуджа” ще се проведе младежка дискусия „Оставам в Българя!Променям своята община!”, в която ще участва и председателят на левицата Корнелия Нинова. В 14.00 часана Историческата поляна ще се проведат срещи на членове на ИБ на НС на БСП и народни представители сучастници в Националния събор от общините и областите.", "date": "2019.07.26", "title": "БСП тръгва към Бузлуджа, пленум в Габрово за местния вот днес"}
{"url": "https://offnews.bg/obshtestvo/sobstvenikat-na-tad-grup-az-sam-uchreditel-na-gerb-708069.html", "text": "\"Аз съм учредител на ГЕРБ. Познавам се с хора от ГЕРБ, от властта и откъде ли не\". Това заяви пред БНТ собственикът на компанията за киберсигурност \"Тад груп\" Иван Тодоров, който е обвинен като подбудител на хакерската атака срещу НАП. Преди дни заместник главния прокурор Иван Гешев обяви преди дни, че хакерската атака срещу НАП е имала за цел да разклати държавата, като намекна, че тя има връзка с политическите цели на \"Демократична България\". Лидерът на ДСБ Атанас Атанасов коментира след атаката, че тя може да има връзка с управляващите. Гешев нарече теорията му \"фантастика\". \"Твърдението, че фирмата \"Тад груп\" е политически обвързана с извънпарламентарната опозиция и че е искала да удари държавата, е абсурдно\", коментира Иван Тодоров.\"Аз съм учредител на ГЕРБ. Познавам се хора от ГЕРБ, от властта и откъде ли не. Това е абсурдно. Защо бих си плюл на познатите, на приятелите и да нападам управляващите?\", допълни Тодоров. Собственикът на \"Тад груп\" беше пуснат за издирване в Шенгенското пространство. Той се намира в Канада на служебно пътуване, свързано с друг негов бизнес. Тодоров обясни, че пътуването е планирано от два месеца и дължи глоба, ако не присъства на ежегодната среща. Той посочи, че планира да се обърне към полицията веднага след връщането си у нас следващата седмица, за да разбере в какво точно е обвинен. ", "date": "2019.07.26", "title": "Собственикът на Тад груп: Аз съм учредител на ГЕРБ"}
{"url": "https://offnews.bg/obshtestvo/platenite-mesta-za-parkirane-v-sofia-namaliavat-oshte-otdeliat-ot-tia-708013.html", "text": "Дискусия за е-тротинетките ще се проведе днес в София. Три фирми искат да стъпят на пазара в столицата и да дават под наем модерните возила. Проблемът бе дискутиран и на комисията по транспорт към СОС. Къде да се движат, кой да има право да ги кара, колко места за паркиране ще са необходими за двуколесните в платените синя и зелена зона са само част от проблемите. При обсъждането на \"Московска\" 33 съветникът Прошко Прошков сподели личен опит от контактите си с тротинетки като шофьор - изскачали ненадейно пред колата, даже видял една, закачена на дърво. Готови сме да разчертаем места за тротинетки, но трябва СОС да вземе решение, обяви шефът на Центъра за градска мобилност Християн Петров. Да отделим 100-150 места в синя и зелена зона, за да не са по тротоарите, е мнението на Зафир Зарков от ГЕРБ.Така обаче платените места за паркиране в центъра на София ще бъдат продадени за пореден път - за тях плащат собственици и наематели на жилища в зоните, водачите, които спират, съответно до 2 или до 4 часа, при строежи се отделеят по желание на строителя фиксирани места за спиране на необходимата техника, ремонтите на улици често намаляват драстично броят на местата за паркиране в съответната подзона, без да се посочи алтернатива за хората.Местата за тротинетки ще доведат до нови конфликти сред паркиращите в София, а тротоарите няма да се освободят, тъй като по тях спират мотористите. Те не съществуват в плановете на ЦГМ, въпреки че - без данните да са особено точни, в столицата има поне 100 000 мотора. За тях няма никакъв регламент за паркиране - освен едно измиване на ръце в наредбата на СО - на 100 места едно за паркиране, което обаче не е точно фиксирано. И естествено не е ясно ако мотористи спрат през 20 места какво следва. Хаос ще настъпи и с тротинетките, независимо от регламентите, които ще бъдат приети - най-малкото защото велоалеите в София са недостатъчно, а двуколесни на пътното платно с деца върху тях ще доведат до инциденти. Идеите засега са да могат да ги карат и 14-годишни със скорост 12 км в час, а максималната скорост за тротинетките да е 20 км в час. Регламентът ще се определи на национално ниво чрез промени в Закона за движение по пътищата. ", "date": "2019.07.26", "title": "Платените места за паркиране в София намаляват още, отделят от тях и за тротинетки"}
{"url": "https://offnews.bg/sviat/italia-glasuva-globi-do-1-mln-evro-za-npo-spasiavashti-migranti-708025.html", "text": "Италианските депутати гласуваха повишаване на глобите за благотворителните организации, спасяващи мигранти, които осъществят незаконно акостиране в италиански пристанища, до 1 милион евро, предаде БТА.С 322 срещу 90 гласа долната камара на парламента одобри по-твърда версия на т.нар. декрет за сигурност, който сега предвижда глоби от 10 000 до 50 000 евро.Декретът, приет на 15 юни по инициатива на крайнодесния министър на вътрешните работи Матео Салвини, се нуждаеше от парламентарно одобрение. В хода на процеса членовете на управляващата популистка коалиция решиха да направят антиимигрантския пакет по-рестриктивен.Финалната версия сега трябва да бъде одобрена от Сената. Гласуването в горната камара се очаква на 13 август.Министерството на Салвини обяви вчера, че броят на пристигналите мигранти от началото на годината е намалял с 81 процента в сравнение с 2018 г. до 3418 души.", "date": "2019.07.26", "title": "Италия гласува глоби до 1 млн. евро за НПО, спасяващи мигранти"}
{"url": "https://offnews.bg/sviat/sasht-podnoviavat-ekzekutciite-petima-mazhe-shte-badat-ubiti-s-inzhek-708016.html", "text": "САЩ възобновяват екзекуциите на федерално ниво след 16-годишно прекъсване. Решението е на администрацията на президента Доналд Тръмп и предизвика остри критики от страна на демократите, предаде АФП.До него се стигна, след като Министерството на правосъдието одобри протокол за изпълнението на присъди със смъртоносна инжекция. Първите пет екзекуции са поискани от правосъдния министър Уилям Барт и ще бъдат извършени през декември 2019 г. и януари 2020 г. във федералния затвор в град Тера Хоут, щата Индиана.Петимата са мъже. Осъдени са за убийства и изнасилвания на деца или възрастни хора.РеакцииРешението не е изненадващо, заяви Робърт Дънам от Информационния център за смъртното наказание, цитиран от Би Би Си.\"Президентът Тръмп е силен привърженик на смъртното наказание и е предлагал някои крайни негови приложения, включително за продажба на наркотици и убийства на полицаи. Не е изненадващо, че той иска изпълнението на смъртни присъди. Изненадващото е, че отне толкова време\", каза той.Американският съюз за граждански свободи заяви, че фактът, че екзекуциите са насрочени пред толкова малък период от време повдига \"сериозни въпроси за справедливостта при всеки от тези случаи\".\"Имаме нужда от време да обсъдим и прегледаме случаите. Нямаме абсолютно никакво основание да групираме случаите по този начин и да бързаме\", коментира Каси Стъбс от групата.Демократът Камила Харис определи смъртното наказание като \"неморално и дълбоко погрешно\", а Бърни Сандърс заяви, че би го отменил, ако бъде избран. Друг кандидат на демократите за президентските избори - Пит Бутиджидж заяви, че \"расата и географското местоположение\" са били фактори, определили дали да бъде наложена смъртна присъда.Смъртното наказание е законно в Америка, в в 25 от 50-те щата, но в много от тях на практика то не се прилага поради трудностите по осигуряване на смъртоносните субстанции и заради това доколко те са законни като продукти.", "date": "2019.07.26", "title": "САЩ подновяват екзекуциите: петима мъже ще бъдат убити с инжекции през декември и януари"}
{"url": "https://offnews.bg/sviat/palestinskiat-prezident-slaga-kraj-na-vsichki-sporazumenia-s-izrael-708020.html", "text": "Палестинската автономия слага край на всички споразумения с Израел, предават АП и АФП.Решението обяви президентът Махмуд Абас след разрушаването на няколко десетки палестински къщи в околностите на Източен Ерусалим. Абас нарече стореното \"етническо прочистване\" и \"престъпление срещу човечеството\". Според президента действията на Израел продължават \"заради американското финансиране\".Абас публикува изявление след заседание на ръководството на ООП в Рамала вчера, в което заяви, че ще сформира комисия, която да анулира всички споразумения с Израел. Думите му не изясниха дали е поставен срок за това.", "date": "2019.07.26", "title": "Палестинският президент слага край на всички споразумения с Израел"}
{"url": "https://offnews.bg/ikonomika/nap-puska-telefon-za-proverka-za-tech-na-lichni-danni-za-balgarite-v-c-708014.html", "text": "Очаква се днес Националната агенция за приходите да публикува телефонен номер, на който българите в чужбина да могат да проверят дали са засегнати от хакерската атака.При нея на 15 юли изтекоха данни за близо 4 милиона български граждани.С цел сигурност при запазване на информацията са предвидени редица контролни въпроси.НАП вече пусна , но не може да бъде използвано от живеещите зад граница, защото изисква вписването на телефонен номер към български мобилен оператор.", "date": "2019.07.26", "title": "НАП пуска телефон за проверка за теч на лични данни за българите в чужбина"}
{"url": "https://offnews.bg/zdrave/konsumatciata-na-riba-3-pati-sedmichno-snizhava-riska-ot-rak-na-cherv-708019.html", "text": "Консумацията на три рибни ястия всяка седмица снижава риска ни от рак на червата, установи проучване на специалисти от Оксфордския университет, цитирано от в.\"Метро\" и БТА.Екипът на Лиса Уайлд изследва хранителния режим на 476 160 души, които отговорили на специално разработени въпросници. В тях специално се наблягало на редовната консумация на рибни продукти. Анкетираните, които попадали в тази категория, показали намален риск от рак на червата с 12 процента.За да държим настрана това заболяване, е препоръчително да консумираме около 380 грама риба седмично. Най-полезни в случая са тлъстите риби като сьомгата и сардините. Хора, консумиращи седмично по 123 грама от тях, са с 10 процента по-нисък риск от рак на червата.Типичната рибна порция е от около 100 грама, така че прибавянето дори на едно ястие от тлъсти риби седмично може да бъде благотворно за нашето здраве. Тези морски продукти са богати на мастни аминокиселини, които предпазват организма ни от възпаления", "date": "2019.07.26", "title": "Консумацията на риба  3 пъти седмично снижава риска от рак на червата"}
{"url": "https://offnews.bg/futbol/levski-s-naj-goliama-zaguba-v-evropejskite-turniri-ot-9-godini-nasam-708043.html", "text": "Левски допусна най-тежката си загуба в Европа от 9 години насам. За последно \"сините\" инкасираха повече от 3 гола в една среща на Стария континент на 30 септември 2010 година.Тогава те гостуваха на Спортинг в Лисабон и си тръгнаха от Португалия с поражение с 0:5. Този двубой бе от груповата фаза на Лига Европа.Загубата на столичани в Кипър бе първа под ръководството на Петър Хубчев. При него тимът имаше две победи в ЛЕ, успех и равенство в шампионата. След поражението на Левски от АЕК български тим така и не е печелил в Кипър в евротурнирите.Тимът от Ларнака пък продължава отличното си представяне на \"АЕК Арена\", откакто съоръжението бе открито на 17 октомври 2016 година. Това бе 9-и мач на кипърците в Лига Европа на него.Те записаха 8-ата си победа, имат и едно равенство. Във всичките тези двубои те не са допуснали попадение - головата им разлика е 24:0, пише \"Тема спорт\".", "date": "2019.07.26", "title": "Левски с най-голяма загуба в европейските турнири от 9 години насам"}
{"url": "https://offnews.bg/politika/maia-manolova-20-mln-leva-globa-za-nap-e-tcinizam-shte-gi-platiat-708015.html", "text": "Личните данни на омбудсмана Мая Манолова са изтекли при хакерската атака на НАП. Това стана ясно в ефира на Нова тв, след като тя провери в приложението на приходната агенция дали е сред хакнатите български граждани. Въпрос на късмет е, че не е пробита и някоя друга система от данни, подчерта Манолова. НАП да бъде глобена с 20 млн. лева е цинично, защото това ще се плати от българите, смята омбудсманът. Това е удар срещу националната сигурностПрекалено се политизира изборът на висш магистрат, срокът за номиниране на нов главен прокурор изтича в понеделник, редно е да се коментира след това, заяви Манолова. Управляващите напоследък полагат все повече усилия да ме ядосат и да ме амбицират, коментира Манолова дали ще се кандидатира за кмет. За мен за омбудсман гласуваха 129 народни представители с тайно гласуване. Официалната позиция на ГЕРБ беше, че не ме подкрепя, ако някои от депутатите от партията са ме подкрепили, това е тяхно право, припомни Манолова. Решението дали ще се кандидатирам за кмет на София ще бъде мое, не под натиск. Всеки ден се опитват да демонстрират пренебрежение към работата ми. Ще реша в каква роля ще бъда по-полезна на гражданите, обясни Мая Манолова. Имах над 200 номиниции от структурите на БСП за президент, кандидатът и президент е друг, припомни тя след въпрос дали ще изчака решението на партията за това дали ще я подкрепи за кмет. ", "date": "2019.07.26", "title": "Мая Манолова: 20 млн. лева глоба за НАП е цинизъм - ще ги платят българските граждани"}
{"url": "https://offnews.bg/politika/okonchatelno-parlamentat-reshava-kupuvame-li-f-16-708012.html", "text": "Ще купи ли България американските изтребители F-16 Block 70 ще решат окончателно днес депутатите.В дневния им ред е гласуване на  за 2.2 млрд. лева без ДДС, заради които държавата взема нов дълг. Ден след налагането му ген. Радев направи и .Договорите за покупката на изтребителите и боеприпасите за тях бяха ратифицирани в един ден - 19 юли, и на първо, и на второ четене след близо 5-часови дебат. Те разделиха Обединените патриоти - ВМРО с военния министър Красимир Каракачанов, ГЕРБ и ДПС подкрепиха сделките, а НФСБ, \"Атака\" и \"Воля\" се обявиха против нея.В мотивите си държавният глава посочва изключително острата липса на консенсус по темата и острите спорове в Народното събрание. Президентът уточни и рязкото покачване на бюджетния дефицит в резултат на сделката, както и това, че законът е приет \"по бързата писта\".Според президента, има заложени скрити разходи за инфраструктура, транспорт, въоръжение, данъци, такси и прочие, които ние тепърва ще плащаме отгоре на 2,2-та милиарда лева без ДДС. Освен това американската страна има право да променя клаузи в договора, без да се допитва до България.Държавният глава зададе следните няколко въпроса и поиска да им бъде отговорено преди ратификацията:Кога ще придобием пълния необходим пакет – въоръжение, оборудване, обучение и услуги, които гарантират многофункционалността на самолетите F-16?Кога ще добием нужното за поддръжката на самолетите, което в противен случай би донесло допълнителни разходи и забавяне в ползването им?Кога ще имаме нужната инфраструктура, за да ги ползваме?Кога ще купим следващите 8 самолета?Кога ескадрилата ще е готова за бой всъщност?Кога и колко ще платим за всичко това?", "date": "2019.07.26", "title": "Окончателно: Парламентът решава купуваме ли F-16"}
{"url": "https://offnews.bg/volejbol/lavovete-otstapiha-pred-sarbia-v-belgrad-708032.html", "text": "Мъжкият национален тим загуби втората приятелска среща със Сърбия в Белград. След успеха с 3:2 в сряда, снощи нашите отстъпиха с 2:3 в петте гейма, които изиграха двата състава.Този път старши треньорът Силвано Пранди заложи на по-различен стартов състав и като титуляри започнаха Добромир Димитров, Тодор Скримов, Мартин Атанасов и Теодор Тодоров. Докрая на срещата в игра се появиха почти всички състезатели.Най-резултатен бе Скримов, който записа 20 точки. Много добре се представи и Атанасов, завършил със 17 (6 аса). Капитанът Виктор Йосифов пък постигна 100% успеваемост в атака (9 от 9 опита). Към тях центърът добави 2 аса и 2 блокади. Котролите са част от подготовката на \"лъвовете\" за олимпийската квалифиция във Варна (9-11 август).Билетите за турнира вече са продажба, като можете да ги закупите онлайн на ticketportal.bg, партньорската мрежа и на касите на Двореца на културата и спорта.Националите се прибират в София и директно пътуват за Самоков, където продължава подготвителният лагер за олимпийската квалификация", "date": "2019.07.26", "title": "\"Лъвовете\" отстъпиха пред Сърбия в Белград"}
{"url": "https://offnews.bg/obshtestvo/balgarka-triabva-da-chaka-51-sedmitci-za-mozachna-operatcia-v-anglia-708034.html", "text": "Българка, която живее в Англия, е оперирана в \"Пирогов\" от тумор в мозъка, след като във Великобритания получила час за преглед при неврохирург за след 51 седмици. 69-годишната жена получава неописуемо силно главоболие и посещава лекаря си във Великобритания. Препоръчват ѝ да пие болкоуспокояващо, защото има мигрена, и жената се прибира вкъщи. Главоболието обаче не преминава, а се увеличава. Правят ѝ скенер и той показва, че дамата е с \"парасагитален менингиом\", който принадлежи към доброкачествените новообразувания. Проблематичното в нейния случай е, че доброкачественият тумор се намира на критично място в моторната област на мозъка, започва да расте, заради което засяга двигателните ѝ функции и води до частична парализира. Въпреки това, от голяма многопрофилна болница с развита насоченост към неврохирургията в Източен Съсекс, пациентката получава час за ЯМР (ядрено магнитен резонанс) през май, но все още чака той да бъде разчетен. За преглед при неврохирург, който да определи какво да бъде лечението ѝ, пък получава час за след 51 седмици, разказват от \"Пирогов\". Отказвайки да губи така ценното време през тези десетки седмици, тя се връща в София и доц. Венелин Герганов я оперира в „Пирогов\". Прецизната интервенция продължава 3 часа. Доц. Герганов и екипът му отстраняват менингиома и спасяват пациентката. „Деликатното при операцията бе да не се засегне моторната зона и да се отдели тумора от венозните структури.\", сподели световнопризнатият неврохирург доц. Герганов. Още на следващия ден след операцията нашата пациентка посреща и екипа, и посетителите си с усмивка на лицето. Нетърпеливо не пести възхищението си от пироговските неврохирурзи и бързината, с която в България пациентите стигат до специалист и получават адекватно лечение. „В Англия ми обясниха, че при пациенти на моята възраст и с моята диагноза не е необходима операция, а мога да живея години с тумора. Попитах какво да правя с тази силна болка, а отговорът беше: „Ще свикнете да живеете с болката\". Дойдох в България, направих си ЯМР, който беше разчетен след 35 минути, а онзи, който направих в Англия през май, още не е разчетен, въпреки че сме на прага на август. За сметка на това отказаха да ми предоставят собствената ми медицинска документация. Искам да Ви кажа моята оценка за здравеопазването в България – Суперлатив към здравната система тук.\"След няколко дни те ще бъде изписана от неврохирургията на „Пирогов\". Лекарите са оптимисти за пълното й възстановяване и очакват след около месец да се е върнала към нормален начин на живот. В следващите месеци предстои активно продължаващо наблюдение на състоянието й.", "date": "2019.07.26", "title": "Българка трябва да чака 51 седмици за мозъчна операция в Англия, в 'Пирогов' я приемат след дни"}
{"url": "https://offnews.bg/kultura/film-s-meril-strijp-v-konkursnata-programa-na-kinofestivala-vav-venetc-708017.html", "text": "Супергеройският филм \"Жокера\" с Хоакин Финикс в ролята на отколешния враг на Батман ще е в основната конкурсна програма на кинофестивала във Венеция, съобщава БТА.Директорът на фестивала Алберто Барбера каза, че режисьорът Тод Филипс подхожда \"напълно неочаквано\" към историята за Батман. Във филма участва също Робърт де Ниро.В конкурсната програма за наградата \"Златен лъв\" са 21 филма. Сред другите интересни заглавия са \"Пералнята\" (\"The Laundromat\") на Стивън Содърбърг с Мерил Стрийп, Гари Олдман и Антонио Бандерас, \"Към звездите\" (\"Ad Astram\"), в който Брад Пит е в ролята на астронавт, \"Историята на един брак\" (\"Marriage Story\") на режисьора Ноа Баумбак с Адам Драйвър и Скарлет Йохансон. Филмът на Роман Полански \"Аз обвинявам\" (\"J'accuse\") за делото \"Драйфус\" също е в основната конкурсна програма.Извън конкурсната програма ще бъде премиерата на шекспировата драма \"Кралят\" с Тимъти Шаламе като крал Хенри Пети и Робърт Патинсън в поддържаща роля, както и на телевизионния сериал \"Новият папа\" на режисьора Паоло Сорентино.Кинофестивалът във Венеция ще започне на 28 август и ще продължи до 7 септември. Председател на журито ще бъде аржентинската режисьорка Лукресия Мартел.", "date": "2019.07.26", "title": "Филм с Мерил Стрийп в конкурсната програма на кинофестивала във Венеция"}
{"url": "https://offnews.bg/politika/gerb-otgovori-na-ninova-za-bezplatnite-lichni-dokumenti-708054.html", "text": "ГЕРБ вижда в искането на БСП за безплатна смяна на личните карти \"политическо хакерство\" и \"популизъм\".Това стана ясно от изказване на депутата Красимир Ципов пред журналисти в парламента. Повод за думите му е призивът на лидера на левицата Корнелия Нинова правителството в срок от три месеца да осигури безплатна смяна на личните карти заради изтичането на лични данни от НАП.\"Току-що станахме свидетели на политическо хакерство от страна на БСП и лично на Корнелия Нинова с една единствена цел - да се всява паника и да се създава напрежение сред българските граждани\", каза Ципов. Той бе категоричен, че българските граждани не трябва да сменят личните си документи.Ципов увери, че компетентните органи работят по случая и виновните, включително и длъжностни лица, ще бъдат установени.", "date": "2019.07.26", "title": "ГЕРБ отговори на Нинова за безплатните лични документи"}
{"url": "https://offnews.bg/politika/parlamentat-othvarli-vetoto-na-prezidenta-kupuvame-f-16-za-2-2-miliar-708037.html", "text": "Народното събрание отхвърли ветото на президента над ратификацията на четирите договора за закупуването на осемте американски изтребителя F-16.България ще ги купи срещу 2.2 милиарда лева, заради което вече пое и нов дълг.Ратификацията мина с гласовете на ГЕРБ, 11 депутати от \"Обединени патриоти\" и ДПС. Против гласуваха всички депутати от БСП.Гласуваха общо 204 души, \"за\" - 128, \"против\" - 73, \"въздържал се\" - 3.. Ден по-късно той направи и .Договорите за покупката на изтребителите и боеприпасите за тях бяха ратифицирани в един ден - 19 юли, и на първо, и на второ четене след близо 5-часови дебат. Те разделиха Обединените патриоти - ВМРО с военния министър Красимир Каракачанов, ГЕРБ и ДПС подкрепиха сделките, а НФСБ, \"Атака\" и \"Воля\" се обявиха против нея.В мотивите си държавният глава посочва изключително острата липса на консенсус по темата и острите спорове в Народното събрание. Президентът уточни и рязкото покачване на бюджетния дефицит в резултат на сделката, както и това, че законът е приет \"по бързата писта\".Според президента, има заложени скрити разходи за инфраструктура, транспорт, въоръжение, данъци, такси и прочие, които ние тепърва ще плащаме отгоре на 2,2-та милиарда лева без ДДС. Освен това американската страна има право да променя клаузи в договора, без да се допитва до България.Държавният глава зададе следните няколко въпроса и поиска да им бъде отговорено преди ратификацията:Кога ще придобием пълния необходим пакет – въоръжение, оборудване, обучение и услуги, които гарантират многофункционалността на самолетите F-16?Кога ще добием нужното за поддръжката на самолетите, което в противен случай би донесло допълнителни разходи и забавяне в ползването им?Кога ще имаме нужната инфраструктура, за да ги ползваме?Кога ще купим следващите 8 самолета?Кога ескадрилата ще е готова за бой всъщност?Кога и колко ще платим за всичко това?На тези въпроси нямаше отговори по време на днешния дебат, предшестващ гласуването в Народното събрание.", "date": "2019.07.26", "title": "Парламентът отхвърли ветото на президента: купуваме F-16 за 2.2 милиарда лева"}
{"url": "https://offnews.bg/politika/ninova-bezplatni-lichni-dokumenti-za-vsichki-haknati-prez-nap-708036.html", "text": "Държавата да поеме разходите за смяна на личните документи на всички българи, чийто данни са изтекли от НАП. Днес внасяме проект за решение в парламента, с което задължаваме правителството да осигури безплатно смяна на личните документи на онези българи, които поискат това, и да създаде добра организация да стане без напрежение, опашки и чакане. Предлагаме това да бъде извършено в 3 месечен срок, заяви лидерът на БСП Корнелия Нинова в парламента. Изтичането на лични данни на над 5 млн. българи е прецедент. Ситуацията е кризисна. Вчера НАП публикува приложение, с което всеки може да провери дали има неправомерно изтичане на личните му данни. От вчера десетки хиляди българи са проверили и имат изтичане на данните им. Правителството действа неадекватно в тази ситуация и не предприема никакви мерки и затова ние поемаме инициатива. Трябва да се гарантира сигурността на хората, на тяхната собственост и финансовите им средства. Държавата да си поеме отговорността, защото именно държавата и правителството не можаха да опазят личните данни, обясни Нинова. От БСП ще изпратят покани за срещи с Нотариалната камара и Висшия адвокатски съвет.  Търсим тяхното професионално мнение за намиране на решения, ако трябва и законодателни такива, за да гарантираме да няма злоупотреби с личните данни на хората и те да не бъдат ощетени с продажби на имоти, прехвърляне на собственост, теглене на кредит и други. ", "date": "2019.07.26", "title": "Нинова: Безплатни лични документи за всички хакнати през НАП"}
{"url": "https://offnews.bg/zdrave/zdravnite-mediatori-veche-mogat-da-pomagat-na-lekarite-708033.html", "text": "Професията на здравните медиатори се легализира, след като в Държавен вестник бяха обнародвани промените в Закона за здравето, касаещи прилагането на професията.Oбнародваните изменения предвиждат, че лекарите могат да бъдат подпомагани от здравните медиатори, съобщава сайтът zdrave.net.Очаква се министърът на здравеопазването да определи с наредба изискванията за дейността на здравните медиатори.Дейността медиаторите може да се подпомага и от юридически лица с нестопанска цел с доказан опит в съответната област при условия, по ред и критерии, определени с наредбата.Включването на медиаторите в Закона за здравето осигурява устойчивото развитие на професията.В момента у нас работят 245 здравни медиатори в 130 общини.", "date": "2019.07.26", "title": "Здравните медиатори вече могат да помагат на лекарите"}
{"url": "https://offnews.bg/lajfstajl/kachestvata-koito-zhenite-tarsiat-u-edin-mazh-708047.html", "text": "Учени от университета на Гьотинген анкетираха жени от цял свят за качествата на идеалния мъж и установиха, че най-важна е добротата, съобщи в. \"Мирър\".Анкетата, в която са участвали 68 000 жени с помощта на здравна апликация, разкри, че характерът е много по-важен за жените от външния вид.В дългосрочен план най-важни за тях след добротата (99,9 процента), са подкрепата (86,5 процента), интелигентността (72,3 процента), образованието (64,5 процента) и увереността (60,2 процента). Богатството, властта и външният вид са по-маловажни качества.Що се отнася до външния вид, на преден план излязоха привлекателната усмивка, очите, големите ръце, късата коса, привлекателният гръб, мускулестите ръце, брадата.Много мускулестото тяло съвсем не е на преден план - само 2,5 процента от жените предпочитат такава физика. Най-популярно - с 44,8 процента, е средностатистическото поотпуснато тяло на \"татенцата\", следвано от атлетичното тяло, показващо добра форма (34,8 процента).", "date": "2019.07.26", "title": "Качествата, които жените търсят у един мъж"}
{"url": "https://offnews.bg/sviat/avstria-razporedi-aresta-na-ruski-shpionin-708027.html", "text": "Австрия издаде заповед за ареста на руски офицер, за когото твърди, че е вербувал полковник от Виена, който шпионирал 30 г. в полза на Москва.Полицията в Залцбург обяви, че европейската и международна заповед е за задържането на 65-годишния Игор Егорович Зайцев. Той е заподозрян в това, че е ръководил дейността на 70-годишен полковник от резерва на австрийската армия от 90-те години на миналия век до ареста му през миналата година. Полковникът издавал тайни за австрийската армия на Русия.Зайцев работи за руското Главно разузнавателно управление.Полицията смята, че полковникът е спечелил десетки хиляди евро заплащане за информацията, която е давал, включително детайли за австрийските въоръжени сили и оръжейните им системи.Миналата година австрийският военен министър Марио Кунасек заяви, че случаят е бил разкрит с помощта на друга европейска разузнавателна агенция.Австрийски медии съобщават, че полковникът е изключителен професионалист и е работел в армейски контролен център в Залцбург.Първоначално той сътрудничил на полицията, но отскоро отказал да говори за разкрития от разследването на случая, който предизвика дипломатическа криза между Москва и Виена миналата година.", "date": "2019.07.26", "title": "Австрия разпореди ареста на руски шпионин"}
{"url": "https://offnews.bg/politika/evrodeputatat-ivo-hristov-iska-70-mln-evro-poveche-ot-biudzheta-na-es-708059.html", "text": "Евродепутатът Иво Христов(БСП) предложи в бюджета на ЕС за 2020 г. да бъдат предвидени допълнителни 70 милиона евро за борба с африканската чума по свинете (АЧС). На профила си във фейсбук Христов съобщи, че като членове на Комисията по земеделие и развитие на селските район заедно с румънската си колежка Кармен Аврам са направили това предложение.Предложенията всъщност са две и се отнасят за увеличаване с 50 милиона евро на перото \"Фонд за спешни мерки, свързани със здравето на животните и растенията\" и за увеличаване с 20 милиона евро на перото \"Осигуряване на по-висок здравен статус на животните и висока степен на защита на животните в Съюза\".Идеята е Фондът за спешни мерки да разполага с по-голям финансов ресурс, който да бъде предоставян на държавите членки, а оттам - на фермерите - за справяне с последиците от африканската чума по свинете (в конкретния случай). Това е необходим ресурс, защото на практика перспектива за край на разпространение на чумата няма. Налице е постоянен ръст на заболеваемостта и икономическите щети граничат с икономически срив за сектор, който има много добри показатели и ръст през последните няколко години в България.Второто предложение цели да бъдат предвидени допълнителни 20 милиона евро за проучване и разработка на ваксина срещу африканската чума по свинете, обяснява Христов. Към момента ваксина срещу заболяването няма. Разработването на такава отнема между 6 и 8 години. В САЩ вече се работи в това направление, макар че там заболяването не е разпространено. При все това, САЩ търгуват със страни, където има огнища на африканската чума по свинете.С разработването на такава ваксина в Европа ще се намали вероятността да зависим от трета страна, която не е член на ЕС, от ваксина, която решава належащ проблем в границите на Съюза. И двете предложения касаят бюджета на ЕС, но идеята е допълнителните средства да бъдат насочени към най-засегнатите, става ясно още от текста на Христов. По информация на ГД „Здравеопазване и безопасност на храните“ на ЕК (ГД SANTE), от началото на годината до средата на месец юли има регистрирани 3 548 случая на африканска чума по свинете в ЕС - 334 случая при дивите прасета и 3 214 сред домашните прасета (това включва животните в индустриалните комплекси и домашните такива).В България щетите от заболяването се увеличават драстично. Вчера еврокомисарят по здравеопазването и безопасността на храните Витянис Андрюкайтис изказа голямо разочарование от българските власти за действията им във връзка с разпространението на африканската чума по свинете. В интервю за БНР Андрюкайтис заяви, че ако властите в страната ни не вземат своевременно мерки, България може да загуби цялото си свиневъдство.", "date": "2019.07.26", "title": "Евродепутатът Иво Христов иска 70 млн. евро повече от бюджета на ЕС за чумата по свинете"}
{"url": "https://offnews.bg/temida/vas-prizna-pravoto-na-ednopolova-dvojka-da-zhivee-u-nas-708055.html", "text": "Тричленен състав на Върховния административен съд потвърди правото на еднополова двойка да пребивава у нас. Решението на върховните магистрати не касае еднополовите бракове, уточняват от ВАС. КазусътДве жени –  живеят заедно от 14 години, но имат сключен брак от 2016-а. официално във Франция. Кристина е гражданин на Австралия обаче и - идвайки да живее в България, тя твърди, че е член на семейството на гражданин на ЕС и на това основава искането си за пребиваване в страната. В края на 2016-а година, когато подава за пръв път документите си тя получава право на пребиваване, но година по-късно и то й е отказано. Решението на ВАС Решението по административно дело № 11558 от 2018 г. не подлежи на обжалване. То е образувано по касационна жалба на Дирекция „Миграция“ към МВР против решение 4337/26.06.2018 г., постановено по административно дело № 3500/2018 г. на Административен съд – София-град. От представените по делото писмени доказателства безспорно е установено, че едното физическо лице е подало заявление за издаване на разрешение за продължително пребиваване на член на семейството на гражданин на ЕС в Република България. Заявителят е гражданин на Австралия, сключил граждански брак с лице от същия пол, гражданин на държава – членка на ЕС, съгласно представен документ за граждански брак от 01.06.2016 г., изготвен в Бретвил Сен Лорен, Франция. Съгласно параграф 1, т 1, б. „а” от Допълнителните разпоредби на Закона за влизането и пребиването и напускането на Република България на гражданите на Европейския съюз, които на са български граждани, и членовете на техните семейства (в приложимата редакция преди доп., бр. 34 от 2019 г.), член на семейството на гражданин на Европейския съюз\" е лице, с което гражданинът на ЕС е сключил брак или има фактическо съжителство, удостоверено с официален документ, издаден от друга държава – членка на ЕС.Съгласно Директива 2004/38 понятието „съпруг/съпруга“ е неутрално от гледна точка на пола и съответно може да обхваща съпруга от същия пол на съответния гражданин на Съюза. В този смисъл са и редица решения на Съда на Европейския съюз.Според върховните магистрати държавата - членка на ЕС не може да се позовава на своето национално право, за да откаже да признае на своя територия, единствено за целите на предоставянето на производно право на пребиваване на гражданин на трета страна, сключения от него брак с гражданин на Съюза от същия пол в друга държава - членка в съответствие с нейното право. Държавите членки трябва да спазват правото на Съюза, и по-конкретно разпоредбите на Договора относно признатата на всеки гражданин на Съюза свобода да се движи и да пребивава на територията на държавите членки.Изрично в т. 39 от решението по дело С-673/16 Съдът на ЕС е посочил, че да се остави на държавите членки възможността да допускат или да не допускат влизането и пребиваването на тяхна територия на гражданин на трета страна, чийто брак с гражданин на Съюза от същия пол е сключен в държава членка в съответствие с нейното право, според това дали разпоредбите на националното право предвиждат или не предвиждат брака между лица от един и същ пол, би довело дотам свободата на движение на гражданите на Съюза, които вече са я упражнили, да се различава от една държава членка в друга в зависимост от такива разпоредби на националното право. „Заявителката е член на семейството на гражданин на ЕС като изрично следва да се подчертае, че единствено за целите на предоставянето на производно право на пребиваване на гражданин на трета страна – бракът между лица от един и същ пол, сключен в друга държава членка, в съответствие с нейното право, не накърнява института на брака в приемащата държава – членка, в случая Република България, който е дефиниран в националното право, пише в решението на върховните магистрати. ", "date": "2019.07.26", "title": "ВАС призна правото на еднополова двойка да живее у нас"}
{"url": "https://offnews.bg/nashite-avtori/prikazka-za-neroden-petko-i-malkite-chashki-708018.html", "text": "Понеже съм обикновен човек, който вярва на рекламни спотове и билбордове, а освен това съм и жена – една такава любопитна, та ето защо реших да последвам кампанията „Направи си чашка C”. И ще взема да родя едно бебе. По този начин не само ще направя „хубав“ подарък на майка ми, а именно – отнемане на цялото време за заслужена почивка след дългите години труд, - но и ще запълня една голяма пропаст – онези часове, в които усещам празнота, самота и… скука.Ако е момче, ще го нарека Петко. Или Гошо. Или Стефан – ама дано приятелите му не го наричат Стьопа, че нещо не ми е благозвучно. Ако е момиче, ще избера някое царствено име – Тамара или Елизабет.Детето ми обаче няма да е щастливо – усещам го още отсега, когато дори не съм срещнала бъдещия му баща. В държава като нашата едва ще оцелява – първо с мен, а после и самостоятелно. Може да се наложи да оголва кабели и да продава медта за скрап. Или да стане някакъв отвлечен човек на изкуството, все тая.Дори самият факт, че ще поеме първия си дъх в болница, на която няма да платя за специален екип (защото не мога да си позволя този разкош), ме изпълва с ужас. И ще го орева – ей така, докато е още неродено. Рев, рев, рев и лек мирис на провал.Рева си аз, оревавам Нероден Петко и изведнъж проумявам – за него няма да има място в детската градина. Дори да сключа брак с баща му, вместо просто да живеем заедно, шансовете да го приемат в детска градина – особено в хубава и наблизо – клонят към нула. А и да го приемат, кой ще го води сутрин и прибира вечер? Нима работодателят ми ще се съобразява с факта, че съм майка и с трафика на пътя, заради който трябва да си тръгвам два часа по-рано? М?Е, добре, признавам, че много се страхувам той (или тя) да не забрави думите от песничката, която ще изпълни при завършването на градината. Аз ще се смея и ще плача, но май повече ще плача и даже е хубаво да почна да плача още сега.Няма да имам пари нито за частни уроци, нито за подкупи, така че е желателно детето да е умно, талантливо и без престъпнически наклонности. Иначе и да плача, и да не плача, все едно.Заслужава си да пролея някоя и друга сълза и при мисълта как моят Петко ще отиде на море. За пръв път ще е без мен, а на приятелчетата му им нямам вяра. Най-малката беля, която може да се случи, е той да влезе в допир с микробиологичните отпадъци, които се изливат в морето поради липса на пречиствателна станция.Ами ако вървейки по улицата, види машина за сладолед и му се прияде? Той веднага би си купил сметанов сладолед, който се стича във вафлена фунийка и е толкова сладък и свеж… И ето че проблемите започват, а аз вече търся салфетка за сълзите си. Та нали детето ще хване салмонела от сладоледа. Нима не е ясно, че може да разболее стомаха си и обикновеното лятно разстройство да стане хронично?!Дори да стои заключен вкъщи, заставен да чете, малкият Петко ще заболее от астма – заради праха от книгите. Да дишаш прах от сутрин до вечер не е оферта. А ако преместя книгите в мазето и минем изцяло на електронни издания, Петко ще сложи очила. Плача.За насилието от компютърните игри е излишно да говорим, макар че проблемът е все още налице. Ами ако го убият, докато отсича главата на противника? Вероятно ще се депресира, а депресията е мъка, мъка, мъка. Не искам Петко да страда и някак… мисля си, че ако го оплача, преди да се е родил, ще му спестя много от мъченията в живота.Рискът да се влюби в някой Иво, ако е Петко и в някоя Нели, ако е Елизабет, съществува и въпреки че аз – като модерна майка – би трябвало да толерирам всеки негов социален порив, по един зловещо тих начин ще се наплача. До насита. Преди Петко да се превърне в замисъл между баща му и мен.Няма да съм радостна, ако детето наследи моите болести и пороци. Ще се запася с шоколадови бонбони и много носни кърпички – за един обилен рев в спалнята. Така един вид ще се подготвя за навлизането му в света на възрастните – там, където зъбите се развалят, а посещението на зъболекар е скъпо начинание.А да си представим, че Петко се роди безпроблемно, завърши детска градина, изучи се в хубаво училище и се дипломира с отличен успех и не, не се разболява от салмонела, нито влиза в контакт с екскременти. Да допуснем, че лошият ген го заобиколи и няма никакви хронични заболявания, нито проблеми със зъбите. Вместо това той поема живота си в свои ръце – работа, семейство, дом. И цялото ореваване преди да се роди е било излишно.В този случай неминуемо ще дойде денят, в който Петко ще се пенсионира. И ще бъде стар и болен, а пенсията може би няма да му стига за храна и лекарства. За съжаление – или за радост – аз няма да съм там, за да го оплача.И няма да съм там, за да отнема от болката, която – пряко или косвено – съм му причинила, раждайки го.И какво излиза? Че системата няма нужда от още пешки. Излиза, че дарявайки живот, даваш страдание редом до удоволствия като морски вълни и сладолед. Става ясно, че страната ни не е най-доброто място – онова, в което да родиш е радост.Хайде да си го кажем правичката. Кому е нужна чашка С? Нима отношенията между мислещите и чувстващи същества се изразяват в размера на сутиена?Като помислим малко, неминуемо стигаме до извода, че да правим деца във време като днешното и в страна като нашата, е въпрос на завидна смелост. Тиган, в който майка ми да опържи яйца, си е екстра подарък – с минимален риск от страдание.", "date": "2019.07.26", "title": "Приказка за нероден Петко и малките чашки"}
{"url": "https://offnews.bg/kultura/kampania-v-pamet-na-arheologa-na-sofia-magdalina-stancheva-708058.html", "text": "Нов български университет, Националният исторически музей и продуцентско студио \"1002 Productions\" стартираха кампания за събуждане на паметта за Магдалина Станчева, известна като \"Археологът на София\".На Магдалина Станчева дължим всички археологически обекти, вградени в архитектурната градска среда на столицата. Проектът вече е подкрепен от Централния фонд за стратегическо развитие на НБУ, Национален фонд „Култура“ на Министерство на културата и програма „Култура“ на Столична община.През своя живот Магдалина Станчева успява да получи званието „археолог на София“ - нейната дейност обхваща археологическите разкопки на редица археологически паметници в София и околностите. В множество книги, изследвания, публикации в периодичния печат, кореспонденция, дневници от разкопки тя засвидетелства своята грижа не само към откриването, но и към изследването и популяризирането на археологическите паметници като част от културно-историческото наследство.В редица изследвания може да бъде отбелязана и нейната грижа към музеите и музейните експозиции, като неведнъж тя изпълнява ролята на главен експерт в подреждането на различни музеи, сред които основно значение имат Археологическият музей, Музеят за История на София и най-вече Националният исторически музей, за чието преместване в Боянската резиденция тя има ролята на главен консултант.В онлайн пространството вече може да бъде разгледан официалният уебсайт на Магдалина Станчева -   – с което се отбелязва началото на кампанията. В него могат да бъдат открити непубликуваните до сега дневници от археологически разкопки на Магдалина Станчева, които обхващат периода от 1949 до 1980 година. В уебсайта са публикувани множество изследвания и снимки на Магдалина Станчева, свързани с археологията и музеите.В специален раздел „София“ са публикувани лекциите на Магдалина Станчева, представящи историческите периоди и археологическите открития в столицата. Специален раздел в сайта - „Археология за деца“ представя отношението на Магдалина Станчева и към най-малките и тяхното запознаване с археологията и културното наследство на България.Предстои сайтът да бъде преведен и на английски език, а следващите стъпки в кампанията ще бъдат откриването на аудитория на името на Магдалина Станчева в Нов български университет и отваряне на музейно пространство в Националния исторически музей.От началото на 70-те Магдалина Станчева е делегат на Българския национален комитет на ИКОМ в Париж. Членува в Комитета за световно културно наследство и шест години е негов вицепрезидент. Поддържа професионални контакти със световноизвестни учени и музейни специалисти. Участва в емисии на радио София и радио UNESCO. Като делегат на България към Комитета за световно наследство внася за обсъждане български паметници за включването им в листата за закрила на UNESCO.През 1990 г. в Нов български университет Магдалина Станчева създава програмата “Културно наследство” и води курсове до 2004 година. На НБУ дарява личната си научна библиотека и архив. В Нов български университет проф. Магдалина Станчева издава и своите две най-значими книги – „София – от древността до нови времена“ (2009, 2013) и „Мадарският конник“ (2013). Магдалина Станчева е Почетен професор на Нов български университет. В подобни инициативи Нов български университет става автор на уебсайтовете на Райна Кабаиванска, Богдан Богданов, Вера Мутафчиева, Петър Мутафчиев, семейство Торбови – а основната цел е събуждането на паметта за големите хора на страната, които са обичали работата си и това, което са направили, заслужава да бъде незабравяно.", "date": "2019.07.26", "title": "Кампания в памет на 'археолога на София' - Магдалина Станчева"}
{"url": "https://offnews.bg/futbol/tcska-organizira-ekskurzia-za-fenovete-do-harvatia-osiek-otpuska-700-708057.html", "text": "ЦСКА организира екскурзия за феновете за реванша с Осиек с чартърен полет с отбора. Двубоят е на 1 август (четвъртък) от 20:45 часа местно време в Осиек (21:45 българско). Цените са: 300 евро на човек в двойна стая и 330 евро за единична стая.Офертата включва: самолетен билет с чартърен полет (заминаване на 31 юли, връщане в София след мача), настаняване в хотел в Осиек, трансфер с автобус от летището до хотела, от хотела до стадиона и от стадиона до летището, застраховка и билет за мача.Желаещите могат да се запишат за екскурзията в офиса на администрацията на \"Армията\" до понеделник (29 юли) в 17:00 часа. Необходимо е привържениците да носят със себе си документ за самоличност, а лицата под 18 години, които ще пътуват с придружител - декларация.Билетите за реванша вече са в продажба. Пропуските са с цена от 120 куни (приблизително 32 лева) и могат да бъдат закупени от фен магазина на \"Армията\" в събота и неделя от 10:00 до 19:00 часа, а днес - петък следобед и началото на следващата седмица (понеделник и вторник) - от администрацията на клуба между от 9:30 и 18:00 часа.\"\".", "date": "2019.07.26", "title": "ЦСКА организира екскурзия за феновете до Хърватия, Осиек отпуска 700 билета"}
{"url": "https://offnews.bg/futbol/ekspertite-ot-pred-baniata-analizirat-balgarskite-otbori-v-liga-evropa-708060.html", "text": "Какви са шансовете за продължаване на четирите български представителя във втория кръг на Лига Европа ще е основната тема на новото издание на спортно шоу \"Пред банята\". От началото на юли култовото предаване се излъчва пряко всеки понеделник по , като началният час на 29 юли ще е 20:30.Томислав Русев, Николай Александров, Борис Касабов и Явор Кръстев ще дискутират има ли шанс съставът на Левски да върне пасива си от три гола срещу АЕК Ларнака и може ли да се чувстват спокойни ЦСКА и Локомотив Пловдив преди реваншите си срещу Осиек и Спартак Търнава, съответно.Експертите няма да пропуснат и темата за игровата криза в шампиона Лудогорец, който се спаси от загуба в Исландия от местния Валур с гол в последната минута на мача.Освен топ анализите в \"Пред банята\", през уикенда  ще излъчат развръзката на тенис турнира от сериите ATP 500 в Хамбург, както и pay-per-view събитието на UFC за месец юли.UFC 240 ще зарадва феновете на ММА със зрелищни битки, сред които и този за шампионската титла в категория перо.След неуспешния си опит да вземе временния колан в лека категория, шампионът в категория перо Макс Холоуей ще защитава титлата си срещу ветерана Франки Едгар, а преди тях в октагона ще влязат Крис Сайборг и Фелиша Спенсър. Галавечерта е от 05:00 ч. на 28 юли по MAX Sport 2.", "date": "2019.07.26", "title": "Експертите от Пред банята анализират българските отбори в Лига Европа в понеделник по MAX Sport 4"}
{"url": "https://offnews.bg/ikonomika/ruskiat-energien-ministar-vtorata-linia-na-turski-potok-shte-mine-pre-708061.html", "text": "Второто разклонение на газопровода „Турски поток“ ще премине през територията на България, а не през Гърция. Това заяви днес руският енергиен министър Александър Новак на заседание на руско-турска междуправителствена комисия в Анталия, цитиран от ТАСС и БТА. Първото разклонение на газопровода, което ще свърже Русия с Турция през Черно море, ще започне работа на 1 януари 2020 г. Що се отнася до второто, което ще мине през България, Сърбия и Унгария, Новак отбеляза, че сроковете на реализация зависят от съпътстващата газотранспортна инфраструктура на европейските страни.Той допълни, че проектът за разширяване на газотранспортната система на България за прием на газ от „Турски поток“ върви по план.", "date": "2019.07.26", "title": "Руският енергиен министър: Втората линия на Турски поток ще мине през България"}
