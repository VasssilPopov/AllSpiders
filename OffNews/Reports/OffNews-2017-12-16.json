{"url": "https://offnews.bg/politika/pravitelstvoto-e-stabilno-kategorichen-e-tcvetanov-671323.html", "text": "Правителството на ГЕРБ и „Обединени патриоти“ е стабилно и ще работи за пълен управленски мандат. Това коментира председателят на парламентарната група на ГЕРБ Цветан Цветанов в .Преди два дни в медийно участие вицепремиерът Валери Симеонов  министър-председателя Бойко Борисов и министъра на туризма Николина Ангелкова заради казуса с втория лифт на Банско.Все още няма решение, не се знае какво ще бъде то и дали ще се изпълни искането на бизнеса за строителството на втори лифт.„Правителството е стабилно. Преди шест-седем месеца имахме възможност да чуем гласа на хората, те определиха тази коалиция да бъде с 4-годишен мандат. И в момента, разбира се, че напрежението, което би могло да възникне в този 4-годишен мандат, ще даде допълнителна гаранция за стабилността на тази конструкция, в която може би от време на време ще има и определено напрежение“, каза Цветанов.Той сподели, че е говорил с \"Обединените патриоти\", имал е разговори и с народните представители от НФСБ, както и с Валери Симеонов и смята, че нещата ще бъдат успокоени и ще се нормализират.В ефира на Дарик Цветанов обяви, че според него думата на 2017-та е „стабилност“, а политикът за изминалите 12 месеца е българският еврокомисар Мария Габриел. За зам.-председателя на ГЕРБ събитието на година е подписването на договора за добросъседство с Македония.", "date": "2017.12.16", "title": "Правителството е стабилно, категоричен е Цветанов"}
{"url": "https://offnews.bg/zimni/johanes-bio-topi-avansa-na-furkad-671330.html", "text": "Норвежецът Йоханес Тингнес Бьо постигна четвърта поредна и общо пета победа за сезона, след като спечели преследването на 12.5 км километра от Световната купа по биатлон в Анеси (Франция).24-годишният Бьо повали всичките 20 мишени и преодоля дистанцията за 32:52.7 минути. За норвежеца това беше 18-и успех в кариерата.Вчера норвежецът триумфира и в спринта в Анеси. Носителят на Световната купа Мартен Фуркад (Франция) остана втори на 1:01.4 минута, след като направи два пропуска в стрелбата. Трети се нареди Антон Шипулин (Русия) с една грешка на огневия рубеж и с пасив от 1:10.5 минута. Най-добре от българите се представи Владимир Илиев, който се нареди 28-и с три пропуснати мишени и пасив от 3:04.5 минути. Красимир Анев е 34-и с две грешки в стрелбата и на 3:44.7 минути след победителя. Антон Синапов завърши 53-и с шест пропуска и пасив от 6:13.8 минути.Мартен Фуркад води в генералното класиране за Световната купа с 372 точки, след като е с място на подиума във всичките седем старта от началото на сезона. Втори е Бьо с 358 точки, а третото място заема Яков Фак (Словения) с 272 точки.Утре в Анеси са масовите стартове за мъже и за жени.", "date": "2017.12.16", "title": "Йоханес Бьо топи аванса на Фуркад"}
{"url": "https://offnews.bg/sviat/severna-koreia-e-otkradnala-kriptovaluta-za-83-mln-dolara-671327.html", "text": "Северна Корея вероятно стои зад няколко големи онлайн грабежа на криптовалута от южнокорейска борса за виртуални пари. Това съобщават източници от разузнаването на Южна Корея, съобщава БНТ, като се позовава на Би Би Си.Крадците са взели и личната информация на 30 хиляди души.Откраднатата криптовалута е на стойност 7 милиона долара, но се смята, че в момента тя е на стойност 82,7 милиона. Става дума за популярната криптовалута биткойн и широкоразпространената в Корея битхъмб.Според южнокорейски анализатори атаката е направена, за да бъдат избегнати финансовите санкции, които бяха наложени на Северна Корея заради ядрената ѝ програма.Твърди се, че атаката е извършена февруари тази година, когато е бил атакуван домашният компютър на служител на битхъмб, но кражбата е разкрита през юни.Според националната разузнавателна служба на Южна Корея е извършена още една атака през септември и една атака през октомври, която е била осуетена.В момента виртуалните криптовалути не се регулират от финансовите власти на Южна Корея, но те се заканват, че ще увеличат регулациите върху тях, припомня Би Би Си.", "date": "2017.12.16", "title": "Северна Корея е откраднала криптовалута за 83 млн. долара"}
{"url": "https://offnews.bg/bojni/stanimira-petrova-podpisa-s-kluba-na-ivajlo-marinov-671329.html", "text": "Световната и европейска шампионка по бокс Станимира Петрова подписа договор с клуба на легендата Ивайло Маринов до олимпиадата в Токио през 2020 г. В момента състезателката, нейният личен треньор Петър Лесов и Маринов уточняват всичко около съвместната си дейност в близкото бъдеще във Варна.\"Изключително съм щастлива, че ще бъда част от клуба на г-н Маринов, който е боксьор №1 на България за ХХ век. Аз искам пък да стана боксьор на страната си за ХХI век. Гледала съм записи с играта му и ми харесва неговият техничен стил, както и танцът му на ринга. Искам и аз да се боксирам по този начин\", заяви за \"Петел\" Станимира Петрова, която днес празнува 27-ия си рожден ден.Шампионката призна, че за избора са надделяли два аргумента - харизмата на Ивайло Маринов и препоръката на Петър Лесов.\"Аз съм гледала Ивайло и съм наясно колко велик боксьор е. Отделно моят треньор г-н Лесов ми е говорил само хубави неща за него и предимно от кухнята - такива, които хората не знаят. Така че, когато се отвори възможност да подпиша договор с варненския клуб, не съм се замисляла много\", допълни г-ца Петрова.\"Това е най-щастливият ми ден през тази година. Ще осигуря заплата и стимули на Станимира. Тя ще тренира когато може и във Варна, но основно под ръковдството на моя приятел Петър Лесов. Аз мога единствено да споделям мнение с него за подготовката й. Основното е, че сме успели да привлечем най-именитата ни боксьорка и се радвам, че тя ще донесе и олимпийска титла на нашия клуб\", каза Маринов.Станимира Петрова призна, че целта й през следващата година е да стане европейска шампионка в Полша през май и световна в Индия през ноември. На двете първенства тя ще се състезава в новата си категория - до 57 кг, която може да стане олимпийска за Токио 2020.", "date": "2017.12.16", "title": "Станимира Петрова подписа с клуба на Ивайло Маринов"}
{"url": "https://offnews.bg/politika/pargov-vsichki-levi-triabva-da-se-obedinim-i-da-namerim-pravilnia-pat-671326.html", "text": "Всички леви в България трябва да се обединим и заедно да намерим начина, по който България да тръгне по правилния път. Това каза лидерът на БСП - София Калоян Паргов при откриването на конференция на тема „Лявото: вчера, днес и утре\", посветена на 126 години от създаването Софийската градска организация и 150 години от рождението на Георги Кирков.„Поводът, заради който сме тук, показва, че левите идеи са живи и вълнуват. Амбицията ни е с този форум да поставим началото на серия от дискусии, които са важни както за фундаменталния ни развой, така и за нашата партия. Целта е дискусиите ни да се превърнат в реална политика и така да се даде перспектива за бъдещето на България през призмата на лявата политика\", каза той и обясни, че лявото пространство, а и в БСП съществуват редица противоречия, дори и на историческа основа, свързани с бъдещето на лявото движение в България.„Затова трябва да си отговорим на въпроси като тези, какво да се прави занапред, как да реагираме на съвременните процеси, как осмисляме тези процеси и как да променим зловещата участ, как да измъкнем държавата от онази бездънна пропаст, към която вървим стремглаво през последните 28 г.\", коментира Паргов.„Според мен сме длъжни да анализираме и спада в нашата електорална подкрепа и да търсим отговори на въпроси защо от партия, която получаваше доверие на 2,5 млн. българи преди години, днес се задоволяваме с по-малко от милион последователи. Както и какви стъпки трябва да предприемем, за да привлечем към БСП младите хора. И целта е не БСП да монополизира лявото пространство, а да бъде заедно с всички леви хора. Актуална е и дилемата превръща ли се БСП от масова в парламентарна партия - това вълнува всички социалисти. Това изисква нов тип работа на теоритично ниво”, категоричен бе лидерът на БСП - София.По думите му Софийската организация възнамерява през 2018 г. да разшири този форум. „Като най-близки по време са дискусии на тема „Лявата политика и местната власт\" предвид задаващите се избори през 2019 г. Нормално е да сложим акцента и върху столицата - защо не успяваме да имаме червен кмет, защо не успяваме да доминираме в София?„Теми като „лявата политика и културата\", „лявата политика и образованието и науката\", както и конкретни предложения в различните сектори, трябва да станат основа за политика\", каза още Паргов и уточни, че всички леви трябва да се обединят и заедно трябва да намерят начина, по който България да тръгне по правилния път.“Благодаря на участниците и гостите на конференцията за съпричастността и за готовността заедно да търсим вярната посока. Защото днес тук, освен членовете и симпатизантите на БСП, на този форум присъстват и представители на други леви и патриотични партии, леви движения, безпартийни, представители на творчески съюзи и на неправителствени организации”, завърши лидерът на столичните социалисти Калоян Паргов.", "date": "2017.12.16", "title": "Паргов: Всички леви трябва да се обединим и да намерим правилния път за България"}
{"url": "https://offnews.bg/politika/rumen-radev-pokanih-putin-na-3-ti-mart-no-toj-shte-dojde-sled-vota-v-671313.html", "text": "Поканих президента на Русия Владимир Путин да дойде у нас точно на 3-ти март за тържествата на Шипка, но той няма да може, заради изборите на 18 март. Това заяви държавния глава Румен Радев по Дарик. Той допълни, че Путин е приел с радост поканата и ще дойде след вота в Русия. Той уточни, че президент на Русия не е идвал у нас от 2008 г. Путин е в кампания не аз, да не гадаем кой ще е следващият президент на Русия, допълни Румен Радев. Моята дума за 2017 година е \"борба\" - за истината, за справедливостта, заяви Радев.  Държавният глава определи казусът с мораториума върху нови лекарствата като морален въпрос. Познавам много от тези 126 депутати, които подкрепят моратариума, почтени хора, но трябва да осъзнаят, че не може винаги да се гласува под строй, каза още Радев. Той подчерта, че не се интересува от фармацевтичните компании, а от здравето и надеждите на гражданите.Ананиев да се вторачи в проблемите на Министерството на здравеопазването, а не в това кой протестира пред парламента. Той е изключително добър бюджетар, но сега трябва да разбере, че се занимава с човешки съдби, допълни президентът.Той подчерта, че ще приеме всяко решение на правителството, което ще реши проблема с достъпа до нови лекарства на тежко болните пациенти по повод думите на зам.-председателя на ГЕРБ Цветан Цветанов, че може да се създаде специален фонд за нови молекули. България трябва да се развива като туристическа дестинация, коментира Радев по повод втория лифт в Банско. ", "date": "2017.12.16", "title": "Румен Радев: Поканих Путин на 3-ти март, но той ще дойде след вота в Русия"}
{"url": "https://offnews.bg/obshtestvo/avaria-ostavi-bez-parno-chasti-ot-kvartal-mladost-671331.html", "text": "Части от столичния квартал \"Младост\" са останали без парно. Това показа справка на интернет страницата на \"Топлофикация София\". Без топлоподаване са частите на комплекса 1 и 2.Малко след 15.00 часа авария е спряла парното в \"Младост\" 1 на адресите: бл.78 ,бл.79, бл.79Б, бл.79В, бл.68, бл.69 и  ОДЗ \"Зорница\". Малко след 17.00 часа пък е имало авария в участъка от от бл.256 до бл.262.Жителите на района са убедени, че аварията е можело да бъде избегната, . Живущите в района твърдят, че аварията е причинена от включването на нова кооперация преди дни.След разкопаване за полагане на новите тръби бликнала вода, но работата продължила. Днес се вижда, че изкопът е пълен с вода и засипан с пясък. Според живущите това е една от причините, довели до аварията.Заради авария през седмицата в София  четири квартала. Причината беше главен водопровод в района, отопляван от ТЕЦ \"Земляне\", а от това бяха засегнати хиляди абонати в \"Белите брези\", \"Стрелбище\", \"Красно село\" и в част от \"Гоце Делчев\".Ден по-късно проблемът беше отстранен.", "date": "2017.12.16", "title": "Авария остави без парно части от квартал Младост"}
{"url": "https://offnews.bg/112/silniat-viatar-otkarti-izolatcia-ot-blok-v-studentski-grad-671325.html", "text": "Силният вятър събори мазилка от Блок 9 в Студентски град, съобщава БНР, като се позовава на Университета за национално и световно стопанство.Инцидентът е станал рано сутринта и при него няма пострадали.Вече са започнали дейностите по обезопасяване и разчистване на терена. Фирмата, поставила изолацията преди три години, е уведомена за случая.От УНСС припомниха, че това не е първият случай на съборена изолация от блокове в Студентски град и това се е случвало и с общежития на други университети.Падналата изолация е около 70 кв. метра, съобщава Нова тв. Студенти разказват, че са чули силен трясък от падането на изолацията. Някои от тях веднага са излезли, за да преместят автомобилите, оказали се на метри от срутената изолация.", "date": "2017.12.16", "title": "Силният вятър откърти изолация от блок в Студентски град"}
{"url": "https://offnews.bg/zimni/lindzi-von-specheli-78-a-pobeda-za-svetovnata-kupa-671317.html", "text": "Американската звезда в алпийските ски Линдзи Вон спечели първа за сезона и общо 78-ма победа в кариерата си, след като триумфира в супергигантския слалом във Вал д'Изер.Състезанието беше прекъснато за кратко малко след спускането на Вон заради мъгла и силен снеговалеж, а състезателките, които трябваше да се спуснат след нея, така и нямаха възможност да застрашат позицията й.Времето на Вон в днешния старт бе 1:04.86 минути, като най-близко до нея се доближи италианката София Годжа, която изостана с 0.31 секунди. Трета остана норвежката Рагнхилд Мовинкел на 0.39 секунди от Вон.Това беше 131-ви подиум в кариерата на Вон, която се изкачи до 16-о място в генералното класиране със 129 точки.Лидер за Големия кристален глобус остава сънародничката й Микаела Шифрин с 529 точки, следвана от Виктория Ребенсбург (Германия) с 376 точки и Вайратер с 294.", "date": "2017.12.16", "title": "Линдзи Вон спечели 78-а победа за Световната купа"}
{"url": "https://offnews.bg/politika/lift-na-bansko-shte-ima-kategorichen-e-voenniat-ministar-671318.html", "text": "Вицепремиерът Красимир Каракачанов обяви, че втори лифт на Банско ще има и въпросът ще бъде решен.В интервю за  на Дарик радио той коментира разногласията в правителството по темата, след като колегата му Валери Симеонов се изказа остро за отказа на правителството да придвижи идеята за втора кабинка. Заради отлагането на решението Симеонов дори намекна за разваляне на коалицията.„Нито Валери Симеонов, нито аз, нито който и да е от Патриотите, е дошъл да папка, а пък известно е, че ние слушкаме. Казусът Банско ще бъде решен, защото това повелява нормалната логика, икономическата логика на държава, за да се развива туризмът, а не да се стопира, защото едни измислени герои, които са си намерили много добро препитание, усвоявайки всевъзможни чуждестранни фондове, да се прехранват с това да спират или да забавят икономическите проекти за развитие на България“, каза Каракачанов.Той допълни, че на 28 декември се очаква Валери Симеонов да обяви решението си дали ще остане да „слушка и папка“, ако не мине промяната на концесията за Банско.Отложеното решение на правителството отприщи  на природозащитници в София и жители на Банско. Вицепремиерът Каракачанов защити жителите на курортния град, а другите протестиращи определи като \"кречетала, които се опитват да пречат\".„Кажете ми един голям проект, в който тези хора не са се опитали да попречат? По един от проектите заявиха, че са видели черен щъркел и проектът трябва да спре, защото това е много ценно. По друг проект бяха видели бялата лястовица. При трети проект бяха намерили крастав гущер. Айде стига с този рекет! Истината е проста. Няма да цитирам по памет колко са пистите и лифтовете в държава, като Австрия, която териториално е по-малка от България. Или пък Словения, която е на една четвърт от България. Андора също - там има два пъти повече писти и лифтове, отколкото в цялата държава България. Кажете ми къде е логиката да се стопира икономическото развитие“, допълни той.Според него и останалите министри мислят по същия начин.„На 28 декември ще настояваме да се вземе решение по въпроса. Минимумът, който може да се случи, е приемането на плана за управление. Лифт на Банско ще има“, каза още военният министър.Според него има сценарий за саботиране на договора с руската корпорация РСК „МиГ“ за ремонт изтребителите МиГ-29, които са на въоръжение в Българската армия. По обясненията му фирми посредници между военното министерство и руската компания създават пречки чрез вкарването на процедурата в административни схеми, за да забавят и провалят договора.В сряда, когато Министерски съвет предстои да гласува допълнителни средства по договора за ремонт на МиГ- овете, ще стане ясно дали този сценарий е успешен, посочи Каракачанов и се закани, че няма да допусне това да се случи.Трите проекта за модернизация на армията – за нови изтребители, кораби за флота и за бронираната машина за сухопътните войски, трябва да вървят успоредно с поддръжката и използването и на старата бойна техника, категоричен е военният министър. Той допълни, че бойните самолети МиГ 29 са по-добри от много от тези, които западните държави използват.„Хората, които говорят по темата за отбраната, са разделени. Една част казват: „Не ни трябва никаква руска техника, трябва да я махнем и да купим западна техника“. Само че не отговарят на въпроса откъде ще намерим средства, защото за цялостно превъоръжаване на армията са необходими повече от 10 милиарда. Откъде ще намерим тези 10 млрд.? Те не се търкалят по улицата. Другите хора, към които принадлежа и аз, смятаме, че процесът за придобиване на нова техника, има три проекта – за изтребителите, другият - за два модулни патрулни кораба и третият, който ще внесем в Министерския съвет – за бронирана машина за сухопътни войски, тези проекти за модернизация трябва да вървят успоредно с това да се поддържа и използва старата техника“, отбеляза Каракачанов.МиГ-29 като боен самолет, ако е в изправност, мога да ви кажа, че е по-добър от доста от самолетите, които използват други западни държави, подчерта Каракачанов. От българските около една трета са в изправност – седем от 19. Министърът посочи, че благодарение на договора, сключен с РСК „МиГ“, върви преглед на тези самолети и той се надява до следващата седмица да е ясно за кой от тези 15 самолета какво трябва да се направи и колко пари ще струва.„Искам да кажа и друго. Защо не са се случвали нещата? Не са се случвали, защото са се научили много хора да се намърдват по веригата и да печелят пари на гърба на държавата. Сега с МИГ-овете изключителни пречки от хора, от фирми и въпреки мизериите, които правят в момента, това ме амбицира повече и ме вбесява, но това няма да се случи. В момента са разиграли поредното сценарийче, буквално до сряда ще стане ясно, ако успее да се случи. Сценарийчето е да провалят договора за ремонт на МИГ-овете. От сряда ще си говорим по въпроса, ако нещата не се изяснят“, каза министърът.Той посочи, че на заседанието на Министерския съвет в сряда трябва да се гласуват допълнителни средства по договора за ремонт на МИГ-овете. „Тук става въпрос за странични фактори, които с технически хватки се опитват да саботират този процес“, коментира Каракачанов.Той поясни, че правителството трябва да вземе решение, но има странични фактори, които се опитват да попречат на това решение, „вкарвайки процедурата във всевъзможни административни схеми, за да го забавят, за да може до края на годината да не получим тези пари“.„Така че трябва да отучим тези кучета, които са се научили да ядат държавната кокошка. А знаете, че има и друг вариант кучето, което яде кокошки, какво става... Така няма да стане“, закани се Каракачанов.На въпрос какви са тези, за които говори министърът, той посочи, че „в сряда ще стане ясно. Ако успеят, ще разбере целият свят“.", "date": "2017.12.16", "title": "Лифт на Банско ще има, категоричен е военният министър"}
{"url": "https://offnews.bg/sviat/gratckiat-sinod-nedovolen-ot-reshenieto-balgarskata-tcarkva-da-podslo-671328.html", "text": "Светият синод на Гръцката православна църква е обсъдил на заседание в четвъртък решението на Светия синод на Българската православна църква да приеме молбата да бъде църква-майка на \"схизматичната Македонска православна църква\".Това съобщи днес агенция МИА, като се позова на гръцкия православен уебсайт ромфеа (romfea.gr), съобщава БТА.Светият синод на Гръцката православна църква изразява своето безпокойство от факта, че по този начин Българската православна църква се намесва в юрисдикцията на друга православна църква - Сръбската. Това е действие, което противоречи на канона и традициите на църквата, пренебрегва водещата роля на Вселенската патриаршия и може би е начало на труден развой на събитията, смята Светият синод на Гръцката православна църква, цитиран от МИА.", "date": "2017.12.16", "title": "Гръцкият синод недоволен от решението българската църква да 'подслони' македонската"}
{"url": "https://offnews.bg/politika/ako-se-okazhem-v-periferiata-na-es-da-ne-stane-kato-v-pesenta-kopele-671324.html", "text": "Лидерът на \"Атака\" Волен Сидеров не разбира \"патоса\" по приемането на еврото и влизането на България в Шенген. В предаването  той каза, че сериозно би обмислил дали да подкрепи правителството в тази посока. В същото време той прогнозира разпад на Европейския съюз и препоръча България да търси ориентация към един бъдещ евразийски съюз.\"Еврото е като една идологема - да влезем в еврозоната, другари! Първо в чакалнята, после в съблекалнята може би, а след това не знам къде ще влезем\", каза лидерът на \"Атака\" и коалиционен партньор в правителството на ГЕРБ. Той каза, че не чул анализ, който да го убеди в позитивите на въвеждането на европейската валута. Според него \"еврото не е нещо, което автоматично ще подобри живота\". \"Също не мога да разбера този патос - да влезем в Шенген. Това няма ли да насочи повече потоци от имигранти в България?\", попита още Сидеров.Той смята, че проекти като ЕС и НАТО трябва да се преразгледат и че лично той продължава да отстоява идеята за евразийски съюз. Сидеров припомни, че Европа е \"полуостров на евразийския континент\". Според него тревожните тенденции в Европа били такива, че духовници говорили, че това са \"последните времена\", визирайки случаите с признаване на третия пол и под.За разлика от 2013 г., когато на въпрос трябва ли България да остане в ЕС Сидеров е отговорил твърдо \"не\", сега неговата позиция е, че страната ни не трява да е в \"този ЕС\". \"Смятам, че НАТО също трябва да се преразгледа като военен блок, че ако има Европейска система за сигурност – вероятно тогава това съм го казал, защото отдавна поддържам тази теория – да има европейска система за сигурност, която да обхваща само европейските държави, в нея да не присъстват САЩ и други, които не са европейски страни“, коментира лидерът на \"Атака\".Според него е по-вярно да се пита има ли бъдеще ЕС и припомни, че \"в който и съюз да сме влезли, е падал\". Вече има знаци и говорене от най-високо ниво, които говорят за две скорости, център и периферия. \"Това не е ли намек, че по-богатите опитват да останат насаме, а другите, ние, периферията да с търсим сами колая. Ако това стане и се озовем пред такава ситуация, какво ще кажем тогава: А, - като в оная рап песен - копеле, кво стана?Според него алтернативата за България е да \"търгува и общува, с когото си иска, а не с тези, които ни посочат\" и да прави проекти, които са изгодни за нея. \"А не да дойде тук един сенатор и да каже: Спрете този проект, защото сега си играем една игра\". Ама утре вие ще се прегърнете с Русия, а ние ще останем без проекта, нали?\", каза Сидеров и допълни, че това трябва да се \"коригира\", а премиерът Борисов вече правил подобни стъпки - насочване към страни, към които преди това е било немислимо да се говори. За санкциите срещу Русия, за които иска да отпаднат, Сидеров обясни, че продължава да настоява. \"Когато си в управлението, там ти казват малко по-неформално: \"Абе, виж сега, като отидеш в Брюксел и като кажеш, че си против, никой не те взима предвид\" или пък ти казват насаме в коридора: \"Ти много не искай такива работи, защото нали искаш тия проекти, нали искаш тия програми\", каза той, но не посочи с кого е имал такива разговори. Това обаче било практика не само в това правителство, а и в други и \"това си е практика\". Сидеров каза, че вероятно по тези причини не го пращат в Брюксел. \"Разправяли са ми, че даже телефоните им събират, като на среща на СИК или ВИС, нещо такова. Даже беше се оплакала една премиерка от балтийските страни\", разказа Сидеров и обясни, че има натиск и \"машина, която те натиска\".  По време на председателството Сидеров обясни, че, ако го бъде поканен, ще сложи ватовръзка и костюм. \"Ще ми бъде интересно да се обърна към европейски фактори по определени въпроси. Ще го направя съвсем интелигентно, културно и аналитично - каква трява да бъде Европа, как трябва да се предпази от вълните, които все още я застрашават, какво трябва да направят по темите с тероризма, какво трябва да направят с доходите. Това са въпроси, които трябва да се поставят. И да чуя какво ще ми кажат другарите от Брюксел\", обясни Сидеров. Лидерът на \"Атака\" вече е нов човек и заявява, че не е добре винаги \"да стоиш на едно лошо отношение\". \"Животът е най-големият сценарист. За накои това са странни обрати, но живият живот предлага неща, които и най-талантливият романист не може да ги измисли. Това е движение напред, а не назад. Казвам на всички, че да стоиш на едно лошо отношение, това не е работа, хабене на енергия и не е полезно, не е функционално\", заяви Сидеров. ", "date": "2017.12.16", "title": "Ако се окажем в периферията на ЕС, да не стане като в песента Копеле к'во стана?, пита Сидеров"}
{"url": "https://offnews.bg/ikonomika/zagubite-na-voda-da-namaleiat-do-40-predvizhdat-vik-operatori-671314.html", "text": "ВиК оператори планират да редуцират загубите на вода между 15 и 40 на сто в дългосрочен план. В краткосрочния 5-годишен период в бизнесплановете им пък прогнозата е за спад на загубите между 5% и 20 на сто.Това съобщи министърът на регионалното развитие и благоустройството Николай Нанков по Нова тв.Вече има наредба за качеството на предоставяната услуга, в която е предвиден много по-сериозен контрол от страна на Комисията за енергийно и водно регулиране, тъй като досега механизмите не са били достатъчно добри. Почти всички ВиК оператори са наказвани, но с дребни санкции на фона на извършваните нарушения, каза министърът.КЕВР следи за изпълнението на инвестициите, тя има право да прави периодичен мониторинг на бизнес плановете на операторите, които могат да бъдат променяни на третата година, обясни още Николай Нанков.От 2010 г. до сега само от ВиК операторите са инвестирани над 500 млн. лв. Още 320 млн. лв. трябва да инвестират до 2020 г., обяви министърът. Той посочи, че новите услуги също струват пари, но са основани на екологични директиви. Николай Нанков обясни, че там, където няма изградена канализация, гражданите няма да плащат за отвеждане и пречистване на отпадни води, а само за доставяне на питейна вода.Инвестициите в отрасъла и въведената през 2015 г. единодушно от всички партии с промяна в Закона за водите единна цена на услугата, предоставяна от един ВиК оператор в една област, са факторите, които оказват влияние върху цената на водата, обясни регионалния министър. Той коментира, че предложенията за повишаване на цената на водата са били разглеждани още през 2015 г. и 2016 г. в общинските съвети, асоциациите по ВиК и от областните администрации.През 2015 г. именно с грижа за най-бедните Законът за водите беше променен от ГЕРБ като прагът на социална поносимост беше намален от 4% на 2,5% от доходите на домакинствата в една област, за да няма безкрайни увеличения на цената на водата, напомни Николай Нанков. Вече е готов проектът и през следващата година ще стартираме с обсъжданията на нов законопроект за ВиК. Там предвиждаме още по-сериозен механизъм, за да може за най-бедните прослойки от населението да гарантираме т.нар. водни помощи или гарантирано потребление на ниска цена, съобщи министърът. С експерти се обсъжда дали минималният праг за битовите нужди на един човек да са безплатни или на минимална цена. Дискутира се и дали размерът на водните количества да е в размер на 1,5 куб. м или 2,8 куб.м на човек на месец. Очаква се законът да влезе в сила в средата на 2018 г.", "date": "2017.12.16", "title": "Загубите на вода да намалеят до 40%, предвиждат ВиК оператори"}
{"url": "https://offnews.bg/politika/kiril-dobrev-bednostta-i-koruptciata-varviat-raka-za-raka-671312.html", "text": "Винаги, когато искаш вот на недоверие към правителство на ГЕРБ, си закъснял и европредседателството няма нищо общо. Нима нашите европейски партньори не знаят, че ние сме най-бедната и корумпирана страна в Европа, каза зам.-председателят на БСП Кирил Добрев пред БТВ.Той добави, че корупция и бедност в България вървят ръка за ръка и няма как да се справиш с бедността, ако не си преборил корупцията. Добрев каза още, че ОЛАФ прави десетки проверки на територията на страната. „Има много безсмислени европейски проекти, които се направиха само, за да се усвоят европейски пари”, добави той.Социалистът заяви, че БСП иска европейските партньори на България да дойдат и да видят своята политическа инвестиция в това управление, затова този вот ще бъде през януари. „За нас европредседателството е много важно, защото трябва да извадим сентенцията на въпросите: работим ли за Европа на две скорости, ще ядем ли едни и същи, качествени храни, както другите европейци”, заяви Добрев. Той бе категоричен, че това са важните въпроси, а не- дали е сменен мраморът в НДК. Кирил Добрев заяви още, че нито една важна, приоритетна тема не е поставена от правителството, за съжаление. „Ние внасяме вота на недоверие и искаме това правителство да си отиде, докато ДПС искат просто да „демонтират” патриотите”, обясни той. Добрев добави, че левицата иска този вот, защото корупцията у нас е като раково заболяване- със своите метастази и добави, че не са една и две феодалните общини в България. „Ние започнахме с внасянето на Закона за борба с корупцията още през август. Получихме десетки сигнали, свързани с магистрали, оградата на границата, суджуци, обръчи от хасковски фирми, свързани с Делян Добрев и много други”, припомни той.Добрев обяви, че в момента вървят няколко сделки по ръба на закона. Той даде пример с Главна дирекция \"Изпълнение на наказанията”, която купува милиони литри гориво на цена по-висока от тази на бензиностанциите, може би за отоплението на затворите. „ИД шеф на дирекцията направи сделката и миналата, и по-миналата година. Искам да видя, дали и тази година ще направи същата поръчка.Затворите са ощетени с милиони левове още от миналата година.\", заяви Добрев.Зам.- председателят на БСП бе категоричен, че в закона, който сега се гласува в пленарна зала, няма желание за справяне с корупцията. „Безумно е министър-председателят да назначава човека, който да контролира дали в МС има корупционни практики. НС отново, на политически принцип, ще разпредели хора от политическите партии и ще се направи колективен орган, който ще следи дали там има корупция или не. Този закон е безумие”, заяви зам.-председателят на БСП.„КЕВР е независим орган, колкото този, който ще прави НС за борба с корупцията. Всяка една политическа сила дава своите експерти, повечето от които са политически лица. Значи КЕВР е политически орган”, категоричен бе Добрев. Той заяви, че няма как да се вдига цената, след като правителството не е намерило компенсаторен механизъм за тези семейства, които не могат да си го позволят. „Ако извадим последните постановления на МС, ще видим какви пари се раздават на общините. 43 млн. лв. за проекти в общини на ГЕРБ и такива близки до ДПС, и 2 млн. лв. за общини на БСП. Нека министър Нанков каже- кои проекти на общини на БСП е финансирал през миналата година и какво общо има той, за да защитава независим орган като КЕВР”, запита Кирил Добрев.„Дебатът на заседанието на ПГ на „БСП за България” беше сериозен и всички сме единодушни, че думити на Красимир Янков са казани в лично качество и нито един член на парламентарната група не стои зад тях”, категоричен бе Кирил Добрев по темата за нападките на Янков. Той добави, че ръководството на левицата иска БСП да върви обединена. „Корнелия Нинова има проблем със стария елит на БСП, но когато я няма нея, изчезва магията”, заяви още заместник- председателят на левицата.", "date": "2017.12.16", "title": "Кирил Добрев: Бедността и корупцията вървят ръка за ръка"}
{"url": "https://offnews.bg/horoskop/horoskop-za-16-22-dekemvri-670109.html", "text": "Следващите 7 дни ви носят добри възможности за кариера, но трябва да преоцените и отношенията си с околните, да изясните важни въпроси в екипа. Много Овни сега ще покажат лидерски качества, имат дългосрочни проекти, готови са да усвояват още знания и умения. До вторник обаче доста зависите и от плановете на шефовете си, от желанията на роднини и приятели. Игнажден носи трудни успехи и перспектива за нови партньорства, само не прекалявайте с претенции. Бъдете грижовни към близките, в любовта това е особено нужно.Тези 7 дни са труднички, но и вие гоните високи служебни цели, мнозина се стремят и към по-ефективни партньорства. Група Телци привличат силни покровители, но печелят и симпатиите на колеги, сътрудници, клиенти. В понеделник обаче сте твърде вгледани в детайлите, в сряда май губите делово темпо. Вярно, Игнажден е за време за допълнителни уговорки, стига вие да не се претоварвате. При някои се засилва желанието да блеснат в екип, но май трябва да бъдат по-самовзискателни. В любовта късметът ви е за завиждане. Хубава седмица, макар че на моменти ще ви и по-напрегната, свързана е с куп нововъведения. Близнаците, които променят сфера и насока на дейност, да не чакат бързо признание, околни може да ги изненадат с неразбирането си и с недоверие още в понеделник. Ще мине време, ще се уверят в коректността и професионализма ви, ще ви търсят за помощ. В четвъртък не се изкушавайте да разширявате влияние и претенции, а гледайте задачите си, има и спешни. Паралелни любовни игри не са уместни, ако вече сте спечелили нечия обич. Време е по-сериозно да се заемете с уреждане на делови и финансови въпроси, до края на годината не остава много. Някои Раци още през уикенда обсъждат темата, зависят от партньори, близки. С обичаните хора предстои изясняване. Гледайте тактично да им внушите какво да се прави без отлагане. От вторник и сряда се стремите към нови съюзи и не забравяйте за предпазливостта. Ако се вгледате по-внимателно в нещата, ще видите и повтарящи се стари пропуски, и некоректност. Няма да търпите рецидивите поне в задачи, които зависят от вас. Динамично 7-дневие, а към края на годината май ви обземат купонджийски настроения. Лъвовете да не разчитат само на късмет, той не липсва, но е важно да проявяват и бдителност. Сега офертите за бизнес и съюзи предполагат по-търпеливо проучване, като му дойде време, ще споделите и идеи за печалби и изява. В сряда сте уморени, но не отлагайте изясняване на спешни въпроси. За някои проблемите са лични, не са доволни от постигнато, гонят амбиции. От четвъртък доверието на нови партньори ви окуражава, доходът за дома расте.Това 7-дневие идва с добри делови условия, имате и идеи кое как да стане. Само че Девите трябва да променят плановете си още в понеделник, не е момент да задълбават в самостоятелни изяви, да загърбват съдействие от влиятелни покровители. То и по-малки шефове помагат. На Игнажден не упорствайте за неща, които лично ви обогатяват, околните го приемат като некоректност. В четвъртък и петък ще се изясните, ще се нагърбвате и с чужди задачи, за да доказвате лоялност. По лични въпроси също ви трябва помощ.Уж идва празничният край годината, а мислите за пътища, срещи, нови екипи и информация. Май Везните да засилят бдителността си, има риск от щети и неподходящи съюзи. До вторник ще се мъчите да изчистите лични неразбории, да зарадвате близките, усещате колко вашето щастие зависи от тях. Обаче на Игнажден ви обзема критичност, сякаш не разбирате, че амбициите ви са малко прекалени, а и зависите от влиятелни хора. В четвъртък възстановявате баланса, в петък уреждате тихо и кротко, но стриктно документи и финанси.За вас 7-дневието е много динамично и все пак ще ви се струва, че нещата стават бавно. Скорпионите да не ги пришпорват, а да обърнат внимание на лични въпроси, на родата. Вкъщи и службата зависите от планове на другите, задоволете се с това, че поне финансите ви не са ви проблем. В сряда ще се помъчите да придадете ускорение на начинанията си, но май си докарвате спор с близки точно на Игнажден. От четвъртък стратегията ви е по-правилна – разчитате на съдействието на семейството си и му давате всичко от себе си.За вас този период ще мине под знака на пословицата, че човек жъне това, което е посял. Стрелците се стремят да привлекат повече съмишленици, да се ангажират с амбициозни проекти. Ще стане, но не сега, трябва старателно да подготвите начинанията си. През уикенда избягвайте дребнавостта, май в понеделник сте много критични, а вторник изисква голямо старание. От Игнажден нещата тръгват добре, но избягвайте спорове с близките, па и не се мъчете да ги омайвате с приказливост, свършеното говори повече от всичко.Следващите 7 дни изискват от вас постоянство в работа и чувства. Вярно, на доста Козирози им се иска да променят много неща, имат смели идеи за изява и печалби, а и за обновяване на лични връзки. Изчакайте, иначе в понеделник и вторник амбициите ви няма да бъдат разбрани и подкрепени, в сряда ще се уверите, че ви трябват равностойни партньори, но и проучване на информация, пътища. Преодолявате куп пречки, за да стабилизирате сътрудничество. Само че господата нека да овладеят и противоречията у дома, дамите са по-гъвкави.През периода не се чувствате много оценени от шефове, познати и близки, но това да не ви отказва от упоритата работа по делови и обществени задачи. Споко, Водолеите скоро ще имат възможност да покажат на какво са способни, а и да намерят партньорите, за които мечтаят от уикенда. Не всичко ще бъде розово, разбира се, някои промени следва да се правят по-бързо и из основи. Поемате много ангажименти към околните, а към близките сте по-остри в четвъртък и петък. Отделете си лично време, огледайте се, любовта е наблизо.Годината е към края си, но за вас е рано да почвате маратона от купони. Доста Риби могат да направят много, за да помогнат на приятели, колеги, познати, а и близки за приключване на спешни задачи, тяхната работа също не е малко. Ще сте удовлетворени от направеното до сряда, от Игнажден обаче ви се ще да налагате идеи, да има по-осезателно признание за усилията ви. Пазете се от интриги, а за оценката не се безпокойте. Влияете на другите с примера си и сторено добро. Някои укрепват семейните си връзки, идва време за подаръци...", "date": "2017.12.16", "title": "Хороскоп за 16 – 22 декември"}
{"url": "https://offnews.bg/temida/kak-edno-sadebno-reshenie-ulichi-darzhavata-v-proizvol-671265.html", "text": "Произвол и погазване на закона - така най-кратко може да се обобщят заключенията, които Върховният административен съд (ВАС) дава по отношение намесата на държавата в частния бизнес. Става въпрос за произнасяне срещу  (КЗК), пред която е атакувана открита през февруари обществена поръчка на Военномедицинска академия (ВМА) за охрана. С решението за откриване на процедурата от ръководството на болницата залагат прогнозна стойност на поръчката от близо 2.6 млн. лв., с които да се осигури денонощна охрана за обекти на ВМА в София, Пловдив, Плевен, Сливен, Сливен, Хисаря, Банкя и Варна.Причината решението да бъде атакувано от браншовата организация Сдружение \"Индустриален Клъстер Сигурност\", което е член на Българската стопанска камара (БСК), е, че със заложените в обществената поръчка параметри, от ВМА погазват закона. От организацията твърдят, че ако в офертата си участниците предложат максималната цена за брой наети служители, те няма да могат да покрият държавно регулираните елементи на фонд работна заплата, както и да осигурят другите задължителните и присъщи разходи за изпълнение на поръчката, като облекло и снаряжение, такси и комуникации, задължителни застраховки, поддръжка на минимум един автомобил (както е заложено в поръчката), обучение и контрол, въоръжение и на тази база да формират каквато и да било печалба.От организацията са направили свои изчисления на базата на таблица, с която пресмятат минималните разходи за един охранител, които възлизат на 605.02 лв.: Оказва се, че този минимум не се достига от нито една от обособените позиции и предлаганото заплащане е значително под него. Оправданието на възложителя е, че става въпрос за бюджетни ограничения, които не може да промени. Нещо повече, според изчисленията на Клъстър Сигурност, неосигурени финансово остават и задължителни дейности като например застраховката „Гражданска отговорност“, която трябва да имат въоръжените охранители. В тези разходи не са включени и средствата за униформено облекло, снаряжение и документация за всеки охранител, не е предвидено обучението на охранителния състав, както и парите за експлоатацията на автомобилите, които се изискват в поръчката. Възложителят обосновава по-късно това свое решение с факта, че тези разходи са свързани с работата на охранителните фирми по принцип и те не би трябвало да се заплащат от държавата. КЗК е отхвърлила жалбата на неправителствената организация, което пък довело до атаката на това решение в съда. Пред съда от ВМА също в табличен вид показват как си представят разходите за един охранител. Общото между тяхната таблица и тази на клъстера е само в минималната работна заплата по това време - 460 лв. ().Оттук започват и разликите: различен е размерът на допълнителните трудови възнаграждения и от там - размерът на дължимите осигурителни вноски за работодателя. Отделно от това възложителят е включил и перо \"Други разходи\" на стойност 5.33 лева, без да посочи какви елементи е заложил в тях и по този начин е получил общо средства за един охранител 590 лева на месец - с 15 лв. по-малко от изчисленията на жалбоподателя. Съвсем различни се оказват изчисленията на КЗК, която без всякакви отказва да назначи експертиза, поискана от жалбоподателите. Според КЗК разходите за един охранител да дори още по-ниски - 545.84 лева, тоест с цели 59.18 лв. по-малко. В решението си съдът е особено критичен към начина на формиране на заплащането, което е предпочетено от КЗК:Критично е отношението на съда и по отношение на прибавената добавка за застраховка „Професионална отговорност” и „Гражданска отговорност\". КЗК са приели предоставената от ВМА информация от действаща полица по друг договор за охрана и така е изчислила, че разходите по тях за един охранител за две години ще са 3.06 лева, а за втората застраховка е прибавен още 1 лев и така максималното формирано възнаграждение достига 581.21 лева. Разликата до 590 лв., каквато е предложената от възложителя цена от по-малко от 9 лв., е достатъчна да покрие останалите разходи и формира и за печалба. Нещо повече - от комисията считат, че с наемането на пенсионери възнаграждението ще бъде още по-ниско. Според съда КЗК безкритично се е отнесла и по възражението за разходите за екипировка и др., като е посочила, че те се поемат от изпълнителя на поръчката. Комисията нямала правомощия да задължи възложителите да увеличат бюджета си, за да предложат на участниците по-добри финансови условия. Според съдебния състав \"първата и основна грешка е пълният отказ на КЗК да вникне в същността на жалбата\", според който жалбоподателите не са имали за цел да постигнат по-добри финансови условия за охранителните фирми, а са оспорили едно решение на КЗК като незаконосъобразно, поради въвеждането на такива параметри, по които изготвянето на оферта нямало да покрие изискванията на националното законодателство.\"Това пряко нарушава принципите на лоялна конкуренция и свободна стопанска инициатива на участниците в цял един пазар, какъвто е пазарът на охранителни услуги. Отделно от това дискриминира по-малките и финансово по-слаби участници в него, се посочва в решението.Според съдиите при изчисляването на разходите за работодателя за заплата КЗК е нарушила изискването на Кодекса за социално осигуряване, според който осигурителните вноски за работниците и служителите се дължат върху брутните месечни възнаграждения. В тях се включва минималната работна заплати и допълнителни плащания за стаж, нощен труд и празнични дежурства. Комисията е допуснала и втора грешка:Като \"произволни\" са определени и \"съжденията\" на комисията за размера на задължителните застраховки - за \"Гражданска отговорност\" от КЗК се позовавали на действаща към този момент полица, която не може да се приложи автоматично към случая, а за другата застраховка \"Професионална отговорност\" липсвало каквато и да е мотивировка. Като \"особено съществена\" грешка е отчетен и фактът, че КЗК отказва да приеме, че охранителните фирми имат и други текущи разходи, които не са взети предвид - разходи за автомобили, за амортизации, гориво и други консумативи, средства за мобилна комуникация, за денонощен функциониращ оперативен дежурен център в посочените шест отделни населени места, за облекло и помощни средства и административни разходи. Нещо повече, съдът излиза с извод за дискриминация в заложените условия на поръчката:Това е причината съдът да отмени решението на КЗК и преписката да се върне за ново произнасяне.", "date": "2017.12.16", "title": "Как едно съдебно решение уличи държавата в произвол"}
{"url": "https://offnews.bg/politika/borisov-davam-telefona-na-ministar-ananiev-shte-ima-lekarstva-671315.html", "text": "Няма мораториум върху лекарства, а временна мярка на НЗОК. Новите лекарства ще бъдат купувани от министерството на здравеопазването, а не от касата, след решение на специална комисия към МЗ. Това обясни министър Кирил Анананиев по Дарик, след като премиерът Бойко Борисов му даде телефона по време на своето интервю в предаването \"Годината\". Ананиев уточни, че ако комисията прецени, молекули ще се плащат за всеки, за когото няма друго лечение. Министър Ананиев е при премиера, заедно с колегата си от МРРБ Николай Нанков, стана ясно още от думите на двамата. ГЕРБ няма представтел в КЕВР, за да няма спекулации по поскъпването на водата, но не може да се полива с питейна вода, коментира Борисов по повод вчерашния протест срещу поскъпването на водата в 14 града. Можем да си позволим безплатна вода за най-бедните, точно затова Нанков е при мен, каза още Борисов. Бих избрал за политик на годината Томислав Дончев, заяви премиерът. Той подчерта, че има два стожера в управлението - Цветанов в парламента, и Дончев в правителството. Думите на 2017 г. за мен са \"мир\" и \"Балкани\". Договорът с Македония е ключов. 15 минути, след като със Заев подписахме договора, и Могерини, и Туск изказаха подкрепата си за него, защото всички знаят какво значи това. Положихме много усилия с колегата Заев, седнахме двамата, решихме ключовите въпроси. Сега с Ципрас и Заев работим усилено, за да решим проблема, който разделя Гърция и Скопие, обясни Борисов.  Ако не бяхме платили милиард и триста милиона за Белене, Гърция щеше да изглежда като пионерска организация, ядоса се Борисов на въпрос защо Ципрас дава по 1000 евро на пенсионерите, а правителството отпусна само по 40 лева за Коледа на част от възрастните хора. ", "date": "2017.12.16", "title": "Борисов: Давам телефона на министър Ананиев, ще има лекарства"}
{"url": "https://offnews.bg/politika/ninova-za-moratoriuma-za-onkolekarstva-borisov-zloupotrebi-i-izpolzva-671321.html", "text": "Предложението за мораториум върху лекарства за онкоболни е гласувано общо шест пъти от депутатите от ГЕРБ, които са били с вдигната одобрително ръка - два пъти в комисия, два пъти в зала, при ветото на президента и в Министерски съвет. И изведнъж сега откриват, че има проблем. Ние има казахме, че убиват човешки същества – никакъв слух, те са си самодостатъчни, всичко знаят. Сега като видяха, че има проблем, Борисов ще решава нещата.Това каза в интервю за предаването \"Годината\" на Дарик радио лидерът на БСП Корнелия Нинова. Тя е категорична, че опозицията няма да мълчи по време на българското председателство на Съвета на ЕС и ще внесе вота на недоверие. Опозицията ще внесе вот на недоверие през януари, категорично заяви лидерът на БСП Корнелия Нинова по повод призива на премиера Бойко Борисов да се изчака председателството ни на Съвета на ЕС и след това да се правят опити за сваляне на правителството.По отношение на мораториума за лекарствата Нинова пожела на кабинета да реши проблема и изрази готовност БСП да внесе жалба в Конституционния съд. „Няма да пропуснем този случай като един от многото, в които някой е сгрешил. Този случай трябва да влезе в учебниците „Как не се прави политика“. Борисов злоупотреби и използва смъртта на майка си, което е нещо свято, защото този мораториум е с неговия подпис. Той е приет от Министерски съвет заедно с бюджета на Здравната каса“, посочи лидерът на червените.„Ние сме излъчени в НС и сме политици, за да представим мнението на хората, а не да правим каквото си решим. Как да обясним на онкоболните, които от 1 януари остават без новите лекарства, като една от причините за това са течове в системата, ще чакате шест месеца и ще мълчите, защото има председателство“, коментира Нинова.Тя призова Бойко Борисов и Цветан Цветанов да не казват на опозицията какво да прави. Според нея европейците с нищо не биха се изненадали, ако бъде внесен вот на недоверие с аргумент корупция, тъй като България е на челни позиции по този показател в различни доклади и класации.Според нея до казуса с мораториума се е стигнало заради самонадеяност, корупция, отказ на държавата да се грижи за хората, еднолично взимане на решения и демагогия.За поскъпването на водата и последвалите протести, Нинова коментира, че БСП е предложило въвеждането на водни помощи да се впише в закон.„Това беше отхвърлено. Навярно Борисов ще се направи на спасител и ще даде такива помощи с постановление на Министерски съвет с обяснение от типа на „Аз ги давам“. От Банкя ли ги носи?“, попита тя.За дума на 2017 г. тя посочи „несигурност“, заради събитията и напрежението на Балканите и по света. Попитана за събитие на годината, Нинова посочи, че ако трябва да посочи нещо партийно и едновременно лично, би отговорила встъпването на Румен Радев в президентската институция. Все пак определи като събитие честванията на 3 март тази година, защото били грандиозни, енергични, различни и обединяващи.\"След 25 години се виждам баба, седя пред много модерен компютър и внуците ми обясняват какво е изкуствен интелект\", каза в заключение лидерът на социалистите.", "date": "2017.12.16", "title": "Нинова за мораториума за онколекарства: Борисов злоупотреби и използва смъртта на майка си"}
{"url": "https://offnews.bg/zimni/dalmajer-triumfira-v-sprinta-na-10-km-671320.html", "text": "Германката Лаура Далмайер спечели преследването на 10 километра от календара на Световната купа по биатлон в Анеси.Далмайер допусна само една грешка в стрелбата срещу четири за победителката от спринта в четвъртък Анастасия Кузмина, която в крайна сметка остана втора.Далмайер финишира за 30:09.9 минути, като бе точна с първите си 19 патрона в стрелбата, но сбърка в последния и трябваше да завърти една наказателна обиколка.Кузмина, която стартира с над половин минута аванс, направи три наказателни обиколки още на първата си стрелба. Тя имаше възможност да си върне лидерската позиция, но също като Даймайер сбърка при последния изстрел, което я лиши от шансове за първото място.В крайна сметка състезаващата се за Словакия рускиня остана на точно 14 секунди от Далмайер. Трета в днешния старт завърши италианката Луиза Витоци, която направи само една наказателна обиколка и остана на 31.8 секунди от Далмайер.Емилия Йорданова остана на 56-о място с цели 6 грешки в стрелбата и пасив от 6:15.9 секунди. В генералното класиране за СК води Кузмина с 259 точки, следвана от финландката Кайса Макарайнен с 254 и Херман с 247.Лидер в дисциплината преследване остава Макарайнен със 121 точки, втора е Кузмина със 119, а Херман е трета със 116.", "date": "2017.12.16", "title": "Далмайер триумфира в спринта на 10 км"}
{"url": "https://offnews.bg/futbol/kamata-likuva-sled-pobedata-na-tcska-nad-ludogoretc-671302.html", "text": "Легендата на ЦСКА и българския футбол Христо Стоичков изрази възхищението си от \"червените\" футболисти, които в сряда елиминираха Лудогорец от турнира за Купата на България.Камата е останал впечатлен от мотивацията на играчите и горещата подкрепа от пълните трибуни на \"Българска армия\". През новата 2018-а Ицо си пожела ЦСКА да се поздрави със златен дубъл.\"Браво на всички! Видях, че армейският дух се е завърнал в пълния си блясък на \"Българска армия\". Най-много се радвам, че фенове и футболисти бяха като едно цяло. Бориха се и заслужиха победата! На терена се водеше битка, която всички, които обичаме ЦСКА, желаем да виждаме. А на трибуните имаше атмосфера, за която ни завиждат навсякъде\", коментира Стоичков пред \"Труд\".\"Показахме, че може да се празнува и без ексцесии. ЦСКА винаги е бил футболното лице на България пред света. Нека така да бъде и през новата година, когато ни предстои заедно да отпразнуваме 70-ия юбилей! И вярвам - със спечелване на златен дубъл\", допълва Камата, който се изказа остро срещу поведението на част от публиката по време на мача с Локомотив в Пловдив, когато се получиха ексцесии на пистата.Той е изгледал двубоя по интернет в компанията на бившия нападател на Реал Мадрид Иван Саморано, който също е останал впечатлен от видяното.Междувременно стана ясно, че лявото крило Кевин Меркадо е изиграл последния си мач за ЦСКА. Той е водил на няколко пъти разговори с ръководството, но в крайна сметка решението е било договорът му да не бъде подновяван. Еквадорецът беше под наем на “Армията” до края на тази година.Изходящ трансфер може да последва и за Густаво Кулма. “Червените” ще изпратят също така няколко от по-младите си играчи под наем през пролетта. Сред тях ще е нападателят Милчо Ангелов, който бе пратен при юношите заради лоша дисциплина. Пламен Гълъбов и Никола Колев ще останат в Етър и за втория дял от шампионата, след като бяха преотстъпени само до края на декември. Един измежду Стойчо Атанасов или Александър Георгиев също ще заиграе за друг отбор от пролетта.Футболистите на ЦСКА се събират отново на 8 януари.", "date": "2017.12.16", "title": "Камата ликува след победата на ЦСКА над Лудогорец"}
{"url": "https://offnews.bg/ikonomika/vizhte-kade-shte-spira-tokat-v-sofia-planirani-prekasvania-na-chez-v-671269.html", "text": "ЧЕЗ публикува пълен списък с адресите в област София-град, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 18-22 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .София-град  Община Витоша  На 18. 12. 2017 г. /10:00 - 16:00 ч. / - София: 410/Драгалевци/, 503/Драгалевци/, 507-ма/В. З. Симеоново-Драгаревци/, Акад. Стоян Аргиров/502/, В. З. Симеоново - Драгалевци, Драгалевци, Захари Зограф, Монах Спиридон/501/ /В. З. Симеоново-Драгалевци/, Огнеборец, Симеоново, Симеоновска, ул. 502 - Драгалевци, ул. Зографи Молерови;На 19. 12. 2017 г. /09:00 - 16:30 ч. / - София: Лунна Папрат/669/, Прохлада;На 19. 12. 2017 г. /09:30 - 15:30 ч. / - София: Багра, Горска Теменуга/Ник. Петрини, Ела/Стоян Стойков/, Елша, Калинка, Марта, Явор;Община Връбница  На 19. 12. 2017 г. /09:45 - 15:15 ч. / - София: Надежда 5;Община ВЪЗРАЖДАНЕ  На 18. 12. 2017 г. /10:00 - 12:00 ч. / - София: Гюешево/Ламби Кандев/, Сердика;На 19. 12. 2017 г. /10:00 - 13:00 ч. / - София: Д-Р Калинков/Ив. Перчемлиев/, Добри Желязков, Иван Перчемлиев, Индже Войвода, Константин Величков, Коньовица/Мико Папо/, Парк Петър и Павел, Позитано, Татарли, Три Уши/Адалберт Антонов/, Троян;Община Изгрев  На 18. 12. 2017 г. /09:00 - 16:00 ч. / - София: 132 Ра улица, Асен Пейков, Атанас Далчев/Коларовска/, Вълко Радински, Дианабад, Димитър Л. Гичев, Драган Цанков, Елемаг, Еужен Поатие, Ж. Кюри, Константин Кисимов, Константин Щъркелов, Латинка, Люлякова Градина, Майор Юрий Гагарин, Методи Попов, Незабравка, Никола Мирчев, Николай Хайтов, Райко Алексиев/Тодор Петров, Русаля, Цариградско Шосе/Тракия/, Цариградско Шосе/Тракия/, Чарлз Дарвин, Чехов;На 19. 12. 2017 г. /09:00 - 16:00 ч. / - София: 132-ра, Вълко Радински, Дианабад, Дианабад, Димитър Л. Гичев, Драган Цанков, Елемаг, Еужен Поатие, Ж. Кюри, Константин Кисимов, Константин Щъркелов, Люлякова Градина, Майор Юрий Гагарин, Методи Попов, Незабравка, Никола Мирчев, Николай Хайтов, Райко Алексиев/Тодор Петров, Русаля, Цариградско Шосе/Тракия/, Цариградско Шосе/Тракия/, Чарлз Дарвин, Чехов;Община Искър  На 18. 12. 2017 г. /11:15 - 13:15 ч. / - Казичене: Александър Стамболийски, Васил Левски/Черв. Армия/, Околовръстен Път;На 18. 12. 2017 г. /09:30 - 16:30 ч. / на 19. 12. 2017 г. /09:30 - 16:30 ч. / - Панчарево: Вилна Зона Градище;На 18. 12. 2017 г. /11:15 - 13:15 ч. / - София: Околовръстен Път;Община Красно Село  На 19. 12. 2017 г. /11:00 - 12:00 ч. / - София: Дойран, Звъника, Нишава/Георги Аврамов/, Чепино;Община Кремиковци  На 19. 12. 2017 г. /09:00 - 10:30 ч.; 15:00 - 16:30 ч. / - Горни Богров: Александър Стамболийски, Асен Златаров, Ботунски Път, Васил Левски, Здравец, Кирил и Методий, Кладенците, Люлин/Лиляна Димитрова/, М. Шабаница, М. Шабаница, Пи 16448. 7721. 566, Местн. Б. Убрещ, Местн. Воденицата, Местн. Долна Махала, Местн. Кръста, Морава/Георги Димитров/, Мургаш, Мусала/Васил Коларов/, Незабравка, Никола Вапцаров, Обреща, Поп Груйо, Рендова/Толбухин/, Рибарица, Стара Планина/Ганчо Шопа/, Стефан Караджа, Стубела/Ленин/, Трайчо Костов, Трети Март/9 Септември/, ул. В. Левски/Ал. Стамболийски, УПИ III-Кв. 29 М. Горни Богров, Хан Богров, Хемус, Христо Ботев, Чавдар, Черковна/Мироско Райчев/, Шабаница, Шипка;На 18. 12. 2017 г. /09:00 - 16:15 ч. / на 19. 12. 2017 г. /09:00 - 16:15 ч. / - Долни Богров: 1, 10, 12, 13, 14, 15, 16, 20, 21, 25, 3, 5, 8, 9, УПИ IV-376 кв. 28;На 18. 12. 2017 г. /09:00 - 16:15 ч. / на 19. 12. 2017 г. /09:00 - 16:15 ч. / - София: 1-ва, 12-та/Враждебна/, Долни Богров;На 18. 12. 2017 г. /13:00 - 16:15 ч. / - София: Враждебна;На 19. 12. 2017 г. /09:00 - 10:30 ч.; 15:00 - 16:30 ч. / - Долни Богров: 1, 1-ва, 10, 11, 12, 13, 14, 15, 16, 2, 20, 21, 24, 25, 26, 27, 28, 29, 3, 31, 33, 35, 36, 37, 38, 39, 4, 40, 41, 5, 7, 8, 9, Іх-356 кв. 18, Стопански Двор Чочая, УПИ IV-376 кв. 28, УПИ ІХ, кв. 24;На 19. 12. 2017 г. /09:00 - 10:30 ч.; 15:00 - 16:30 ч. / - София: 1-ва, 12-та/Враждебна/, Ботевградско Шосе/Мизия/, Долна Махала, Долни Богров, Долни Богров, М. Герено, Кремиковци, Незабравка, Чавдар, Чепинско Шосе;На 19. 12. 2017 г. /09:00 - 10:30 ч.; 15:00 - 16:30 ч. / - Яна: Безименна;Община Лозенец  На 19. 12. 2017 г. /09:30 - 15:30 ч. / - София: Момин Кладенец;На 18. 12. 2017 г. /09:30 - 14:30 ч. / - София: Кокиче, Крум Попов;На 18. 12. 2017 г. /09:00 - 16:00 ч. / - София: Кричим/Петко Енев/;Община Младост  На 19. 12. 2017 г. /09:45 - 17:00 ч. / - София: Враня, Пловдивско Шосе, Цариградско Шосе/Тракия/;Община Надежда  На 19. 12. 2017 г. /10:00 - 13:15 ч. / - София: Бяла Бука/Ястребино/, Военна Рампа, Гара Север, Елов Дол/Парашутист/, Илиянско Шосе, Илиянци, Свободна/Свободен Труд/, Сергей Румянцев;Община Оборище  На 19. 12. 2017 г. /09:15 - 16:15 ч. / - София: Бели Искър;На 18. 12. 2017 г. /09:00 - 16:30 ч. / - София: Сердика;Община Овча Купел  На 18. 12. 2017 г. /09:00 - 12:00 ч. / - София: 671-ва/Овча Купел/, Бойчо Бойчев, Никола Петков/П. Напетов/, Перла;На 18. 12. 2017 г. /09:15 - 12:00 ч. / - София: 646-та/Овча Купел/, Горна Баня, Упихііі-432 кв. 64а, Рид, Ридо, Рила/Вас. Главинов/, Роза;На 18. 12. 2017 г. /09:30 - 15:30 ч. / - София: Бойчо Бойчев, Горна Баня, Гръстниче, Дон, Лозище, Лотос, Николай Хрелков, Перуника/Ол. Кошевой/, Подлозище;На 18. 12. 2017 г. /12:15 - 16:00 ч. / - София: 741-ва/Овча Купел/, 742-ра/Овча Купел/, Вз Горна Баня, Войнишко Въстание, Люлинско Поточе, Маджарица, Поглед, Равнище/Кънчо Стоилов/, Св. Крал/Кирковска Трибуна/;На 18. 12. 2017 г. /12:30 - 16:00 ч. / - София: 736-та/Овча Купел/, VII - 939, Буен Поток, Велик Завет, Венец, Вечерница, Войнишка Песен, Горна Баня, Извор, Крива Падина, Лазурно Утро, Лилия, Люлинска Котловина, Люлинско Поточе, Маргаритка, Нестинарка, Никола Петков/П. Напетов/, Овча Купел, Опълченец/Кв. Горна Баня, Острушка, Пладнище/Рилски Партизани/, Планиница, Полет, Равнище/Кънчо Стоилов/, Райловско Градище, Чардаклия;На 19. 12. 2017 г. /09:00 - 09:30 ч.; 13:00 - 14:00 ч. / - София: 094015, 1-ва, 2-ри Юни, 646-та/Овча Купел/, 647-ма/560/Овча Купел/, 68134. 111. 357, 740-та/Овча Купел/, 747-ма/Овча Купел/, 749-та/Овча Купел/, 752-ра/Овча Купел/, 753-та, 753-та/Овча Купел/, 754-та/Овча Купел/, 755-та/Овча Купел/, VIII-9969, Акад. Иван Буреш, Ангел Стоянов /Суходол/, Банска Бистрица, Барите, Бегония, Бели Брод, Богова Стъпка, Брегалница, Бъдеще, В. З Овча Купел УПИ І-449 кв. 94б, В. З. Смърдана, Венец, Вечерница, Горна Баня, Горна Баня, УПИ ХІІІ-432 кв. 64а, Градина, Диамант/Горна Баня/, Димитър Шишманов/446-та/, Дон, Дъб, Еделвайс/Общ. Овча Купел/, Жоте Илков, Златна Есен, Игрище, Каменица, кв. Суходол, М. Бачище, ПИ 68134. 3939. 22, Кирил Христов, Лазур/Горна Баня/, Лозище, Люлинска, Люлинска Котловина, М. В. З. Горна Баня, Местн. Падината, Местн. Суходол, местност Горен Смърдан, местност Манилов Дол, местност Суходол, Момина Сълза / кв. Симеоново, Момина Сълза / кв. Суходол, Невен/Горна Баня/, Обзор, Овча Купел, Овче Поле, Овчо Поле/Емил Шекерджийски, Околовръстен Път, Орех, Павел Младенов, Падина, Перла, ПИ 251, К. Л. 420, М. Киселица, Прилеп, Прохладен Кът, Равнище/Кънчо Стоилов/, Райко Даскалов, Рид, Ридо, Рила/Вас. Главинов/, Роза, Смърдан, Софийска Панорама, София, Горна Баня, УПИ ХІІІ-57, Кв. 28, Справедливост/Червени Ескад, Станислав Ангелов, Стоичко Станиславов, Суходол, Суходолска, Траян Танев, Трети Март, Труд, ул Прилеп, УПИ XxI- 3934. 18, УПИ IX - 101, Кв 94 Р-Н Овча Купел, УПИ IX-514 кв. 21, УПИ VIII-1187, Кв. 44а, УПИ Xl-989. Кв. 55, УПИ XlV-689, УПИ XXIII-9970, Кв. 59, УПИ ХII-358 кв. 64а кв. Горна Баня, УПИ ХХVІІ-3, Кв. 93, М. Горна Баня, УПИ Ххх-1146, 1147, Кв. 55, УПИ-I-1387, Кв. 71а, Фортов Път, ХI-352 кв. 44а, Христо Андонов, Щит, Явор/Малчика/, Явор/Цв. Божков/;На 19. 12. 2017 г. /09:00 - 09:30 ч.; 13:00 - 16:15 ч.; 13:00 - 14:00 ч. / - Мало Бучино: Бенковска/В. З. Симоница/;На 19. 12. 2017 г. /09:00 - 14:00 ч. / - София: 68134. 111. 357, В. З. Смърдана, местност Горен Смърдан, местност Манилов Дол, Смърдан, Суходолска, Фортов Път, Цар Борис III / Красна Поляна;На 19. 12. 2017 г. /09:15 - 12:00 ч. / - София: 742-ра/Овча Купел/, 744-та/Горна Баня/, В. З. Горна Баня, Д-Р Люба Григорова, Дъга, Инж. Борислав Огойски/Кр. Вас, Маджарица, Маркова Баня, Мечта, Никола Петков/П. Напетов/, Пладнище/Рилски Партизани/, Харманлийско Въстание;На 19. 12. 2017 г. /12:30 - 16:00 ч. / - София: Вечерница, Вечерница, Каменица, Лилия, Никола Петков/П. Напетов/, Обзор, Ореховски Дол, Отдих, Равнище/Кънчо Стоилов/, Смрика, Тихи Кът;На 19. 12. 2017 г. /13:00 - 16:15 ч. / - София: 094015, 1-ва, 2-ри Юни, Акад. Иван Буреш, Ангел Стоянов /Суходол/, Банска Бистрица, Барите, Бегония, Бели Брод, Богова Стъпка, Брегалница, Бъдеще, Градина, Дъб, Жоте Илков, Златна Есен, Игрище, кв. Суходол, М. Бачище, ПИ 68134. 3939. 22, Кирил Христов, Люлинска, Местн. Падината, Местн. Суходол, местност Суходол, Момина Сълза / кв. Симеоново, Момина Сълза / кв. Суходол, Овча Купел, Овче Поле, Овчо Поле/Емил Шекерджийски, Околовръстен Път, Орех, Павел Младенов, Падина, Перла, Прилеп, Прохладен Кът, Смърдан, Справедливост/Червени Ескад, Станислав Ангелов, Стоичко Станиславов, Суходол, Суходолска, Траян Танев, Трети Март, Труд, ул Прилеп, УПИ XXI- 3934. 18, УПИ IX-514 кв. 21, УПИ VIII-1187, Кв. 44а, УПИ XlV-689, ХI-352 кв. 44а, Христо Андонов, Щит, Явор/Малчика/, Явор/Цв. Божков/;Община Панчарево  На 18. 12. 2017 г. /08:00 - 16:30 ч. / на 19. 12. 2017 г. /08:00 - 16:30 ч. / - Панчарево: Вилна Зона Градище, Младежка/В. З. Градище/, Незабравка/В. З. Градище/, Ралица/В. З. Градище/;На 18. 12. 2017 г. /08:00 - 16:30 ч. / на 19. 12. 2017 г. /08:00 - 16:30 ч. / - София: местност Косанин Дол;На 18. 12. 2017 г. /09:30 - 16:00 ч. / - Герман: 979 /VІІ-123/, В. З. Лозето М. Терасите пл. 804, Вилна Зона Лозето, Старият Път, УПИ VІІ-86а, 86б кв. 3 М. Лозето, УПИ Х-129 М. Лозето;На 18. 12. 2017 г. /09:30 - 16:00 ч. / - Панчарево: В, З, Лозето ПИ 14831, 6512, 1143;На 18. 12. 2017 г. /09:30 - 16:30 ч. / - Панчарево: Вилна Зона Градище, Вилна Зона Ловджийска Чешма, Детски Град, Ловджийска Чешма, Ралица/В. З. Градище/, Самоковско Шосе;На 18. 12. 2017 г. /09:30 - 16:30 ч. / - София: В. З. Градище;На 19. 12. 2017 г. /08:45 - 16:00 ч. / - Панчарево: XXI-3124, 3125, кв. 5, Детски Град, Лъката, М. Детски Град, Местн. Лъката, Самоковско Шосе, УПИ VI-643, кв. 5 М. Детски Град, УПИ XII-118 кв. 5 М. Детски Град, Черешова Градина;На 19. 12. 2017 г. /08:45 - 16:00 ч. / - София: Детски Град, Самоковско Шосе, Черешова Градина;На 19. 12. 2017 г. /09:30 - 16:30 ч. / - Панчарево: Вилна Зона Градище, Вилна Зона Градище, Вилна Зона Ловджийска Чешма, Детски Град, Ловджийска Чешма, Ралица/В. З. Градище/, Самоковско Шосе, Тинтява/В. З. Градище/, Топола/В. З. Беликата/;На 19. 12. 2017 г. /09:30 - 16:30 ч. / - София: В. З. Градище, местност Косанин Дол;На 19. 12. 2017 г. /10:00 - 11:00 ч. / - Герман: Вилна Зона Враня, Иглика/7-ма/, Кокиче/4-та/, Липа/10-та/, Минзухар/6-та/, Младежка/12-та/, Явор/9-та/;На 19. 12. 2017 г. /10:00 - 11:00 ч. / - Лозен, общ. Столична: 44063, 6207, 4430, Арда/В. З. Врана-Лозен/, Веслец/В. З. Врана-Лозен/, Вилна Зона Враня, Висо/В. З. Врана-Лозен/, Ерма/В. З. Врана-Лозен/, Люлин Планина/В. З. Врана-Лоз, М. Врана Лозен Триъгълника, Марица/В. З. Врана-Лозен/, Рила/В. З. Врана-Лозен/, Родопи/В. З. Врана-Лозен/, Ропотамо/В. З. Врана-Лозен/, Стара Планина/В. З. Врана-Лоз, УПИ VІІ-290, кв. 4 Вз Враня-Лозен, УПИ XVI-168 кв. 17, УПИ ІІ 351 кв. 19;На 19. 12. 2017 г. /10:00 - 11:00 ч. / - Панчарево: 3-та/В. З. Малинова Долина/, М. Враня Лозен Триъгълника ПИ 44063. 6207. 4777;На 19. 12. 2017 г. /10:00 - 11:00 ч. / - София: 11-та, 492, Кв, 31-Панчерево, М. Врана Лозен Триъгълника УПИ, местност Враня, Пловдивско Шосе, Рила/В. З. Врана-Лозен-Триъгълника/, Родопи, Хі-292, Цариградско Шосе/Тракия/;Община Сердика  На 18. 12. 2017 г. /09:30 - 16:15 ч. / - София: Илиянци/Лиляна Димитрова/, Рожен;На 19. 12. 2017 г. /09:30 - 16:15 ч. / - София: Проф. Иван Георгов/Цв. Антов/;Община Слатина  На 18. 12. 2017 г. /09:30 - 11:30 ч. / - София: Бул. Н. Бончев;Община Средец  На 19. 12. 2017 г. /09:30 - 11:30 ч. / - София: Васил Левски, Ген. Гурко, Иван Вазов, Цар Шишман, Шишман, Юри ВенелинОбщина Студентски Град  На 20. 12. 2017 г. /10:00 - 11:00 ч. / - София: Г. М. Димитров, Проф. Георги Златарски/454-Т, Симеоновско Шосе/Вол. Шосе/;На 18. 12. 2017 г. /09:00 - 16:30 ч. / - София: М. Студентски Град кв. 214, ПИ 1447, Проф. Кирил Попов/Върбан Ген, Симеоновско Шосе/Вол. Шосе/, Студентски Град;Община Триадица  На 18. 12. 2017 г. /09:00 - 16:00 ч. / - София: . ул. Христо Станчев, Пенчо Славейков, Цар Петър;", "date": "2017.12.16", "title": "Вижте къде ще спира токът в София (Планирани прекъсвания на ЧЕЗ в периода 18-22 декември)"}
{"url": "https://offnews.bg/politika/bsp-sofia-na-126-g-obsazhda-liavoto-vchera-dnes-i-utre-na-konf-671300.html", "text": "Лидерът на БСП-София Калоян Паргов ще открие конференция на тема „Лявото: вчера, днес и утре“ в столицата днес.Форумът, който ще се проведе от 11 часа на „Раковски“ №108, е посветен на 126 години от създаването на Софийската градска организация и 150 години от рождението на Георги Кирков. Сред лекторите са професорите Иво Христов, Васил Проданов, Румен Гечев, Искра Баева, Иван Ангелов и др. Програмата на конференцията: 11.00 – 11.15 – Откриване:Калоян Паргов - словоГеорги Йорданов - словоВодещи: проф. Захари Захариев и проф. Ваня Добрева11.20 - 11.27 – чл.-кор. проф. Васил Проданов: Къде би отишъл, кого би привлякъл за приятел и в каква посока би търсил бъдещето на лявото Маркс, ако бе жив днес?11.28 - 11.35 – проф. Румен Гечев: Релацията: Пазарно регулиране - социализъм11.36 - 11.43 – проф. Искра Баева: Откъде идваме? Накъде отиваме?11.44 - 11.52 - проф. Димитър Генчев: Идеите на Георги Кирков в съвременния свят11.53 - 12.00 – Боян Ангелов: Писателят и социалистическите идеи12.01 - 12.08 - проф. Минчо Минчев: Левият проект на България – вчера и днес12.09 - 12.16 - акад. Васил Сгурев: Някои проблеми пред развитието на страната12.17 - 12.24 - Теофан Германов: Идеологиите на ръба на кризата12.25 - 12.32 – Анна Пиринска: За утрешния ден на Европа: добрите примери на лявата политика.12.33 - 12.40 – Любка Герасимова: Георги Кирков - строителят на партията, интелектуалецът, прозрял бъдещето на лявата идея12.41 - 12.48 – Павел Матев: Лявото в България днес12.49 -13.00 – Ангел Вълков: Никога не е късно за Георги Кирков13.00 - 13.15 – почивка13.15 - 13.22 – проф. Иво Христов: Що е то „ляво” в 2017 у нас13.23 - 13.30 – чл.-кор.проф. Иван Ангелов: Лява ли е сегашната икономическа политика на БСП13.31 - 13.28 - Мирослав Попов: Какво крият от левицата?13.29 – 13.36 - Иван Токаджиев: С тревога, болка и любов за миналото, настоящето и бъдещето на българската култура13.37 – 13.44 - Васко Бояджиев: Минало и настояще – пепел и жарава13.45 – 13.52 – Румен Петков: Левицата и демоните на прехода13.53 -14.00 – доц. Емилия Лазарова: Георги Кирков, който ни липсва14.01 - 14.08 - проф. Максим Мизов: Лявото - колизии и предизвикателства14.09 -14.16– доц. Валентин Вацев: Лявото на ХХІ век14.17 - 14.24 - проф. Нако Стефанов:Социално-солидарна икономика и социално-солидарно общество14.25 - 14.32 - проф. Дончо Конакчиев: Някои икономически аспекти на лявата политика14.33 – 14.40 – проф. Мариела Модева: Леви политики в областта на културата. Съвременни измерения14.41 – 14.48 - Петър Герасимов: Накъде отива лявото? Един поглед към Китай14.50 -15.00 –почивка15.00 – 17.30 - изказвания и дискусия ", "date": "2017.12.16", "title": "БСП–София на 126 г., обсъжда 'Лявото: вчера, днес и утре' на конференция"}
{"url": "https://offnews.bg/obshtestvo/topal-dekemvri-za-posledno-dnes-671260.html", "text": "Валежи започват от днес, облаците идват от запад. Остава обаче топло за декември. Жълт код за силен вятър е обявен за областите Кърджалийска, Хасковска, Ямболска, Сливенска, Шуменска, Разградска, Търговищка, Русенска, Силистренска, Добричка, Варненска и Бургаска. В тези райони прогнозират силен вятър от юг-югозапад със скорост 14-19 м/сек.Максималните температури за последно тази година ще са между 12 и 17 градуса. Над Черноморието ще има разкъсана облачност. Ще духа умерен до силен вятър от юг-югозапад. Максимални температури на въздуха между 13 и 16 градуса.Над планините ще има значителна облачност. Около обяд от запад ще завали дъжд, над 2000 м – сняг. В Родопите има условия и за гръмотевици. Ще духа силен, по билата – до бурен югозападен вятър. През нощта нахлува студ от северозапад, температурите падат рязко и ще се качат най-много между 3 и 8 градуса. В по-голямата част от страната ще вали дъжд, на места примесен със сняг. Така ще е и през следващата седмица, ще се натрупа и снежна покривка. Застудяването продължава, в сряда максималните температури ще са до 3 градуса. ", "date": "2017.12.16", "title": "Топъл декември за последно днес"}
{"url": "https://offnews.bg/obshtestvo/sabirat-stari-gumi-v-mladost-671301.html", "text": "Столична община и районна администрация „Младост“ организират събиране на стари гуми от домакинствата, за да не се изхвърлят безразборно и да не бъдат палени за отопление.Днес и утре от 9 до 15 ч. за жителите на район „Младост“ се откриват стационарни пунктове и мобилен пункт.Адресите на временните стационарни пунктове са: кв. „Горубляне“ – ул. „Цветна градина“ до Стадиона; ж.к. „Младост 4“, ул. „проф. Александър Танев“, терен срещу колелото на автобуси с № 213, 76; ж.к. „Младост 3“, ул. Жечо Гюмюшев“, терен преди пресечката с ул. „инж. Георги Белов“; ж.к. „Младост 1“, ул. „митрополит Серафим Сливенски“ на терен до дърводелски цех; ж.к. „Младост 1“, ул. „проф. Марко Семов“ и ул. „Андрей Сахаров“.За кв. „Горубляне“ и ж.к. „Младост 2“ има мобилен пункт, като на телефон: 0882- 271- 215 може да се подаде информация за точния адрес, от които трябва да се вземат гумите.", "date": "2017.12.16", "title": "Събират стари гуми в Младост"}
{"url": "https://offnews.bg/sviat/zhertvi-i-raneni-sled-trus-na-ostrov-iava-671306.html", "text": "Двама души загинаха и седем бяха ранени при силното земетресение в Индонезия вчера. Трусът с магнитуд 6,5 стана на дълбочина от 91 километра край най-многолюдния индонезийски остров Ява. Две възрастни жени са починали, след като били ударени от отломки от къщите си, съобщи ДПА, цитирана от БТА. Властите издадоха предупреждение за вълни цунами, което по-късно отмениха.", "date": "2017.12.16", "title": "Жертви и ранени след трус на остров Ява"}
{"url": "https://offnews.bg/futbol/uefa-otkaza-sporazumenie-s-milan-671305.html", "text": "Бъдещето на съперника на Лудогорец в Лига Европа Милан остава неясно заради нарушаването на правилата за финансовия феърплей.Следствената палата на УЕФА отказа да сключи споразумение с \"росонерите\" и клубът остава под надзор. Палатата смята, че Милан все още не е решил проблемите с рефинансирането на заемите, които трябва да върне през октомври 2018 година.Клубът остава под мониторинг, е в първите месеци на новата година ситуацията с дълговете му ще бъде отново разглеждана.През миналото лято след смяната на собствеността Милан привлече играчи на стойност повече от 200 милиона евро, с което наруши правилата на финансовия феърплей. Клубът е заплашен с изключване от евротурнирите, ако не вкара финансите в ред.", "date": "2017.12.16", "title": "УЕФА отказа споразумение с Милан"}
{"url": "https://offnews.bg/sviat/edin-ot-sinovete-na-bivshia-turski-premier-e-otkrit-martav-v-doma-si-671322.html", "text": "Най-големият син на бившия турски премиер Месут Йълмаз - Явуз Йълмаз, е намерен мъртъв в дома си в истанбулския квартал Бейкоз, съобщават турските медии. 38-годишният Явуз Йълмаз е открит прострелян в главата в леглото си, съобщава БНТ.Според първоначалните информации се подозира, че той се е самоубил. Явуз Йълмаз е бил сам в дома си тази нощ. Той е бил открит мъртъв тази сутрин от неговите бодигардове. В ход е разследване.Месут Йълмаз, който се е намирал в САЩ, е отпътувал за Истанбул, след като научил трагичната новина, съобщи министърът на вътрешните работи Сюлейман Сойлу. Министърът изказа съболезнования на семейството. 70-годишният Месут Йълмаз бе три пъти премиер на страната в периода между 1991 и 1999 г.", "date": "2017.12.16", "title": "Един от синовете на бившия турски премиер е открит мъртъв в дома си"}
{"url": "https://offnews.bg/ikonomika/vizhte-kade-shte-spira-tokat-v-sofijska-oblast-planirani-prekasvania-671271.html", "text": "ЧЕЗ публикува пълен списък с адресите в Софийска област, на които ще има временни смущения при захранването с електроенергия през следващата седмица.От компанията осъществяват амбициозна инвестиционна програма за подобряване на услугите за своите клиенти и всекидневно извършват дейности, свързани с изнасяне или рециклиране на електрически табла, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други.Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 18-22 декември 2017 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върху които са извършвани планирани дейности.За по-удобно търсене трябва да последвате линка за областта, в която живеете. Отделните общини са означени с получерни букви.В този текст са посочени датата, периода, времетраенето, населеното място и засегнатия район – улици, квартал, УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици“, „График на планирани ремонти“ на адрес .София област   Община Божурище  На 18. 12. 2017 г. /09:30 - 12:00 ч. / - Пожарево, общ. Божурище: Космонавт Георги Иванов, УПИ ІІ 379/Кв27, УПИ ХІІ-369, кв. 29;Община Ботевград  На 18. 12. 2017 г. /08:45 - 10:00 ч.; 15:00 - 15:15 ч. / - Ботевград: Армеец, България, Витиня, До Сграда ТКЗС, Зелин-Д-Р Асен Златаров, Курорт Зелин, Литаковско Шосе, Парка, Павилион, Пик, Саранск, Цар Освободител;На 18. 12. 2017 г. /08:45 - 10:00 ч.; 15:00 - 15:15 ч. / - Врачеш: Александър Стамболийски, Ален Мак, Баба Вида, Баба Тонка, Бела, Бор, Будиовград, Бузлуджа, Васил Левски, Витиня, Възраждане, Гео Милев, Георги Бенковски, Горски Пътник, Гурко, Дунав, Еделвайс, Захари Стоянов (Петър Янков, Зеленград, Ивайло, Иван Вазов, Иглика, Извор, извън регулация До С. Врачеш, Калето, Кирил и Методий, Кокиче, Кольо Видин, Люляк, Майстор Вуно Марков, Малчика, Манастирска, Мургаш, Оборище, Околчица, Опълченска (Яташка), Орлово Гнездо, Освобождение (9-ти Септемвр, Отец Пайсий, Патриарх Евтимий (Д. Гълъбов, Плиска, Победа, Преслав, Първенец, Първи Май, Радовец, Райна Княгиня (Вела Пеева), Розова Долина, Севаст Огнян (Партизанска), Синчец, Славейков (Васил Коларов), Софрони Врачански, Стара Планина, Страншки Рът, Съединение (Рада Докова), Съединение (Радка Докова), Теменуга, Трети Март (Иван Гълъбов), Хан Аспарух, Христо Ботев, Цар Иван Шишман (М. Найденов, Цар Освободител( 17 Ятаци), Цар Самуил (М. Найденова), Чешкоград, Шипка, Явор, Ягода, Ясен;На 18. 12. 2017 г. /08:45 - 10:00 ч.; 15:00 - 15:15 ч. / - Горно Камарци;На 18. 12. 2017 г. /08:45 - 10:00 ч.; 15:00 - 15:15 ч. / - Литаково: 3ти Март, Антон Младенов, Архангела (Петко Буковански, Баба Тонка (Баба Кула), Бачо Киро, Боговина, Бойчо Огнянов, Брезовица, Бузлуджа, Васил Левски, Велчова Завера (Илия Шопов), Воденицата, Вуто Койчев, Възраждане, Възход, Вълчи Град, Генерал Клод, Генерал Похитонов, Гено Люташки (Вацо Люташки), Георги Бенковски (Г. Димитро, Георги Раковски (Д. Терзийск, Димитър Икономов, Дядо Иван (Ванюша), Една Българка (М. Найденова, Иван Вазов (Ангел Миновски), Илия Монев, Калето (Сашка), Кап. Тодор Тодоров, Кирил и Методи, Кирил Стаменов, Коцо Докуленски, Кочо Честименски (М. Найдено, Любен Каравелов, Люто Войвода, Майор Томпсън, Малина, Младен Пеьов, Мургаш, Наум Янев, Начо Иванов, Незабравка (Партизанска), Оборище, Опълченска, Павел Бързашки, Парцел V-41, кв. 9 Къща, Петко Войвода (Дичо Петров), Петко Иковски, Петко Мицовски, Писана, Победа, Поп Христо Дойчев, Пречеста, Просвета, Светлина, Свобода, Спас Соколов, Станковска Курия, Стара Планина (Кам. Първенс, Столетов, Страцин (Кост. Буковански), Тодор Каблешков (Н. Маринов), Христо Ботев, Шести Септември (9-ти Iх), Шипка, Юри Гагарин;На 18. 12. 2017 г. /08:45 - 15:15 ч. / - Литаково: 3ти Март, Антон Младенов, Баба Тонка (Баба Кула), Боговина, Брезовица, Георги Бенковски (Г. Димитро, Иван Вазов (Ангел Миновски), Кап. Тодор Тодоров, Кочо Честименски (М. Найдено, Любен Каравелов, Люто Войвода, Начо Иванов, Оборище, Парцел V-41, кв. 9 Къща, Победа, Станковска Курия, Стара Планина (Кам. Първенс, Шести Септември (9-ти Iх);Община Горна Малина  На 18. 12. 2017 г. /09:30 - 11:30 ч. / - Долно Камарци: Седма, Четвърта;На 18. 12. 2017 г. /13:15 - 15:00 ч. / - Долно Камарци: ТП Център, Трета, ХІІІ-108 кв. 14;Община Долна баня  На 19. 12. 2017 г. /08:00 - 16:15 ч. / - Долна Баня: Малина;Община Елин Пелин  На 19. 12. 2017 г. /09:30 - 11:30 ч. / - Елин Пелин, Гара Елин Пелин: Керамик, Кирил и Методий, Липа, Отец Паисий, Синанец, Стефан Стефанов, Теменуга, Топола, Хан Крум;На 19. 12. 2017 г. /09:30 - 11:30 ч. / - Елин Пелин, общ. Елин Пелин: Алеко Константинов, Керамик, Кирил и Методий, Лесновска, Липа, Отец Паисий, С. Гара, Синанец, Теменуга, Топола, Хан Крум;На 19. 12. 2017 г. /08:45 - 09:15 ч.; 11:45 - 12:15 ч. / - Лесново: 129048, IV-19, XI-276, Кв. 61, XVII-148, Втора, Двадесет и Втора, Двадесет и Девета, Десета, Осма, П-Л №ХІІ-87, кв. 9, Пета, Петнадесета, ПИ 129012, Седма, Тридесет и Първа, Тридесет и Трета, Тридесета, УПИ VIII-60, кв. 10, УПИ XIII-62, УПИ ІІІ-219, кв. 33, УПИ ХVIII-230, УПИ ХVІІ-236, кв. 34, УПИ-518 Кв1а, Хх-424 Кв 55, Четвърта, Четринадесета, Шеста;На 19. 12. 2017 г. /08:30 - 12:15 ч. / - Лесново: XI-276, Кв. 61, Втора, Двадесет и Девета, Десета, Осма, Тридесет и Първа, Тридесет и Трета, Тридесета, УПИ Ііі-219, кв. 33, УПИ ХVIII-230, УПИ ХVІІ-236, кв. 34, Четвърта;Община Етрополе   На 19. 12. 2017 г. /08:00 - 16:15 ч. / - Етрополе: Вилна Зона Рибарника;Община Златица   На 19. 12. 2017 г. /10:00 - 12:00 ч. / - Златица: Братя Миладинови, Васил Друмев, Вела Пеева, Генерал Гурко, Димчо Дебелянов, Драва, Захари Стоянов, Иван Русеков, извън регулация, Максим Горки, Сава Чукалов, Събко Милков, Юрий Гагарин;Община Ихтиман  На 18. 12. 2017 г. /05:00 - 06:00 ч. / - Ихтиман: Алеко Константинов, Александър Стамболийски, Баба Вида, Ген. Столетов, Генерал Гурко, Генерал Шувалов, Гео Милев, Георги Бенковски, Димитър Попов, Димитър Ралов, Димчо Дебелянов, Елин Пелин, Захари Стоянов, Ивайло, Иван Вазов, Иван Шишман, извън регулация, Йордан Цонев, Кочиово, Крали Марко, Кръста, Марин Дринов, местност Чикийца, Околовръстна, Опълченска, Оташлия, Отец Паисий, Панайот Волов, Пейо Яворов, Пенчо Славейков, Петко Михов, Петър Берон, Полковник Борис Дрангов, Предгарова, Свети Софроний Врачански, Сергей Румянцев, Средна Гора, Станоя Балабанов, Стефан Стамболов, Стипон, Траянова Врата, Трети Март, Хан Крум, Хан Кубрат, Хан Тервел, Цар Освободител, Цар Самуил, Царчино, Шести Септември;На 18. 12. 2017 г. /05:00 - 06:00 ч.; 09:15 - 10:15 ч.; 15:15 - 16:15 ч. / - Живково, общ. Ихтиман;На 18. 12. 2017 г. /09:15 - 10:15 ч.; 15:15 - 16:15 ч. / - Веринско; Ихтиман: Божур, Братя Миладинови, Булаир, Васил Левски, Георги Раковски, Димитър Попов, Димитър Русинов, Егерика, Еледжик, Иван Вазов, Иглика, извън регулация, Йордан Балчев, Кирил и Методи, Кокиче, Липа, Люле Бургас, Люляк, Марица, Мизия, Михаил Сестримски, Мъти Вир, Парчевич, Пирин, Плиска, Предгарова, Преслав, Рила, Руен, Свети Княз Борис 1, Свети Патриарх Евтимий, Свети Софроний Врачански, Стефан Караджа, Стипон, Странджа, Съединение, Топик, Траянова Врата, Три Уши, Търново, УПИ -VII 27090, УПИ III-2061, Кв. 145, УПИ IV - 2853, кв. 191, Училищна, Хаджи Димитър, Хан Аспарух, Христо Ботев, Христо Смирненски, Цар Освободител, Черни Връх, Шести Септември, Шипка, Юрий Гагарин, Явор, Янтра;На 18. 12. 2017 г. /09:15 - 15:15 ч. / - Ихтиман: Шести Септември;На 19. 12. 2017 г. /09:00 - 16:15 ч. / - Ихтиман: Алеко Константинов, Александър Стамболийски, Генерал Гурко, Генерал Шувалов, Георги Бенковски, Димитър Попов, Димчо Дебелянов, Йордан Цонев, Кочиово, Отец Паисий, Пенчо Славейков, Цар Освободител, Царчино;Община Костенец  На 18. 12. 2017 г. /10:00 - 14:15 ч. / - Костенец, общ. Костенец: Средна Гора, Трапезица, Цариградско Шосе, Чайка;На 19. 12. 2017 г. /08:00 - 16:15 ч. / - Горна Василица;На 19. 12. 2017 г. /08:00 - 16:15 ч. / - Долна Василица;На 19. 12. 2017 г. /09:00 - 10:00 ч. по искане на \"ЕСО\" ЕАД/ - Костенец, общ. Костенец: Вилна Зона, Водопада, Инчовица, Курорт Вили Костенец, Миликини Ниви, Самуил;На 19. 12. 2017 г. /11:30 - 12:30 ч. по искане на \"ЕСО\" ЕАД/ - Костенец, общ. Костенец: Вилна Зона, Водопада, извън регулация, Инчовица, Курорт Вили Костенец, Миликини Ниви, Пипериче, Самуил;На 19. 12. 2017 г. /15:30 - 16:30 ч. по искане на \"ЕСО\" ЕАД/ - Долна Василица: Махала Гергичка, Махала Шуманска;На 19. 12. 2017 г. /15:30 - 16:30 ч. по искане на \"ЕСО\" ЕАД/ - Костенец, общ. Костенец: Акация, Балчовица, Белмекен, Бор, Бреза, Бунара, Вароша, Васил Левски, Витоша, Втора, Георги С. Раковски, Горна Черква, Детелина, Дренето, Дъбовица, Еделвайс, Езерище, Захари Стоянов, Здравец, Иван Вазов, Иглика, Инчовица, Искър, Кирил и Методий, Китка, Кокиче, Константин Костенечки, Кръстите, Курорт Вили Костенец, Липа, Любен Каравелов, Люляк, Македония, Малина, Марица, Миликини Ниви, Младост, Мургаш, Мусала, Оборище, Освобождение, Отец Паисий, Охрид, Панайот Волов, Патриарх Евтимий, Пейо Яворов, Пета, Пипериче, Пирин, Пленщица, Първа, Равен, Радост, Република, Рила, Родопи, Роза, Сакарджа, Самуил, Света Петка, Свети Георги Победоносец, Свети Иван Рилски, Свети Св. Кирил и Методий, Синчец, Соколовец, Софроний Врачански, Средна Гора, Стадионна, Стара Планина, Стефан Караджа, Съединение, Теменуга, Тинтява, Топола, Тунджа, Хаджи Димитър, Хан Аспарух, Хризантема, Христо Ботев, Чавча, Череша, Черни Връх, Юрукова Поляна, Ягода, Ясен;Община Пирдоп  На 19. 12. 2017 г. /10:30 - 10:45 ч.; 12:30 - 13:30 ч. / - Бенковски, общ. Мирково; Златица: Вилна Зона Черешака, Захари и Мария Сергиеви, извън регулация; Каменица, общ. Мирково: Махала Брестака, Махала Илинден, Махала Преспа, Махала Хвърчил, Махала Черковище, УПИ ХVІІІ-117, кв. 6; На 19. 12. 2017 г. /10:30 - 10:45 ч.; 12:30 - 13:30 ч. / - Карлиево; На 19. 12. 2017 г. /10:30 - 10:45 ч.; 12:30 - 13:30 ч. / - Мирково: 000592 местност Бърдо, Акация, Александър Стамболийски, Бреза, Васил Левски, Васил Петлешков, Георги Бенковски, Георги Раковски, Гоце Делчев, Д-Р Г. М. Димитров, Димитър Томев, Димчо Дебелянов, Емил Марков, Захари Груев, Захари Стоянов, Здравец, Зора, Иванчо Зографа, извън регулация, Изток, Ильо Войвода, Кирил и Методий, Кооперативна Искра, Крайречна, Любен Каравелов, Мест. Гюла, Мест. Попов Тор, местност Зайчек, Недельо Кюлафлиев, Никола Пантов, Никола Петков, Опълченска, Орешака, Отец Паисий, Панайот Волов, Панайот Хитов, Пенчо Славейков, Петър Берон, Петър Мечкаров, Поп Недельо, Поручик Неделчо Бончев, Радин Кладенец, Разкола, Райна Княгиня, Ручей, Симеон Попов, Средна Гора, Стара Планина, Стоимен Танов, Тиха, Тодор Влайков, Тодор Йончев, Устрем, Филип Тотю, Хан Аспарух, Христо Ботев, Христо Нончев, Цвятко Караджов, Червен Камък;На 19. 12. 2017 г. /10:30 - 10:45 ч.; 12:30 - 13:30 ч. / - Петрич, общ. Златица: Махала Бодят, П-Л ІІІ-124, кв. 12, Х-97, кв. 24;На 19. 12. 2017 г. /10:30 - 10:45 ч.; 12:30 - 13:30 ч. / - Смолско: кв. 33 УПИ -9-383, П-Л Х-469, кв. 21;На 19. 12. 2017 г. /10:30 - 10:45 ч.; 12:30 - 13:30 ч. / - Църквище: V-19, кв. 3, Втора, Дванадесета, Девета, Десета, Единадесета, извън регулация, Осма, Пета, Петнадесета, Първа, Трета, Тринадесета, Четвърта, Шеста, Шестнадесета;На 19. 12. 2017 г. /10:30 - 10:45 ч.; 12:30 - 13:30 ч. / - Чавдар, общ. Чавдар: УПИ ХХІІІ-1053, 9-ти Септември, Акация, Александър Стамболийски, Ангел Ласков, Бенковски, Братия, Бузлуджа, Васил Коларов, Васил Левски, Витоша, Георги Димитров, Гурко, Дечо Стефанов, Дунав, Еделвайс, Здравец, Иван Вазов, Иван Узунов, Иван Филипов, Йордан Йовков, Кокиче, Липа, Любен Каравелов, Люляк, Малина, местност Бостанлъка, местност Кьойдере, местност Чамдере, местност Шумето, местност Южека, Мир, Мургаш, Нешо Узунов, Опълченска, Орлин, Плиска, Площад Васил Левски, Победа, Република, Родопи, Секята, Средна Гора, Стара Планина, Стефан Караджа, Тополница, Трети Март, Христо Ботев, Шипка, Юрий Гагарин, Яворов;На 19. 12. 2017 г. /10:30 - 12:30 ч.; 10:30 - 10:45 ч.; 12:30 - 13:30 ч. / - Челопеч: Баба Куна, Бачо Киро, Възрожденска, Върбица, Генерал Брок, Генерал Дендевил, Георги Раковски, Здравец, извън регулация, Изгрев, Освобождение, Паисий Хилендарски, Черковна;Община Правец  На 18. 12. 2017 г. /08:00 - 15:15 ч. / - Осиковица: Махала Габрика, Махала Гетовци, Махала Цековци;На 18. 12. 2017 г. /08:00 - 16:15 ч. / на 19. 12. 2017 г. /08:00 - 16:15 ч. / - Видраре: Махала Кленака, Махала Свин Дол, Махала Сечковци; Калугерово, общ. Правец: Махала Свин Дол, Махала Трънето;На 19. 12. 2017 г. /08:00 - 15:15 ч. / - Правец: Васил Левски, Възраждане, Вълко Цолов, Иван Пеев Маруша, Липа, Никола Иванов Янин, Острома, Полска, Поп Марко, Роза, Свети Теодор Тирон, Стара Планина, Стара Река, Хан Аспарух; Правец: Градешница, Григор Гошев, Епископ Генадий, Махала Боянско, Махала Драганско, Махала Манастирица, Махала Пушкарско, местност Тошински Рът, Осма, УПИ 225 кв. 110;Община Самоков  На 18. 12. 2017 г. /12:30 - 13:30 ч.; 15:00 - 16:00 ч. / - Говедарци: 15285. 11. 41, 15285. 4. 374, 15285. 9. 539, Александър Стамболийски, Байкал, Бисер, Бори Мечо, Борис Хаджисотиров, Братя Чакрини, Бреза, Буря, Васил Коларов, Васил Левски, Втора, Георги Димитров, Двадесет и Втора, Двадесет и Първа, Двадесет и Трета, Двадесет и Четвърта, Двадесета, Дванадесета, Девета, Девети Септември, Деветнадесета, Десета, Димитър Милушев, Доспей Махала, Дружба, Единадесета, Здравец, Златибор, Иглика, Искър, Канарче, Кирил и Методий, Кокиче, Крум Шуманов, Лакатица, Любчо Баръмов, М. Костова, Мальовица, Мечит, Мир, Октомври, Орловец, Осемнадесета, Осма, Отец Паисий, П-Л ХІІ-486, кв. 11, Петнадесета, ПИ 15285. 10. 114, Пионерска, Победа, Почивни Домове, Преспа, Първа, Първи Май, Ракета, Рилска Малина, Роза, Свобода, Седемнадесета, Славянска, Снежанка, Спортна, Стк Мальовица, Сълзица, Тринадесета, Труд, Христо Ботев, Четринадесета, Шеста, Шестнадесета, Юрий Гагарин, Ягода;На 18. 12. 2017 г. /09:00 - 10:00 ч.; 15:00 - 16:00 ч. / - Самоков: Курорт Боровец;На 18. 12. 2017 г. /09:00 - 16:00 ч. / на 19. 12. 2017 г. /09:00 - 16:00 ч. / - Рельово: УПИ -I кв. 65, УПИ VII- 82, кв. 5;На 18. 12. 2017 г. /09:00 - 16:00 ч. / на 19. 12. 2017 г. /09:00 - 16:00 ч. / - Самоков: Бреза, България, Възраждане, Генерал Раздишевски, Здравец, Зорница, Ихтиманско Шосе, Кокиче, Латинка, Леон Крудов, Люляк, местност Лавандула, местност Ренов Дол, местност Татарски Брод, местност Циментово Кладенче, Опълченска, Проф. Васил Захариев, Ружа, Странджа, Тинтява, Христо Максимов, Явор; Самоков: ул. Здравец, ул. Здравец;На 18. 12. 2017 г. /09:00 - 16:00 ч.; 09:00 - 10:00 ч.; 15:00 - 16:00 ч. / - Марица;На 18. 12. 2017 г. /09:00 - 16:00 ч.; 09:15 - 10:00 ч.; 12:00 - 13:00 ч. / на 19. 12. 2017 г. /09:00 - 16:00 ч. / - Злокучене, общ. Самоков: местност Лавандула, общ. Самоков;На 18. 12. 2017 г. /09:15 - 10:00 ч.; 12:00 - 13:00 ч. / - Горни Окол: 128, Кв. 16, IX-302, Kw. 41, XXIII, кв. 2, М. Щъркелово Гнездо, Парцел VI--43 кв. 5; Долни Окол: П-Л 150 кв. 19, УПИ VІ-162, кв. 20; Панчарево: Пи000733, Яз. Искър, М. Коеджик; Самоков: местност Дългата Поляна, местност Калковско Манастирче, местност Лавандула, местност Мало Равнище, местност Мечката, местност Пашо, местност Ренов Дол, местност Татарски Брод, местност Циментово Кладенче, местност Червената Земя, местност Щъркелово Гнездо, местност Язовир Искър; Широки Дол: 1-ва, 10-та, 11-та, 12-та, 13-та, 14-та, 15-та, 16-та, 17-та, 18-та, 19-та, 2-ра, 20-та, 21-ва, 22-ра, 23-та, 24-та, 25-та, 26-та, 27-ма, 28-ма, 29-та, 3-та, 30-та, 31-ва, 32-ра, 33-та, 5-та, 6-та, 7-ма, 9-та, местност Татарски Брод;На 18. 12. 2017 г. /09:15 - 10:00 ч.; 12:00 - 13:00 ч. / на 19. 12. 2017 г. /09:15 - 10:00 ч.; 15:00 - 16:00 ч. / - Драгушиново;На 18. 12. 2017 г. /09:15 - 13:00 ч. / - Самоков: местност Щъркелово Гнездо;На 18. 12. 2017 г. /12:30 - 13:30 ч.; 15:00 - 16:00 ч. / - Маджаре: УПИ XI кв. 16;На 18. 12. 2017 г. /12:30 - 13:30 ч.; 15:00 - 16:00 ч. / - Мала Църква: С. Мала Църква, Община Самоков, УПИ VI, кв. 30 /Пи 46276. 5. 429/;На 18. 12. 2017 г. /12:30 - 16:00 ч. / - Говедарци: Александър Стамболийски, Доспей Махала;На 19. 12. 2017 г. /09:15 - 10:00 ч.; 09:15 - 16:00 ч.; 15:00 - 16:00 ч. / - Долни Пасарел: 22472. 7449. 174;На 19. 12. 2017 г. /09:15 - 10:00 ч.; 15:00 - 16:00 ч. / - Самоков: М. Катранджията, Имот 65231. 915. 100, местност Шишманово, местност Язовир Искър, Софийско Шосе;На 19. 12. 2017 г. /09:15 - 16:00 ч. / - Самоков: местност Шишманово, местност Язовир Искър;На 19. 12. 2017 г. /09:15 - 16:00 ч.; 09:15 - 10:00 ч.; 15:00 - 16:00 ч. / - Ново Село, общ. Самоков; Шипочане;На 19. 12. 2017 г. /10:00 - 14:00 ч. по искане на \"ЕСО\" ЕАД/ - Окол: Водохващане;На 19. 12. 2017 г. /10:15 - 16:00 ч. / - Самоков: Велико Търново, Генерал Гурко, Генерал Столетов, Георги Сава Раковски, Здравец, Иван Доспевски, Ихтиманско Шосе, Люляк, Марица, Николай Николаевич, Проф. Васил Захариев, Тракия, Хан Омуртаг, Христо Максимов, Христо Семерджиев;Община Своге  На 18. 12. 2017 г. /10:00 - 16:00 ч. / - Желен: П-Л ХІ-45, кв. 2;На 18. 12. 2017 г. /10:00 - 16:00 ч. / - Своге: Желен, Заря, Път 16;На 18. 12. 2017 г. /10:30 - 10:45 ч.; 10:30 - 12:30 ч.; 12:15 - 12:30 ч. / - Гинци: местност Петрохан;На 18. 12. 2017 г. /10:30 - 10:45 ч.; 12:15 - 12:30 ч. / - Брезе, общ. Своге: Келемеровци, УПИ І-55, кв. 9, ХI-59, 60, Кв. 9; Добравица; Добърчин; Завидовци; Искрец: I-133, кв. 21, VІІІ-369, кв. 16, Акация, Божица, Бор, Бреза, Брест, Васил Левски, Витоша, Възраждане, Габер, Здравец, Ивайло, Иван Вазов, Извирало, Искра, Искър, Калоян, кв. Коньовци, Ком, Кукла, Латинка, Ливаге, Махала Баломир, Махала Божица, Махала Букет, Махала Джагаловци, Махала Джуринци, Махала Дупни Камък, Махала Коньовци, Махала Кукла, Махала Кулинци, Махала Севкинци, Махала Тонинци, Махала Ценов Мост, Махала Чуй Петел, Меча Поляна, Морава, Петрохан, Прекрутовци, Самоковска, Санаториума, Стара Планина, Тепавицата, УПИ III-544 Кв 53, УПИ IV-Кв 72, УПИ VIII-581, кв. 69, Христо Ботев, Църква, Чичер, Чуй Петел, Явор, Ясен; Своге: Домишлярете, Махала Брестака, Махала Свиново, общ. Своге МТП Свиново, Слатина, Слънце;На 18. 12. 2017 г. /10:30 - 12:30 ч. / - Брезе, общ. Своге;На 18. 12. 2017 г. /10:30 - 12:30 ч.; 10:30 - 10:45 ч.; 12:15 - 12:30 ч. / - Бракьовци;", "date": "2017.12.16", "title": "Вижте къде ще спира токът в Софийска област (Планирани прекъсвания на ЧЕЗ в периода 18-22 декември)"}
{"url": "https://offnews.bg/nashite-avtori/kalin-terzijski-majmunite-671201.html", "text": "Наскоро жена ми ми разказа за един експеримент. Не мога да възпроизведа съвсем точно разказа ѝ, но мисля, че схванах добре смисъла на експеримента.И след това историята се залежа в главата ми. А сигурно сте забелязали, че когато едно нещо лежи в главата на човек, склонен да мисли, то зрее.Покрай него, така да се каже, се развиват благородни микроорганизми, които сами работят; независимо от съзнанието ни благотворните влияния на влагата, идваща от други мисли, и на хлада, идващ от други впечатления повлияват на нещото, оставено да зрее в главите ни.И то от обикновено знание става отлежало знание – като кашкавал от двестагодишна мандра в Парма. И някак много приятно, изведнъж това нещо, стояло в главите ни дълго, започва да ражда интересни размишления и странни изводи. Ние даже се чудим откъде ни идват те.А то е заради зреенето.Не се бойте да научавате разни неща, братя и сестрици, защото прибрани на тихо и на проветриво в главите ви те ще обраснат с разни други неща, ще се комбинират в мозъците ви с още по-други неща, ще се трансформират и улягат, ще се разслояват и подреждат; докато накрая се превърнат в благородно познание. А не дай си, Боже, един ден и в мъдрост! Ха, шегувам се. Просто някои казваха, че мъдростта носи печал. А в наше време печал не бива да се изпитва, защото има коледни разпродажби и промоции и ако грабнеш (Да, грабни!) Еди Какво Си – то печалта ще отиде на майната си!Ето какво ми разказа жена ми.Някъде там – в САЩ, МАЩ или някъде още по-далече - на някое още по-важно място... където всичко направено е такова, че направо да си свалим гащите, да плеснем с ръце и да кажем:\" Здраствуйте, братушки!\", та там някъде направили следния експеримент:Вкарали десет маймунки от вида зелена морска котка (ох, майко, как тъжно, трагично се радвам, че висококултурният съвременен читател няма да издържи на това предизвикателство – да осмисли какво е това „маймуната зелена морска котка” – просто ще изпсува и ще каже: тоя идиот пак се е напил и нещо се ебава с нас – и ще захвърли това четиво, пък ще зачете нещо за Шампионската лига, където всичко е ясно и разбираемо!; а „зелена морска котка” е просто вид маймуни), та вкарали маймунките в една специална клетка. Нищо специално всъщност. Само дето имало една стълба в средата ѝ. Висока Стълба. Може да си помислите нещо за Стълбата на Христо Смирненски – и няма да сгрешите.Когато маймунките се настанили и свикнали с обстановката, когато заживели подреден и смислен маймунски живот, в един хубав маймунски ден коварните експериментатори взели, та сложили на върха на стълбата една голя-а-ама чепка банани!Една от маймунките – най-умната, най-съобразителната или може би – най-гладната... или може би – най-лакомата (всеки ще я опише спрямо себе си) - веднага хукнала – и щрап щрап щрап – качила се на върха на стълбата!И взела бананите. И вече по-спокойно, с вид на маймуна изпълнила дълга си - заслизала наобратно. В тоя момент експериментаторите внезапно залели всички други маймунки с ужасна, ледена, гадна вода!А маймуните, знаете, никак не обичат вода. С изключение на снежните японски макаци, които само в минерални извори им дай да се киснат, когато не участват в реклами на нещо. Маймуните запищели и изпаднали в паника! Когато при тях слязла сухата и доволна маймунка с бананите – те я гледали с лошо око. Много лошо око.На следващия ден подлите експериментатори пак сложили бънч ъф бананас на върха на стълбата. Вчерашната героиня, която вече била се качвала до Горе - веднага хукнала! Пак да се качи и пак да свали бананите за благото на всички! Поне така си представяла тя нещата. Банани – сваляне – за благото – на - всички. Защото не била заливана с ледена вода, разбииш ли.И както си тичала към стълбата – другите, заливаните с вода маймунки, вдигнали страшна врява! Наобградили я и – бой, бой, бой – не оставили здраво място по гърбината ѝ. За да ѝ дойде акъла и да не си и помисля повече да тича така - алчно и амбициозно - към някакви си върхове на стълби за благото на всички!Защото, когато един тича нагоре, другите ги заливат с ледена вода. Разбииш ли.И така – потекли дните като водите на мътния Ганг, вероломните експериментатори слагали всеки ден по една чепка банани... но всяка вечер я махали от Върха на Стълбата непокътната. Защото деветте обливани с ледена вода твърде строго съблюдавали това – никоя прекалено амбициозна маймуна из техните среди да не хукне да сваля банани! За да не се стига до проклетата ледена вода!След това гадните експериментатори взели, че извели една от маймуните и я сменили със съвсем нова. Нито сваляла банани, нито поливана с вода. Новобранец. Чист и неопетнен от маймунските страсти и неволи. И пак сложили чепка банани. Новата маймунка понечила да тръгне по трънливия път Нагоре - за бананите. Но веднага била възпряна от строгите и недвусмислени забележки на колежките си. Между другото – зелените морски котки имат доста големи за ръста си кучешки зъби. Хапят зле. И така – попредупредили я, разкритикували я – и въобще не се стигнало до ледени душове.Течали дните, бананите си висели Горе, но никоя от маймунките не си и помисляла да ходи да ги вземе. А експериментаторите, тия мръсници, сменяли през няколко седмици някоя от маймунките с нова – необливана и некачвала се по стълбата. Явно го правели с надеждата да се появи такава, която да се осмели да хукне Нагоре и да свали проклетите банани.Но каквито и да били новите маймуняци – смели или страхливи, глупави или умни – винаги, още с влизането си научавали урока, че тръгне ли се Нагоре – има студен душ. И бой за тръгналия.И така минала половин година. Експериментаторите всеки ден слагали нови, пресни и сочни банани. Всички маймунки били вече съвсем нови. Тоест – нито една от поливаните с ледена вода не била останала в клетката. Повече поливания, както казах, нямало. Защото всяка нова, понечила да тръгне по Стълбата Нагоре, бивала строго предупреждавана (ха!) да не прави глупости и да не си въобразява много-много... Защото...И така си живеели. Кротко, спокойно, смислено. Без банани. С проста каша от сушени маймунски фъшкии. Но пък и без душове с ледена вода. Нямало нито една, която наистина да е била поливана. Просто от древността, от старите поколения, отдавна изведени от клетката, се предавала – от уста на уста и от гърбина на гърбина – родовата памет! А родовата памет съдържала най-вече следната мъдрост-премъдрост: Ако хукнеш Нагоре, за да свалиш бананите...пък ако ще и да си мислиш, че го правиш за Всеобщото Благоденствие... ако направиш това - всички ще страдат! Защото ще се лее ледена вода! И ще настане плач и скърцане със зъби!Никой в клетката никога не бил поливан с ледена вода. Никой не помнел какво е чувството да те полеят с ледена вода. Никой даже не бил виждал ледена вода.Най-старият маймуняк, виждал Ледената вода, бил изчезнал от клетката отдавна-отдавна. Той бил изведен преди цели три месеца!Но паметта... вечната и мъдра... святата памет на народа, на маймунския народ на десетте маймунки зелена морска котк,а казвала така: Не – се - качвай – Нагоре – защото – ще ядеш – бой! Защото има Ледена вода! Защото Така!И какво?! – ще каже всеки добър и мъдър човек – Маймунките се пазели една друга! Предпазвали се от това - неовладените пориви на една към Нагоре да навредят на всички. Няма сега пък да страдат всички заради амбициите на една!Всеки опит за изкачване се тълкувал вече – в изградилата се за тия месеци философия и народопсихология на маймунките – като опасна и вредна за всички проява на вироглавие и егоизъм. Самохвалство, нарцисизъм, самовъзвеличаване, самомнение, болно високо самочувствие, мегаломания, алчност, кариеризъм, самовлюбеност, себеизтъкване, егоцентризъм......водещи до гадна, ужасна, ледена вода!Та така за експеримента.Тази история поседя достатъчно дълго в главата ми и неусетно обрасна и се слепи с разни други истории. Примерно - за българския народ. Кой знае защо към нея прилепна историята за това, как по време на османското... там каквото беше... българите нямали право да строят в селата си нищо по-високо от конака на бея. Ни къща, ни храм. Ако построели – ядяли бой. Лобут. И други неща. В конака. И българите лека-полека престанали да строят по-високи неща. После османското... там каквото беше... свършило. И нямало вече лобут. Но никой не започнал да строи нищо по-високо. И така и до сега.И тръгне ли някой новобранец, никога нелобутен, да строи нещо по-високо – веднага строго го предупреждават.Предупреждават го по най-категоричен и безпрекословен начин. А българите, както знаем, имат големи за ръста си кучешки зъби.С тях те не хапят никого. Освен други българи. Всъщност - смята се, че тия прекалено големи кучешки зъби са се развили именно за да се предупреждават един друг българите: Да не си и помислят за Строене – на – нещо – по – високо – от – конака – на – Бея!И тук - за тия, що пълнят сърце ми с радост, защото са малоумни буквалисти и не знаят ни какво е метафора, ни какво е иносказание – ще кажа, че въобще не става въпрос ни за къщи, ни за храмове, ни за арени армеец. А за нещо наистина Високо, което се строи в умовете!Но - както и да е.", "date": "2017.12.16", "title": "Калин Терзийски: Маймуните"}
{"url": "https://offnews.bg/obshtestvo/samolet-spartan-transportira-onkobolno-momche-na-speshno-lechenie-v-ge-671309.html", "text": "Тежко болно момче бе транспортирано снощи за спешно лечение в Германия със самолет „Спартан“ от състава на транспортна авиационна група - Враждебна по заповед на министъра на отбраната Красимир Каракачанов.Полетът беше по маршрут София – Франкфурт – София и се извърши по молба на директора на център „Фонд за лечение на деца“. Шестнайсетгодишният пациент е с придружител и е настанен за лечение в Детската онкохематология в гр. Гисен, съобщиха от Минстерството на отбраната. Командир на екипажа е капитан Николай Георгиев, помощник - командир -майор Пламен Дончев и бордови инженер - капитан Пламен Пехливанов.", "date": "2017.12.16", "title": "Самолет Спартан транспортира онкоболно момче на спешно лечение в Германия"}
{"url": "https://offnews.bg/politika/ninova-za-kakvo-zavizhdat-na-borisov-uchenite-ot-ban-za-nauchnite-ti-671303.html", "text": "Не завистта, а отчаянието ще свали Борисов, заяви в Добрич председателят на БСП Корнелия Нинова по повод казаното от премиера, че БСП иска оставката му, защото завижда. Питам го: протестиращите пенсионери и те ли завиждат? А полицаите, които всеки ден протестират в някой град, а майките на деца с увреждания и те ли са завистливи хора, каза Нинова. Учените от БАН пък за какво ли му завиждат - сигурно за научните титли? Независтта, а отчаянието води тези хора, допълни лидерът на БСП. Тя припомни, че в първото правителство на Борисов хора са се самозапалвали. “Дано никога не се стига дотам. Ние говорим от името на хората в парламента и по площадите. Той от чие име говори? Гласувалите за ГЕРБ упълномощиха ли го да забрани новите лекарства заболните от рак? Сега се сетил да променя решението за мораториума”, каза още Нинова. Тя бе категорична, че правителството носи отговорност за него.“Проблемът е, че депутатите на ГЕРБ изобщо не се замислят. Щом Борисов е казал, те козируват и изпълняват. Само че той и този път си изми ръцете с тях. За да спаси себе си, за пореден път ги унизи и ги хвърли на народния гняв”, заяви лидерът на БСП.", "date": "2017.12.16", "title": "Нинова:За какво завиждат на Борисов учените от БАН - за научните титли ли?"}
{"url": "https://offnews.bg/politika/shefat-na-ns-karaiancheva-obicham-kriminaleta-oprilichavam-se-na-fil-671307.html", "text": "Много обичам да чета криминалета, харесвам книгите на Чандлър, оприличавам се на Филип Марлоу, обяви председателят на парламента Цвета Караянчева в обзорното предаване на Дарик радио \"Годината\". Коалицията е стабилна, а вицепремиерът Валери Симеонов реагира емоционално. Симеонов трябва да седне с премиера и да обсъдят темата. Всеки коалиционен партньор може да има съответните претенции, въпросът е те да се решават, коментира Караянчева изказването на вицепремиера Симеонов, че не иска да вижда повече Борисов заради втория лифт в Банско. Караянчева коментира и предшественика си начело на НС Димитър Главчев: той не трябваше да гони от пленарна зала лидерът на най-голямата опозиционна партия Корнелия Нинова, но постъпи достойно като с подаде оставката, обясни Караянчева. Тя обеща, че ГЕРБ ще направи опит да намали субсидията на партиите с поправка в Закона за политическите партии. Караянчева призна, че си мечтае след 25 години да е станала млада прабаба, защото има внучка на 3 години. ", "date": "2017.12.16", "title": "Шефът на НС Караянчева: Обичам криминалета, оприличавам се на Филип Марлоу"}
{"url": "https://offnews.bg/temida/po-polovin-zaplata-koleden-bonus-za-magistratite-671310.html", "text": "По половин заплата коледен бонус ще получат магистратите, обяви Боян Магдалинчев, представляващ Висшия съдебен съвет, по Дарик.  Парите идвали от спестени пари в системата, до икономии са довели болнични и напуснали служители, обясни Магдалинчев. Бонусът ще е 43.7% от съответната заплата, уточни той. Според Магдалинчев сред големите проблеми на съдилищата у нас е битовият. Догодина се предвижда след ремонт на сградата до Римската стена в София в нея да се настанят Административен съд София-град и Административен съд София-област. ", "date": "2017.12.16", "title": "По половин заплата коледен бонус за магистратите"}
{"url": "https://offnews.bg/sviat/sauditska-arabia-razreshava-na-zhenite-da-karat-motori-671308.html", "text": "Саудитска Арабия ще разреши на жените да управляват мотоциклети и камиони, съобщи Ал Арабия, като се позовава на пътното управление на кралството. Според документ властите ще дадат на жените равни права да карат мотори и тежкотоварни автомобили, те ще носят отговорност при нарушения наравно с мъжете. В края на септември крал Салман подписа указ, разрешаващ на жените да управляват леки автомобили. Мярката ще влезе в сила следващото лято.Миналия месец министерството на правосъдието пък обяви, за първи път в историята на Саудитска Арабия, конкурс за назначаване на жени на официални длъжности.От 1 януари жените ще имат право да присъстват на спортни състезания с участието на мъже на три стадиона в кралството. Отскоро жените могат да участват в официални тържества по случай най-големите празници в страната.", "date": "2017.12.16", "title": "Саудитска Арабия разрешава на жените да карат мотори"}
{"url": "https://offnews.bg/obshtestvo/dogovorat-s-makedonia-pobedi-uspeha-na-grisho-za-sabitie-na-2017-671311.html", "text": "Политик на 2017 г. са българските евродепутати Ангел Джамбазки, Андрей Ковачев, Искра Михайлова и Сергей Станишев.В 22-рото издание на традиционната класация българските евродепутати бяха избрани от Дарик радио за Политик на 2017 г. заради общи позиции през годината за приемането на България в Шенген, отпадането на Механизма за сътрудничество и проверка за България и Румъния, отстояването на българския интерес за продължаването на кохезионната политика на Европейския съюз за намаляване на разликите между страните-членки, противопоставянето на двойните стандарти при храните, признаването на българското малцинство в Албания, защитата на българските общности в Македония, Сърбия и Косово и обучението на български език в Украйна, както и усилията за отпадането на визите за българите за Съединените американски щати. С тези аргументи Дарик радио посочи за Политик на годината ярки представители и на четирите групи, в които участват депутати в Европейския парламент от България.Общо номинациите за Политик на годината бяха 26. За Събитие на 2017 г. Дарик радио избра подписването на Договора за приятелство, сътрудничество и добросъседство между България и Македония.В челната петица на номинираните за събитие на годината влизаха още Бъркотията в Европа, Третото правителство на Бойко Борисов с патриотите във властта, Битките на Румен Радев и Григор Димитров трети в световния тенис.", "date": "2017.12.16", "title": "Договорът с Македония победи успеха на Гришо за събитие на 2017"}
