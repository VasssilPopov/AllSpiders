{"url": "https://offnews.bg/futbol/velika-futbolna-vecher-v-sofia-balgaria-slozhi-kraj-na-shvedskata-pro-664106.html", "text": "Истински лъвове! Българският национален отбор по футбол заслужи прозвището си и победи Швеция с 3:2 в световна квалификация за Мондиал 2018. Футболистите на селекционера Петър Хубчев показаха характер и успяха да извоюват така желаният и сладък триумф след 50 години болезнено чакане.След този мaч българите вече имат 12 точки, като изостават на една от скандинавците, а също така на четири от новия лидер в групата Франция. В неделя предстои гостуване на Холандия, която отнесе четири гола от \"петлите\" и се сбогува със световното първенство.\"Лъвовете\" не изглеждаха притеснени от неприятната статистика срещу шведите и още в началото показаха зъби. В 12-ата минута българите организираха великолепна контраатака. Ивелин Попов изведе отляво Георги Миланов, който центрира чудесно в наказателното поле и Станислав Манолев с глава заби топката във вратата на Робин Олсен.Само три минути по-късно скандинавците получиха правото да изпълнят дузпа. Георги Костадинов събори Андреас Гранквист в наказателното поле и реферът Талявенто показа бялата точка. Емил Форсберг стреля в долния десен ъгъл и вратарят на България Пламен Илиев спаси.В 29-ата минута Микаел Лустиг изравни резултата. Българската отбрана отново не реагира добре след ъглов удар на скандинавците, като този път грешката ни се оказа фатална. Чорбаджийски и Станислав Манолев не се разбраха кой да спре връхлитащия Лустиг, който само миг по-късно прониза с глава Пламен Илиев.В 32-ата минута българите отново поведоха в резултата. Ивелин Попов пласира перфектна топка след изпълнение на фаул. Георги Костадинов се освободи майсторски от персоналния си пазач Гранквист и с глава направи резултата 2:1.Минута преди края на първото полувреме скандинавците отново изравниха. Лустиг центрира отдясно, българската защита отново заспа и Маркус Берг с глава отбеляза за 2:2.През втората част на няколко пъти защитата на българите беше поставена под сериозен натиск, а няколкото добри спасявания на Пламен Илиев оставиха резултата непроменен.В 78-ата националите ни нанесоха своя решителен удар. Ивелин Попов стартира една атака през центъра, която след серия от комбинации достигна до Ивайло Чочев, футболистът на Палермо нагласи топката на левия си крак и с премерен изстрел от границата на наказателното поле направи 3:2 за България.1. Франция - 16 т.2. Швеция - 13 т.3. БЪЛГАРИЯ - 12 т.4. Холандия - 10 т.5. Беларус - 5 т.6. Люксембург - 4 т.", "date": "2017.08.31", "title": "Велика футболна вечер в София! България сложи край на шведската прокоба"}
{"url": "https://offnews.bg/obshtestvo/prosvetniat-ministar-spria-uchebnitcite-za-bedni-i-bogati-664082.html", "text": "Разпространението на учебниците за бедни и богати - цветни и по-евтини черно-бели, да бъде спряно, разпореди министърът на образованието Красимир Вълчев, след като издателство \"Просвета\" направи двата варианта и предизвика поредния скандал в образованието.Ще бъде променена и образователната наредба, която урежда този въпрос, така че да се избегнат подобни случаи на ценова дискриминация, обяви Вълчев, който даде нарочен брифинг в Стара Загора днес.Сега наредбата за учебниците разрешава отпечатването на черно-бели, но не с цел да има скъп и евтин вариант на едно и също издание, а за да може черно-бели да са учебниците по предмети, при които няма смисъл от скъпия пълноцветен печат - напр. математика, химия, физика.Наредбата ще бъде променена, за да няма в бъдеще подобни тълкувания, като това на \"Просвета\".Принципът на равен достъп до образование е основен и никой не се е отказал от него, заяви министър Вълчев. Той коментира поведението на \"Просвета\" като \"липса на чувствителност на посланията към децата от страна на едно издателство\".За него е недопустимо да има делене на децата на бедни и богати.Смисълът на текста от наредбата - подчерта министърът - не е да се допуска образователна дискриминация.Той коментира забележката на лидера на БСП Корнелия Нинова, според която децата трябвало да учат по един учебник, както беше преди години:\"Децата учат по един учебник и по еднакви учебни програми, - отбеляза Красимир Вълчев. - Право на учителските колективи е да изберат най-добре написания учебник.\"", "date": "2017.08.31", "title": "Просветният министър спря учебниците за бедни и богати"}
{"url": "https://offnews.bg/koloezdene/zapaliha-avtobusa-na-tim-ot-vueltata-664087.html", "text": "Отборът \"Аква Блу Спорт\" претърпя неприятен инцидент преди 12-ия етап на Обиколката на Испания. Автобусът на тима бе запален късно снощи.Возилото бе паркирано до хотела в Алмерия, в който отбора е отседнал. Пожарната служба в града бързо се е намесила и потуши умишления палеж. Малко по-късно стана ясно, че полицията е арестувала един от заподозрените за инцидента.Организаторите на Вуелтата са осигурили друго возило, който да преведе отбора през 160,1 километровото разстояние от Мотрил до Антекера. \"Автобусът ни бе тотално повреден от страхлив подпалвач. Нищо няма да ни спре да започнем днес състезанието. Благодарим ви за подкрепата\", написаха от клуба в профила си в социалната мрежа Туитър. ", "date": "2017.08.31", "title": "Запалиха автобуса на тим от Вуелтата"}
{"url": "https://offnews.bg/obshtestvo/prosveta-za-cherno-belite-uchebnitci-edno-dobro-nachinanie-e-na-pat-d-664093.html", "text": "Издателска група \"Просвета\" е готова да не разпространява черно-белите учебници за осми клас. Причината за това е разгърналата се масова кампания срещу тях, се казва в позиция на издателството, изпратена до журналистите, след като министърът на образованието .\"Категорично възразяваме срещу невярната интерпретация, че целта на черно-белите учебници е да се внесе социално разделение между децата\", пишат от \"Просвета\" и поясняват каква е била целта им:• Да осигурим право на избор на родителите и децата;• Да намалим с повече от 50% тежестта на учебниците;• Да използваме екологична хартия, което спасява от изсичане хиляди дървета;• Да намалим цената с 30%;• Да осигурим електронен учебник в пакет към всеки черно-бял учебник.\"Съжаляваме, че едно добро начинание е на път да се провали\", коментират от издателството.", "date": "2017.08.31", "title": "Просвета за черно-белите учебници: едно добро начинание е на път да се провали"}
{"url": "https://offnews.bg/ikonomika/do-avgust-dogodina-puskat-oshte-13-km-ot-magistrala-struma-664095.html", "text": "Поставяме началото на строителството на финалните етапи от реализирането на АМ „Струма“. Проектът е важен не само за Благоевградска област и Югозападна България, а и за цялата ни страна, като национален, европейски, транснационален приоритет. Това заяви министърът на регионалното развитие и благоустройството Николай Нанков, който заедно с министъра на транспорта, информационните технологии и съобщенията Ивайло Московски направи първа копка за строителството на лот 3.1 от АМ „Струма“ между Благоевград у Крупник.На събитието присъства и Управителния съвет на Агенция „Пътна инфраструктура“ – председателят инж. Дончо Атанасов и членовете инж. Светослав Глосов и инж. Веселин Давидов. Отсечката е с дължина 12,6 км. В нея е предвидено да се изградят два големи пътни възела – Благоевград юг и при Симитли, както и над 20 инженерни съоръжения, включително големи мостове над Струма и реките Логодашка и Суха, обясни министър Нанков.Той пожела успешна работа на строителите и фирмата от надзора, като отбеляза и че предстои доста работа по приключване на археологическите проучвания по трасето на лот- а. Министърът изказа и своята благодарност към Агенция „Пътна инфраструктура“ за огромния обем работа преди същинското строителство.Изграждането на участъка между Благоевград и Крупник от автомагистрала „Струма“. Лот 3.1 се финансира от Оперативна програма „Транспорт и транспортна инфраструктура“ 2014-2020 г. Предвидено е и изграждането на „Интелигентни транспортни системи“ със станции за засичане и управление на трафика, видео наблюдение и метеорологични станции.Изпълнител на лот 3.1 е ДЗЗД „АМ СТРУМА 3.1“. Стойността на договора е 139 021 499.92 лв. без ДДС. Строителният надзор ще осъществява ДЗЗД „СН АМ Струма Лот 3.1“. Техният договор е за 1 695 249.00 лв. без ДДС.", "date": "2017.08.31", "title": "До август догодина пускат още 13 км от магистрала Струма"}
{"url": "https://offnews.bg/obshtestvo/radev-s-otkaz-da-preimenuva-musala-na-sv-ivan-rilski-664096.html", "text": "Президентът Румен Радев е отказал да преименува най-високия връх в България и на Балканите - Мусала, на Св. Иван Рилски след молба от страна на областния управител на столицата Илиан Тодоров от \"Атака\".Още през 2014 г. от партията на Волен Сидеров поискаха върхът да бъде прекръстен на името на българския светец, защото според тях името Мусала е с турско-арабски произход, а Иван Рилски е покровител на българите.Една от причините, които Тодоров изтъква при молбата си, е, че Балканският полуостров е населяван от близо 55 млн. души, а по-голямата част от тях са православни християни.В писмото си до президента той нарича промяната на името \"Богоугодно и благочестиво дело\".Молбата на Тодоров е била отхвърлена, а това се разбира от писмо на Цвета Тимева - секретар по регионално развитие и председател на Комисията по наименуване на обекти с национално значение и населени места към Президента. То гласи, че евентуална промяна на името на върха изисква нужда по-широко обсъждане с експерти и специалисти, както и с обществото.В писмото се пише още, че етимологията на името Мусала няма категорично значение. ", "date": "2017.08.31", "title": "Радев с отказ да преименува Мусала на Св. Иван Рилски"}
{"url": "https://offnews.bg/sviat/samo-v-teksas-uraganat-harvi-e-nanesal-shteti-za-58-mlrd-dolara-664097.html", "text": "Ураганът Харви е нанесъл досега щети за 58 милиарда долара (49 милиарда евро) само в щата Тексас, според доклад на германски експерти по природни бедствия, цитиран от Франс прес, предаде БТА.Ако тази оценка се потвърди, Харви ще бъде деветото най-скъпо природно бедствие от 1900 година, според Центъра за управление на природни бедствия и намаляване на технологични рискове (CEDIM) в Карлсруе.Така общо щетите от природните бедствия през 2017 година в света ще надхвърлят прага от 100 милиарда долара, за осма поредна година.Според експертите от центъра стойността на наводнените зони е 267 милиарда долара.Досега германският застрахователен гигант Хановер Ре (Hannover Re) оценяваше щетите на 3 милиарда долара, а американската финансова компания Джей Пи Морган (JP Morgan) - на 10 до 20 милиарда долара.", "date": "2017.08.31", "title": "Само в Тексас ураганът Харви е нанесъл щети за 58 млрд. долара"}
{"url": "https://offnews.bg/obshtestvo/dalgogodishni-uchiteli-v-smg-s-ultimatum-ili-nie-ili-stoianov-664084.html", "text": "Поне 10-ина от обичаните учители на Софийската математическа гимназия няма да влязат в клас, ако на 15 септември неин директор продължава да е Антони Стоянов. Те излязоха с имената и лицата си пред журналистите на пресконференция днес, в разгара на скандала с едно от най-престижните български училища, за да заявят позицията си и да отговорят на въпросите на медиите.Иван Симеонов, Румяна Караджова, Стойчо Стоев, Линка Минчева, Надежда Буюклиева, Александър Александров, Явор Минков, Илиана Цветкова и Августина Давчева застанаха зад микрофоните в залата за пресконференции на БТА, а на местата за гости се настаниха ученци и техни колеги от училището.Те изрично заявиха, че искрата, запалила пожара - уволнението на математичката Петя Тодорова с мотив проблемите със състезанието \"Европейско кенгуру\", е било \"последната капка, която преля чашата\", а не причината за скандала.Причината дългогодишните преподаватели в СМГ да не искат да работят с Антони Стоянов - човек, който \"е проходил\" като учител с помощта на много от тях - е начинът му на управление. Той унижава колеги - уволнява \"от днес за утре\", \"по желание на учителя\", без същият да знае. Не ви трябва Оруел - елате в СМГ, канят педагозите - там има камери във всеки коридор, във всяка стая, никой в отпуск няма право да припари до сградата. За да влезе, трябва да посочи много важна причина и ако директорът разреши, влиза, придружен от охрана. И това не е най-лошото - директорът всява разделение между учителите - едни протестират с искане за оставката му, други - за оставането му. Руши се атмосферата на свобода, която е толкова важна за училището, споделят учители.Защо той се е обърнал срещу тях и защо всъщност е уволнил Петя Тодорова е въпрос, на който някои от тях дават отговор, но само неофициално: защото иска да сложи ръка над парите, които постъпват в СМГ от курсовете, които са седемцифрено число и които сега се управляват от настоятелството в полза на училището, в което ключов човек е била Тодорова.Всичко това се знае от институциите - казахме им го, първо се обърнахме към тях, а не към медиите, споделят педагозите. И припомнят, че \"не сме двама, трима души, не сме \"пет каки\", които викат под прозорците, а дългогодишни преподаватели, чиято позиция подкрепят повече от 700 души, подписали петицията срещу произвола в СМГ.Те са озадачени, че и договорите на отлични млади преподаватели не са били подновени от Стоянов без обяснение. Казват, че това също поражда напрежение и подчертават, че не се бъркат в кадровата политика на директора, но и че е добре той да прави разлика между кадрова политика в баничарница и в училище.\"Когато става дума за деца, трябва да сме отговорни в поведението си. Когато те страдат за учителите си и искат да продължат с тях, това не е маловажно. Децата учат само от учител, когото харесват, когото уважават. Не можем да поставим на учителското място произволен човек\", казва Илиана Цветкова.Влошаването на микроклимата и протестите се случиха паралелно с извършването на проверка в СМГ от работодателя на Стоянов - Регионалното управление на образованието към МОН, в чийто 47-страничен доклад черно на бяло са описани нарушения. Самият директор трябва да отговори до днес на искането за обяснения, след което от РУО ще решат дали да го накажат и ако да - как.", "date": "2017.08.31", "title": "Дългогодишни учители в СМГ с ултиматум: или ние, или Стоянов"}
{"url": "https://offnews.bg/futbol/ludogoretc-predstavi-zvezda-ot-darzost-i-krasota-664094.html", "text": "В пресслужбата на Лудогорец очевидно са големи фенове на ембламатичната американска сапунена опера \"Дързост и красота\". Новото бразилско попълнение на тима Рафаел Форстър бе представен като Форестър - на името на клана Форестър от излъчвания 24 години сериал в национален ефир.Форстър е описан веднъж в заглавието като Форестър, и втори път в статията след това. Иначе защитникът бе представен днес от треньора на разградчани Димитър Димитров - Херо.Бразилецът, който бе желан и от белгийския гранд Брюж, обяви защо е избрал орлите. \"Идвам в най-големия отбор на България. От играчите познавам Ренан, Сисиньо и Лукас Саша\", разясни Форстър, който пристигна от третия в украинското първенство - Заря (Луганск).Херо пък заяви, че бразилецът е селектиран преди неговото идване, но той харесва неговите качества. \"Може да играе още в следващия мач, но всичко зависи от функционалното му състояние, каза специалистът.Относно предстоящия двубой срещу Левски на \"Герена\", треньорът сподели: \"Естествено, че отиваме с нагласата да бием Левски, колкото и нескромно да звучи.Димитров се изказа ласкаво за първия противник на орлите в групите на Лига Европа, който е Истанбул ББ: \"Много силен отбор с качествени футболисти. Имахме човек на техния час с Коняспор\".", "date": "2017.08.31", "title": "Лудогорец представи звезда от \"Дързост и красота\""}
{"url": "https://offnews.bg/izvan-terena/sestrata-na-shik-e-mnogo-shik-664090.html", "text": "Тифозите на Рома полудяха от кеф, като видяха как изглежда сестрата на новото попълнение на тима Патрик Шик.Става въпрос за прелестната Кристина, която е популярен модел в родината си Чехия, а снимките й в социалните мрежи приковават вниманието по традиция.\"Да е жив и здрав спортния директор Мончи. Уреди с един куршум два заека - уреди отличен футболист и красиво попълнение за ложата\", доволни са тифозите на \"вълците\".Патрик Шик стана един от основните герои на трансферното лято в Италия.Той първо беше привлечен от Ювентус, но се провали на медицинските тестове и беше върнат в Сампдория. Оказа се, че проблемът му не е хроничен и в крайна сметка беше взет от Рома.", "date": "2017.08.31", "title": "Сестрата на Шик е много шик"}
{"url": "https://offnews.bg/kakvi-sa-pravata-ni-kato-potrebiteli/aviokompanii-vse-po-chesto-osuetiavat-poletite-i-gubiat-bagazha-kak-d-664099.html", "text": "Все по-често авиокомпании осуетяват полетите или когато кацнем, се оказваме със загубен багаж. Ръстът само на тези жалби в Европейския потребителски център е с 29% за настоящия летен сезон спрямо миналогодишния, показват данни, цитирани от директора му Игнат Арсенов на пресконференция днес.От май до края на август центърът - структура към Комисията за защита на потребителите - е работил по 687 жалби и запитвания, а за същия период на 2016 г. те са били 485.Проблемите с полетите се превърнаха във всекидневие - само тази сутрин 40 пътници на WizzAir не бяха пуснати в самолета, защото компанията е продала повече билети от местата в салона. Вчера в тази ситуация бяха други 23-ма.Как да реагираме?Първо, не се отказвайте, потърсете защита - на летище \"София\" са разлепени плакати, които могат да ви ориентират към кого да се обърнете в такава ситуация, съветва Игнат Арсенов.Авиокомпанията е длъжна да ви даде алтернатива - или да се откажете от полета и да ви върне парите, или да ви предложи нова дата, като за периода ви осигури съответните хранения - закуска, обяд, вечеря, безплатен престой в хотел и парично обезщетение, допълни той. Размерът му може да е между 250 и 600 евро.Ощетените могат да се обърнат и към ЕПЦ за защита. Европейският потребителски център се свързва с колегите си в съответната европейска страна и ще започнат работа по разрешаването на случая. Ако става въпрос за WizzAir, например, това ще е унгарският потребителски център. Другата институция, която хората могат да потърсят, е ГВА.Арсенов даде и примери на разрешени ситуации след намесата им.При първата жена и нейният спътник пътуват между Неапол и София, но полетът е отложен с повече от 8 часа. Вместо в следобедните часове, в резултат на закъснението, двамата пристигат в българската столица два часа след полунощ. Авиокомпанията отказва обезщетение, като се позовава на \"извънредни обстоятелства\". След намесата на ЕПЦ обаче е установено, че не става въпрос за такива, а за технически проблем и жената получава обезщетение от 500 евро. Успоредно с това авиокомпанията осребрява парите, похарчени за вода и храна на летището.Увеличение има не само на проблемите с полети, а и на жалбите, касаещи резервации и почивки в хотели, както и обслужването в ресторанти. При тях ЕПЦ също се оказват ефективен помощник.Потребителка резервирала стая в хотел през платформа за резервации, но на място установила, че условията са разочароващо различни. След дълги спорове от платформата се съгласили да върнат 52 евро, като поискали данни за кредитната ѝ карта, но и след като ги получили, не превели парите. Това се случило чак след намесата на центъра.През последните седмици пристигнала жалба и за друг интересен случай - потребител направил резервация, срещу която трябвало да получи и безплатен вход за атракции в Рим и Париж. Някъде по пътя добавката \"се изпарила\" и безплатният достъп бил ограничен на 100 евро. Тепърва започваме да работим по този случай, каза Арсенов.Освен на територията на ЕС, КЗП работи активно и на родна земя. Само това лято са извършени близо 11 хил. проверки в страната - в туристически обекти, магазини и онлайн търговци. За нарушенията са написани 782 акта, забранени са 54 нелоялни търговски практики, спрени са от продажба 25 вида опасни стоки, отчетоха председателят на Комисията Димитър Маргаритов и членовете на КЗП Константин Арабаджиев и Константин Райков.Най-честите нарушенния в туристическите обекти са, че те не отговарят на категорията си, че се предоставят услуги в некатегоризиран обект, че липсват менюта. При пробите на алкохола се е оказало, че най-често той е разреден.Един от най-драстичните случаи това лято се оказал не по-некачествена услуга, предоставяна от СПА център, а... липсата му - обектът нямал сертификат, дори не били подадени документи за сертифициране.В търговската мрежа инспекторите се сблъскват редовно с липса на информация за производителя/вносител, липса на информация за срока на годност и/или условията за съхраняване. Случва се търговецът да си \"спести\" обявяването на цената или пък да мами с намаленията.Работата на КЗП в курортите не е приключила. Обикновено към края на сезона търговците се успокояват и снижават качеството, но ние ще бъдем на терен и през септември, предупреди Димитър Маргаритов.Наред с това, през есента инспекторите ще следят за нарушения и при предлаганите пособия за училища, ще бъде направен секторен анализ на типовите договори с общи условия на застрахователни дружества, където КЗП вече са засекли нарушения, както и мониторинг на обещанията за намаления по празниците.", "date": "2017.08.31", "title": "Авиокомпании все по-често осуетяват полетите и губят багажа. Как да реагираме?"}
{"url": "https://offnews.bg/koloezdene/problemi-za-frum-v-12-ia-etap-kontador-napomni-za-sebe-si-664100.html", "text": "Като кошмарен може да се определи 12-ия етап на Обиколката на Испания за лидера Крис Фрум от Team Sky. Той падна на два пъти по 160-километровото трасе между Мотрил и Антекера и в резултат на това загуби много от аванса си на върха.Най-печеливш от проблемите на британеца се оказа испанския ветеран Алберто Контадор, който съкрати с 40 секунди разликата с Фрум и върви 9-и на 3:13 минути зад лидера. Средно около 20 секунди пък стопиха останалите претенденти за победата във Вуелтата спрямо Фрум, който остана начело с общо време 49:22:53 часа.На 59 секунди зад него върви италианецът Винченцо Нибали от Bahrain-Merida, а трети е колумбиецът Естебан Чавес от Orica-Scott, който върви на 2:13 минути. Още петима колоездачи са се събрали в рамките на 2:17 и 2:41 минути, което обещава голяма битка до финала.Иначе етапът беше спечелен от поляка Томаш Марчински с 3:56:45 часа. Той се откъсна на 20 км преди финала и стигна до втора етапна победа. На 52 секунди зад него завършиха четирима състезатели, сред които и двама испанци за радост на домакините.В Испания броят Марчински за свой на практика, тъй като живее в Гранада и се зарадваха изключително на победата му, но не повече от представянето на Контадор.Всичко най-интересно се случи в последните 20 км. 14 бегълци от 13 различни отбора бяха успели да се откъснат напред, но групата ги остави да се борят за етапната победа.Николас Роуч предприе атака във финалното изкачване Пуерто дел Торкал (7.6 км със среден наклон от 7%), която беше последвана от Алберто Контадор, който бързо го изпревари и на спускането имаше 30 секунди преднина пред пелотона. Тук започнаха проблемите на Фрум. Отначало той спря заради технически проблем и взе резервен велосипед, а малко след това падна от него и загуби още ценни секунди. Пелотонът беше раздвоен дали да изчака лидера или да гони Контадор.В крайна сметка Винченцо Нибали, Естебан Чавес, Фабио Ару и останалите увеличиха скоростта и не позволиха на Фрум да се върне. Все пак британецът успя да минимизира загубите.Утре предстои етап от 198.5 км между Коин и Томарес, в който се очаква да се проявят спринтьорите, а Фрум да възстанови силите си.", "date": "2017.08.31", "title": "Проблеми за Фрум в 12-ия етап, Контадор напомни за себе си"}
{"url": "https://offnews.bg/offtopic/uti-bachvarov-stana-bashta-na-bliznachki-664105.html", "text": "Водещият на кулинарни тв предавания Ути Бъчваров стана баща на близначки.Това стана ясно от официалния му фейсбук профил, на който заваляха честитки от редица известни личности у нас.Водещият и приятелката му Мария са заедно от 10 години.Все още не е ясно как ще се казват двете дъщери на Бъчваров.", "date": "2017.08.31", "title": "Ути Бъчваров стана баща на близначки"}
{"url": "https://offnews.bg/112/dolari-zasipaha-patia-za-selo-german-samo-che-falshivi-664104.html", "text": "Фалшиви доларови банкноти бяха разпилени на пътя за село Герман. Това се случи на мястото, където вчера бе отвлечен Адриан Златков, син на собственик на автокъща.Според МВР между странния случай от днес и вчерашното престъпление няма връзка. Банкнотите били от реквизит на филмова продукция. Изпаднали са от автомобилПовече от час целият район беше блокиран от полицията.Повече от денонощие няма следа от изчезналия син на бизнесмена Тони Златков.Близките му потвърдиха, че той е отвлечен, а от МВР обявиха, че спират да изнасят нови данни, с мотива, че искат да опазят живота на младежа.", "date": "2017.08.31", "title": "Долари засипаха пътя за село Герман, само че фалшиви"}
{"url": "https://offnews.bg/obshtestvo/ekozashtitnitcite-besni-na-radev-za-obvinenieto-che-ne-sa-pomagali-v-664050.html", "text": "Природозащитниците са обидени на вътрешния министър Валентин Радев за забележката му към тях, че не са се включили при погасяване на огромния пожар, който цяла седмица горя в Кресненското дефиле. \"Гледах по телевизията екозащитници за пожара, но никой от тях не дойде да ни помогне - да каже къде има лешояди, къде да заграждаме повече огньовете. Това е личната ми забележка\", каза вътрешният министър преди два дни, след като успешно беше овладян пожарът. От природозащитниците реагираха остро и се защитиха, че не са били допуснати до гасенето, тъй като било опасно. Природозащитниците днес се защитават, че активно са съдействали за потушаване на огнената стихия. \"Използвани са нашите високопроходими коли, с които доставяме храна за лешоядите, в помощ на служителите на пожарната при гасенето на пожара. Екипът ни и наши доброволци бяха пет дни на разположение за гасене на пожара в северния му край към селата Мечкул и Ракитна. Оказвана е помощ на горските служители и на пожарникарите. Призоваваме министър Радев да се извини\", написаха в официално изявление от Сдружение \"Фонд за дивата флора и фауна\".От неправителствената коалиция \"За да остане природата\" пък пуснаха видео със свои доброволци, които са останали да помагат в засегнатото село Влахи и днес, когато огънят е овладян.  Във видеото Петко Цветков обяснява, че е през последните две седмици е в село Влахи, за да помогне за възстановяването на щетите, в района на училището и гробищата, които са изгорели. \"Засегната е растителността, дървовидните хвойни - които са оцелели през османското робство, при този пожар са загинали\", разказа доброволецът. Той твърди, че те са там през цялото време и разказа: \"При евакуацията дойде полицията, пусна сирената и събра местното население и всички доброволци, като обяви евакуация. Няколко часа преди пристигането на пожарната ни беше забранено да сме на територията на село Влахи. След като напуснахме района, помолихме да защитаваме постройките и къщите на хората - часове наред не бяхме допуснати. Привечер успяхме да влезем на територията\".Мария Кавлъкова от \"Зелените\", която също защитава екозащитниците, пък е написала официално писмо до вътрешния министър, което обаче тя ще изпрати в понеделник, тъй като събира подкрепа за него. Ето какво казва тя на министър Валентин Радев:\"Изразявам изключителното си учудване от Вашето изказване, в което вие казвате, че „екозащитниците“ ги нямало, а сте ги гледали по телевизията. Не са дошли да ви покажат къде са местообитанията на животните, за да можело да се помогне. Смятам изказването Ви за изключително манипулативно. Защо?Редно е Вие да поискате помощ от т.нар от Вас екозащитници, а не те да идват сами.С изказването си вчера целяхте да обидите неправителствените природозащитни организации, които в останалата част на Европа са дълбоко уважавани. Това силни ме възмути. Да бъдеш природозащитник в България е много трудно. Тези хора за постигнали толкова много в опазването на природата, колкото никой друг не е. Уважението към тях и съвместната работа би трябвало да е приоритет на правителството, което вие представлявате.Пожарът над Кресна е природно бедствие и стихия, пред която всички сме равни и няма значение кой каква професия има. Не смятам, че имахте каквото и да е основание да направите това очернящо изказване и да търсите отговорност, от хора, които не носят такава.Намирам за удачно да поднесете публично извинение към цялата природозащитна общност!Бъдете достоен.п.с Факт, който не е важен - представители на много природозащитни организации са били на мястото\".", "date": "2017.08.31", "title": "Екозащитниците бесни на Радев за обвинението, че не са помагали в Кресна: Бъдете достоен!"}
{"url": "https://offnews.bg/volejbol/balgaria-prekloni-glava-pred-sarbia-i-napusna-evrovolej-2017-664102.html", "text": "Волейболистите на България загубиха от Сърбия с 0:3 ((21:25, 22:25, 26:28) в 1/4-финален двубой от Евроволей 2017 и напуснаха надпреварата в Полша.Нашите ще заемат място в осмицата, докато западните ни съседи ще се борят за място на финала срещу Германия. В другия полуфинал ще се срещнат отборите на Белгия и Русия.Българите можеха да се задържат в мача, ако бяха спечелили третия гейм, но пропуснаха три геймбола, от което опитният тим на Сърбия се възползва и затвори мача в своя полза.ОЧАКВАЙТЕ ПОДРОБНОСТИ", "date": "2017.08.31", "title": "България преклони глава пред Сърбия и напусна Евроволей 2017"}
{"url": "https://offnews.bg/futbol/shvedskite-fenove-se-nadahvat-s-abba-bira-i-pele-svenson-664079.html", "text": "Колоритните шведски фенове окупираха центъра на София в часовете преди сблъсъка с България от световните квалификации.Двубоят е тази вечер от 21,45 часа на националния стадион \"Васил Левски\" и е ключов за гостите от Скандинавия, които са с реален шанс да спечелят едно от първите две места в групата.Това обяснява мощната подкрепа, която ще получат в столицата. В същото време нашите ще се опитат да сложат край на печалната половинвековна серия от загуби срещу \"тре кронур\".Запалянковците изпълзяха от хотелските си стаи около обяд и заеха масите по откритите заведения.Мениджърите на ресторантите реагираха светкавично, като им пуснаха промоции с местна кухня, а от колоните зазвучаха безсмъртните хитове на АББА.Сред феновете, дошли да подкрепят Швеция, е и легендарният местен борец и по-късно шеф на федерацията Пеле Свенсон, който става световен шампион именно в София през 1971 година, като печели пред 80 000 зрители на националния стадион, след като побеждава румънеца Николае Мартинеску.", "date": "2017.08.31", "title": "Шведските фенове се надъхват с АББА, бира и Пеле Свенсон"}
{"url": "https://offnews.bg/analizi-i-komentari/avtorat-na-ideiata-za-po-evtinite-uchebnitci-smeshen-plach-falshiva-664091.html", "text": "Цветен или черно-бял учебник? Смешен плач, или една фалшива драма...Пореден образователен ужас! Щяло да има и цветни, и черно-бели учебници! Това дели обществото на бедни и богати! Недопустимо! Веднага да се закрие МОН!Вълна от възмущение, по-висока от оная, дето удави атомната електроцентрала във Фукушима, се излива в социалните мрежи. Тръгва от сайтове, които уж се борят за демокрация, за социална справедливост, за защита на природата и за какво ли още не. Подхващат я медии. Партии и политици, увълчени от ваканцуването, я яхват за собствените си цели...Смешен плач! Класически пример за фалшива новина и за манипулиране на общественото мнение.А истината е проста и както е казал дядо Вазов, „на клеветата строшава зъбът“.Защото:- И в момента голяма част от действащите учебници за горния курс са черно-бели. И досега по един предмет и за един и същи клас в горния курс на пазара има и цветен, и черно-бял учебник, но те са на различни издателства. Така че тука няма нищо ново и нищо за възмущаване!- Новото е, че едно издателство – „Просвета“, едновременно е направило два варианта – цветен и черно-бял, на различна цена.- В сегашния „горещ“ случай става дума само за новите учебници за 8. клас, и то само по онези предмети, където цветността няма определящо значение: математика, български език, литература, философия...И единият – цветният, и другият – черно-белият, вариант отговарят на новите учебни програми, одобрени са от МОН и от учителите и си имат своите предимства и недостатъци.В единия случай плюс са илюстрацията и цветността. Без никаква разлика в съдържащия се учебен материал и броя страници, черно-белият учебник пък има други предимства:- Цената: ТОЙ Е С ОКОЛО 30% ПО-ЕВТИН. Масова е практиката учебниците да се фотокопират за деца, които не могат да си позволят да ги купят. Това не е ли признак за социално неравенство и не ни ли възмущава? При по-ниската цена необходимостта от ксерокопиране отпада.- Теглото: ТОЙ Е С ОКОЛО 60% ПО-ЛЕК.Атаките и наплевателствата идват от хора, определящи се като демократи, либерали, борци за социална справедливост, природозащитници...Но тъкмо:- „демократите“, отричайки възможността да има два варианта на един и същ учебник на различна цена, отричат ПРАВОТО НА ИЗБОР на отделния човек, родитeл, ученик. Днес – един учебник, утре – една партия;- „борците за социална справедливост“ и за „ликвидиране на бедността в България“ се борят против една реална възможност да бъде ОБЛЕКЧЕН СЕМЕЙНИЯТ БЮДЖЕТ. Тоест реално да се направи нещо за семействата в неравностойно положение;(Надигат се фалшиви вопли: „Какво ще стане, ако в един клас eдно дете учи по черно-бял, а друго – по цветен учебник? Това е признак за ужасно социално неравенство!!!“. Същите тези хора не се и замислят какво си мисли чуждото дете, когато на своето купуват смартфон за 1000 лева и маратонки за 300... А децата си гледат не в учебниците, а в маратонките и смартфоните.)- „еколозите и природозащитниците“ се обявяват за ИЗСИЧАНЕТО НА ОЩЕ ЕДНА ГОРА – в България или някъде по света. Защото черно-белият учебник позволява използването на рециклирана хартия, цветният – не;- постоянно роптаещите срещу „ТЕЖКАТА РАНИЦА НА УЧЕНИКА“ сега роптаят срещу реалната стъпка към нейното облекчаване... и т.н.Не е съвсем прав класикът, който беше написал, че ако българинът има гений, това е геният на завистта. Очевидно има българи, които са дарени и с гения на глупостта.Защото вместо сайтове и медии да бъдат заливани с фалшиви новини, обществото трябваше да научи ГОЛЯМАТА НОВИНА: а именно, че за българските деца вече има готови НОВИ ЕЛЕКТРОННИ УЧЕБНИЦИ.За пръв път залегнали в новия закон за средното образование, за пръв път създадени и за пръв път одобрени от Министерството на образованието и от учители.Учебници, каквито имат малко държави в Европа и които разкриват нови възможности в образованието.И още нещо – въпреки всички заклинания и черни прокоби, че няма да има нови учебници за 15 септември, издателите и настоящото ръководство на Министерството на образованието направиха и невъзможното. И нови учебници ще има!Но това е друга тема. Това са ДОБРИ НОВИНИ.", "date": "2017.08.31", "title": "Авторът на идеята за по-евтините учебници: Смешен плач, фалшива драма"}
{"url": "https://offnews.bg/obshtestvo/ombudsmanat-poiska-prosvetniat-ministar-da-spre-cherno-belite-uchebnit-664075.html", "text": "Омбудсманът Мая Манолова препоръча спирането на възможността за издаване на черно-бели учебници в контекста на скандала с учебниците \"за бедни и богати\". Той избухна след решението на издателство \"Просвета\" да предложи цветни и черно-бели по-евтини варианти на едни и същи учебници, а директорът му Никола Кицевски го представи като израз на загриженост към хората с по-скромни материални възможности.Манолова поиска министър Вълчев да промени своя заповед от 18 август и възможността за черно-бели учебници се спре. Всъщност тя се дава от МОН не за да има учебници за бедни и богати, а защото има предмети, по които пълноцветният печат е безсмислен - математика, физика, химия.Учебниците до VII клас са осигурени от държавата. Въпросът не стои така след основното образование, първият клас от което е 8-и. Тази година точно за осми клас ще има нови учебници, които родителите ще трябва да купят, и \"Просвета\" направи съответните по-евтини и по-скъпи варианти.\"Това решение е скандално и дискриминиращо, защото по косвен път разделя децата на България, насаждайки дискриминация, поощрявайки социалното разделение между тях“, посочва в становището си до образователния министър Манолова. Според нея заповедта \"не показва с нищо, че основният приоритет на правителството е образованието\", пропускайки факта, че решението за учебници за бедни и богати не е на МОН, а на \"Просвета\".„Говорим за равен достъп до образование на всички деца в България, а въвеждаме дискриминационни политики в дейностите на образователната система“, продължава Манолова и завършва с думите, че ролята на държавата е да полага усилия, за да заличи пропастта между бедни и богати и да стимулира \"цветното\" мислене.", "date": "2017.08.31", "title": "Омбудсманът поиска просветният министър да спре черно-белите учебници"}
{"url": "https://offnews.bg/112/3-godishno-dete-v-tezhko-sastoianie-sled-kato-shkaf-na-nap-padna-varhu-664098.html", "text": "Днес по обяд в салон за обслужване на клиенти на НАП шкаф пада върху 3-годишно дете. То си играело, докато родителите му разговарят със служител на банковия офис, който се намира в салона. Шкафът е бил празен.Към момента детето е в \"Пирогов\", а от там съобщиха, че има опасност за живота, тъй като има сериозна травма на черепа.В момента то се намира в Клиниката по детска неврохирургия, преминало е през детска противошокова зала.От НАП изказаха своята най-искрена съпричастност към семейството. Директорът на офиса на данъчната служба в столичния квартал Изток, е в Пирогов, за да се срещне с родителите и да окаже помощ, ако е необходимо.", "date": "2017.08.31", "title": "3-годишно дете в тежко състояние след като шкаф на НАП падна върху него"}
{"url": "https://offnews.bg/tenis/grigor-dimitrov-napusna-bezslavno-us-open-664103.html", "text": "Най-добрият ни тенисист Григор Димитров приключи бързо участието си в турнира от Големия шлем US Open, след като изненадващо отстъпи във втория кръг в три сета пред 19-годишния руснак Андрей Рубльов.Българинът започна мощно, поведе с 5:2 в първия сет, но след това допусна необясним срив и загуби следващите пет гейма за 5:7.Григор изпусна преднина от един пробив и във втория сет (за 3:1), като доведе нещата до тайбрек, но в него отстъпваше от самото начало и записа само три точки - 6:7(3).В третата част почти нямаше интрига, на практика, защото Рубльов проби рано и демонстрира стабилна психика, спечели сета с 6:3, за да приключи мача в своя полза за 2 часа и 26 минути.", "date": "2017.08.31", "title": "Григор Димитров напусна безславно US Open"}
{"url": "https://offnews.bg/kultura/bez-sladoled-v-dzhoba-i-piknik-na-grobishtata-naj-bezumnite-zakoni-na-664092.html", "text": "В Невада е незаконно да поставяте американския флаг върху сапун. В Джорджия има закон, който забранява пикниците на гробищата. А пък в Луизиана е незаконно да си правиш гаргара на публично място.Това са само част от най-абсурдните закони на САЩ, които вдъхновяват артиста Оливия Локър за своята фотографска серия \"Аз победих закона\". В тях тя представя безумно звучащите решения на американските власти във фотографии, където именно ги нарушава. Тя разказва пред изданието \"Аrtsy\", че един ден приятел и споделил, че в Алабама е незаконно да носиш фунийка със сладолед в задния си джоб, а това я вдъхновило през 2012 г. да започне работата по фотографиите си. Любопитна, за да научи повече за предполагаемата забрана за сладолед в задния джоб, Локър започва да търси информация в интернет. Е, оказва, че в Америка няма чак толкова безумни забрани, но това я кара да търси все нови и нови интересни факти от правото в страната. \"Започнах да се обсебвам от намирането все повече факти\", споделя тя.Така тя успява да издаде книга с 50 фотографии, всяка от които представя нарушение на безумен закон, която носи името на изложбата и - \"Аз победих закона\". Фотографиите са 50, колкото са и американските щати и всяка работа представя лудостите на правото в отделен щат. Локър обаче си признава - някои от снимките са на предложения на закони, а малка част от тях са и само легенди, носещи се из градовете на даден щат.Все пак снимките и са много интересни и със сигурност подхранват въображението. Една от най-странните снимки е на човек, който е монтирал велосипед, наполовина потопен в басейн. Той е облечен като плувец, а текстът, който придружава изображението, гласи: \"В Калифорния никой не може да кара велосипед в плувен басейн.\"Друга показва жена, вдигнала блузата си пред величествен портрет на бившия президент Дуайт Айзенхауер. Съответният текст разкрива произхода на изображението: \"В Охайо е незаконно да се подиграваш пред портрета на мъж.\"Друга носи изображението на жена, която екстатично стиска бутилка парфюм \"Шанел № 5\": \"В Делауеър е незаконно да се консумира парфюм\".", "date": "2017.08.31", "title": "Без сладолед в джоба и пикник на гробищата: най-безумните закони на САЩ в снимки (галерия)"}
{"url": "https://offnews.bg/ikonomika/kotkame-evropejskata-agentcia-po-lekarstvata-s-rilskite-ezera-video-664065.html", "text": "Министерство на здравеопазването е направило клип, с който да привлече седалището на Европейската агенция по лекарствата да се премести у нас. Всички страни-членки на ЕС кандидатстват за агенцията (EMA), тъй като тя трябва да премести седалището си от Лондон след Брекзит. Това е една от най-големите и икономически привлекателни компании, тъй като в нея работят хиляди хора с високоплатени доходи. До скоро страната ни беше представила в кандидатурата си едва няколко странички, в които обясняваме, че искаме Агенцията да се приюти у нас. Сега обаче здравно министерство е подготвило клип. \"Скъпа, Ема\" - свойски започва видеото, а на фона отзад текат природните ни забележителности. Планини, Рилските езера, белязани с българското знаме, Царевец и морето. Видеото спира в София, гвардейците и българската роза. Появяват се кукерите, а после и ски пистите. Видеото се спира и на \"добрата свежа храна\" в България, а след него прелита в народните танци.   Основният акцент обаче е поставен върху българската природа. А клипът, с който искаме да поканим EMA у нас, завършва - \"Надявам се, че ще се видим скоро. Твоя София\" (на английски език). Да станат домакини на Европейската агенция по лекарствата са поискали общо 19 страни, сред които и нашата. С тази цел страните трябва да изготвят оферта, която представят в Европейския съвет.За фармацевтичния пазар на Европейския съюз ЕМА има същото значение, кактото Европейката централна банка има за финансовия му сектор. Най-общо казано, ЕМА е органът, който отговаря за лекарствата в ЕС.С ЕМА на своя територия България ще се превърне в новата столица на Европейския фармацевтичен пазар, а у нас ще дойдат да работят хиляди европейци, с което икономическата среда в София ще се вдигне значително, изразиха позиция и от правителството. ", "date": "2017.08.31", "title": "Коткаме Европейската агенция по лекарствата с Рилските езера (видео)"}
{"url": "https://offnews.bg/vodni/antani-ivanov-iskam-i-medal-pri-mazhete-664066.html", "text": "Сензацията в българското плуване Антъни Иванов сподели в предаването \"Тази сутрин\" по bTV, че е амбициран за още успехи в басейна след бронза от световното за юноши в Индианаполис.\"Трябва да продължим и да вземем медал догодина на европейското първенство за мъже. След това на световното за мъже през 2019 г. да повторим медала от юношеското\", сподели Иванов.Амбициите на 18-годишният талант от Велико Търново са логични след впечатляващото му представяне в рамките на 20 дни.Първо на световното първенство за мъже той влезе във финала на дисциплината 200 м бътерфлай, а след това на световното за юноши в Индианаполис Иванов извоюва бронзов медал в същата дисциплина.\"Повечето пъти съм недоволен и винаги искам още. Мисля обаче че това ме крепи и ме кара да постигам все повече\", подчерта Антъни.Той добави, че заедно с щаба си е бил уверен, че ще вземе медал в САЩ и въпреки, че е можел и дори повече, е щастлив от постижението.\"Плувах секунда и половина-две по-бавно, но това не променя факта, че това е първият медал за българското мъжки плуване от такъв форум, което ме прави наистина много щастлив.", "date": "2017.08.31", "title": "Антъни Иванов: Искам и медал при мъжете"}
{"url": "https://offnews.bg/futbol/ronaldo-se-okaza-fen-na-gioztepe-video-664067.html", "text": "Мегазвездата на Реал Мадрид и световния футбол Кристиано Роналдо влезе в ролята на фен на турския Гьозтепе.Това стана по молба на съотборника му от националния отбор на Португалия Бету, който пази на вратата на деветия в турското първенство.\"Гьоз, Гьоз, Гьозтепе\", извика Роналдо, подстрекаван от Бету. Видеото веднага беше качено в Туитъра на турския тим с шеговит текст.\"Благодарим ти, Роналдо. Бихме те взели, но съставът ни вече е окомплектован прекрасно\", написаха от турския отбор.Нападателят на Реал и съотборниците му от европейския шампион са на лагер преди световните квалификации с Фарьорските острови и Унгария.\"Мореплавателите\" вървят втори в група В с 18 точки, а лидер е Швейцария с 3 повече.", "date": "2017.08.31", "title": "Роналдо се оказа фен на Гьозтепе (видео)"}
{"url": "https://offnews.bg/razsledvane/politcai-blasnali-elen-odrali-go-v-rpu-to-na-aetc-kozloduj-i-go-izial-663944.html", "text": "Една история за катастрофа, осигурила еленско месо за полицейски банкет, прибавя нов нюанс около скандала с шефа на охраната на АЕЦ \"Козлодуй\" . След като стана ясно, че на територията на електроцентралата и не без намесата на Областната дирекция на МВР във Враца са потулвани нередности, което пък е било  с апетитни постове, сега се разбира за прикривани от полицаи престъпления.  Това става ясно от проверка на Дирекция \"Вътрешна сигурност\" на МВР, която е изпратила сигнал до прокуратурата в Козлодуй. Сигналът е подаден от  Цветан Благоев, който първоначално разпространи записа с вилнеещия в Районното управление на Козлодуй Караджов. В него той е описал данни за случай от 2014 г., при който служители на ОДМВР-Враца блъскат със служебен автомобил елен, след което го откарват в управлението на територията на АЕЦ-а, убиват животното, като подробно документират случая със снимки, и няколко дни по-късно транжираното месо се оказва на трапезата на полицейски банкет, който се завихрил във вила на областната дирекция на полицията.В отговор от 22 август от МВР отговарят на Благоев, че изнесените от него данни се потвърждават, без това, че месото било изядено по време на пиршеството.\"При проверка се потвърждават данните за неправомерни действия на служители от РУ - АЕЦ \"Козлодуй\" при ОДМВР-Враца в частта им относно прикриване на произшествие за възникнало ПТП със служебен автомобил, при което е блъснато диво животно\", се посочва в отговора на \"Вътрешна сигурност\". Според твърденията на Цветан Благоев животното е разчленено в тоалетната на районното управление, което се намира на територията на АЕЦ-а. Случаят е бил потулен от тогавашното ръководство на полицията във Враца, като не е изключено за него да е знаел и Пешко Караджов. Проверката на МВР е установила, че главните герои в случката са извършили нарушение на служебната дисциплина, но тъй като по случая има изтекла давност, а и служителите вече не били в системата на МВР, дисциплинарна отговорност не може да им бъде потърсена.За сметка на това обаче проверката на МВР показала, че има извършено престъпление от общ характер по смисъла на Наказателния кодекс. Поради тази причина случаят е пратен на прокуратурата. След скандала с Пешко Караджов започна цялостна проверка в работата на ОДМВР-Враца. Към момента резултатите от нея не са оповестени официално освен това, че от поста му беше освободен директорът на полицията в областта Димитър Газибарски. Той беше преназначен на по-ниска позиция с мотивите, че дирекцията е показала слаби резултати при управлението му. В знак на протест срещу решението на вътрешния министър Валентин Радев беше инициирана подписка за връщането на Газибарски на поста му. След като стана ясно обаче, че подписката е подкрепена от ДПС, интересът към нея рязко спадна, а протестите пред сградата на ОДМВР бяха прекратени.", "date": "2017.08.31", "title": "Полицаи блъснали елен, одрали го в РПУ-то на АЕЦ Козлодуй и го изяли на банкет"}
{"url": "https://offnews.bg/obshtestvo/bg-absurd-s-parite-ot-evropa-fitnes-na-otkrito-v-selo-samo-s-pensione-664070.html", "text": "В малкото кърджалийско селце Брезен възрастните хора се сдобиха с модерна екстра - фитнес на открито. Това не е пример колко е уредена България, а как се харчат европейските пари - без никаква мисъл.  В малкото селце в община Арден живеят само възрастни хора, като най-младият е на 60 г., деца няма, а училището отдавна е затворено, разказва в свой репортаж бТВ. Но пък в запустелия му двор, между бурените, е изградена фитнес площадка с европейски пари. По всичко личи, че тези уреди не са използвани и вече са започнали да ръждясват.За хората от селото, в което и най-младите са пенсионери, уредите изглеждат странно. Някои дори не знаят какво означава фитнес.А и в планината, където физическият труд е ежедневие, да тренираш за здраве на открито си е губене на време.„Да бяха сложили две три пейки и една беседка за сянка, това щеше да е по- добре, отколкото тези уреди”, казва кметът Мюмюн Юсеин пред бТВ.„Безсмислено е да се харчат едни пари за неща, от които населението няма нужда. Тези пари могат да се оползотворят за нещо друго – въпрос на креативност е, въпрос на разбиране, въпрос на потребност,” посочва областният управител на Кърджали Никола Чанев. В Брезен конкретно хората имат потребност от канализация, тъй като такава няма, но за сметка на това пък има фитнес на открито. ", "date": "2017.08.31", "title": "БГ абсурд с парите от Европа: Фитнес на открито в село само с пенсионери"}
{"url": "https://offnews.bg/kultura/spechelete-3-bileta-za-aniventure-comic-con-ot-igrata-na-offnews-664072.html", "text": "Фестивалът Aniventure Comic Con ще се състои между 9 и 10 септември в Интер Експо Център, а през двата дни ще видим най-известните Cosplay гости в историята на Aniventure, световноизвестни комикс звезди и актьори от най-големите филмови хитове. Цели 2500 квадратни метра ще бъдат отделени за най-голямата гейминг зона, правена у нас. Тя ще приеме едни от най-добрите геймъри от Източна Европа на голямата си сцена, а допълнителни турнири с големи награди ще бъдат организирани и за всички желаещи да премерят сили в турнири по игри като CS:GO, League of Legends, FIFA и много други.По традиция ще видим и едни от най-добрите графити артисти от цял свят с много мастъркласове и workshop зони за по-малките.ОFFNews дава 3 билета, които важат за двата дни на фестивала, а за да се сдобиете с тях, трябва да отговорите правилно на въпроса:Отговорите си оставете като коментар под публикацията най-късно до 6 септември. С печелившите ще се свържем чрез имейл адреса, с който са се регистрирали на сайта ни. Първата награда ще донесе на печелившия 2 билета, а втора - 1. Желаем успех на всички участници!", "date": "2017.08.31", "title": "Спечелете 3 билета за Aniventure Comic Con от играта на ОFFNews"}
{"url": "https://offnews.bg/politika/tcatcarov-kritikuva-antikoruptcionnite-zakoni-na-bsp-i-gerb-sled-sresh-664080.html", "text": "Главният прокурор Сотир Цацаров изрази резерви по някои от идеите за бъдещ антикорупционен орган, които се предлагат в двата отделни законопроекта на ГЕРБ и БСП за противодействие на корупцията.След среща с лидера на БСП Корнелия Нинова той заяви, че и в двата текста е разширен кръгът от лицата, които ще бъдат разследвани. Цацаров препоръча да се уточни списъкът на лицата, които могат да бъдат обект на проверка от него. Такава  отправиха и неправителствени организации към законопроекта на ГЕРБ.Пред Нинова Цацаров е изразил мнение, че ако президентът назначава председателя на новия антикорупционен орган, това би било противоконституционно. Противоконституционно би било и ако новият орган има разследващи функции. „Дали едно нещо е противоконституционно или не преценява Конституционният съд“, уточни все пак Цацаров. Според главния прокурор бъдещият единен орган не трябва да притежава техника за следене и подслушване, както се посочва в предложенията на ГЕРБ. „Има Държавна агенция за технически операции. Има специализирана дирекция в ДАНС, която се занимава с това. Ако и тази агенция или комисия, както е в проекта на Министерство на правосъдието, има възможност да притежава технически възможности за СРС, мисля, че това ще бъде изключително вредно“, допълни Цацаров.Аз не мога да давам политически оценки нито на единия, нито на другия законопроект. В крайна сметка кой от, да го нарека така, вариантите ще бъде предпочетен, е решение на хората, които работят и гласуват в тази зала. Забележките, препоръките, становищата, които изказах, са единствено и само от професионална гледна точка, коментира Цацаров.По отношение на законопроекта на БСП Цацаров заяви, че той не е синхронизиран с НПК. Главният прокурор поясни, че е обърнал внимание на БСП във връзка със служителите от настоящата дирекция в ДАНС, които трябва да преминат към новата агенция за борба с корупцията. „Предвидено е те да преминат към агенцията, да запазят статута си, но след това, трябва да минат тест за почтеност. Ако не го минат, автоматично техните правоотношения ще бъдат прекратени“, каза той, цитиран от \"Фокус\". ", "date": "2017.08.31", "title": "Цацаров критикува антикорупционните закони на БСП и ГЕРБ след среща с Нинова"}
{"url": "https://offnews.bg/futbol/kultov-azar-az-pak-struvam-300-miliona-664081.html", "text": "Нападателят на Челси Еден Азар сподели шеговито, че струва 300 милиона евро на фона на днешните реалности на трансферния пазар. Както е известно, само в рамките на седмици Неймар стана най-скъпият футболист в историята с 222 милиона евро, а после Барса закупи втория в новата класация Осман Дембеле от Борусия Дортмунд за 105 млн. евро.\"Нямам представа колко бих струвал днес, но може би около 300 милиона евро. Всичко зависи от пазара. Неймар е бразилец, има голям потенциал, по-млад е от мен с една година и игра за Барселона\", коментира Азар пред HNL.\"Трансферната сума зависи и от продължителността на контракта ти и от куп други неща. Ще видим колко бих струвал, ако се стигне някога до продажбата ми.В момента не мисля за това, макар да ми е минавало през главата, че можех да отида в Барселона след продажбата на Неймар. Много неща се случиха през този трансферен прозорец, това е добре.Един играч си тръгва и друг го сменя. Ако това не съм аз, поне е някой друг. Но аз се чувствам добре в Челси. Започвам шестия си сезон тук и се наслаждавам.Хубаво е, когато Кристиано Роналдо е казал топли думи за мен, защото той разбира от футбол. Той е един от най-великите играчи, навярно и сред най-добрите в историята. Неговите коментари ме карат да искам да бъда по-добър\", добави белгиецът.", "date": "2017.08.31", "title": "Култов Азар: Аз пък струвам 300 милиона"}
{"url": "https://offnews.bg/bojni/kubrat-pulev-otnovo-izrazi-razocharovanie-ot-zauerland-664086.html", "text": "Българската мегазвезда в професионалния бокс Кубрат Пулев е разочарован от представляващата го компания \"Зауерланд\". Според неговите думи, германските промоутъри са се оказали далеч от нивото, на което според него е трябвало да бъдат.Българският боксьор отново обвини германския промотър, че мисли единствено как да спечели бързи пари, а не за възможността да има световен шампион. Той е уверен, че ситуацията щеше да е коренно различна, ако покойният му баща Венко Пулев ръководеше нещата.\"За съжаление се оказа, че (\"Зауерланд\") не са на това ниво, на което ми се иска да бъдат. Вероятно ако баща ми държеше нещата в своите ръце, щеше да е различно. Тук говорим за сериозни игри, в които боксьор, мениджър и треньор трябва да работят в синхрон. Когато те наистина искат да има световен шампион и залата в тази посока, нещата могат да се получат. В случая обаче има доста разминавания в интересите ни\", заяви Пулев в интервю за \"Тема спорт\".Пулев потвърди думите си отпреди седмица, че два месеца не са достатъчни за перфектна подготoвка за мач срещу Антъни Джошуа. Той обаче е наясно, че няма друг избор, освен да се изправи срещу Антъни Джошуа на 28 октомври.\"Аз не съм потвърждавал нищо. Явно \"Зауерланд\" са го направили. Ще се видим с тях, ще коментираме и ще видим. Каквото трябваше, аз го казах. Оттам нататък ще видим какво ще се случи. Ще се срещна с (треньора) Ули Вегнер, за да обсъдим как да премине подготовката, защото действително няма време\", обясни Пулев.\"На мен не ми е проблем да изляза на ринга, не е в това въпросът. Целта е да изляза и да победя, а не просто да се кача. Не искам да съм конкурентен на Джошуа, а да го бия. Моята цел е да спечеля, затова го правя\", допълни 36-годишният боксьор. Той е убеден, че може да победи Джошуа, но по думите му в настоящата ситуация шансовете му са по-малки, отколкото биха били при по-пълноценна подготовка.\"Но аз обичам така - да ме поставят като аутсайдер. Когато хората очакват да загубиш - и да паднеш, няма нищо лошо в това. Но ако загубиш, когато са очаквали да биеш, тогава е лошо.\" \"Много непрофесионално е всичко това от \"Зауерланд\". При това положение си личи кой какво го интересува от един такъв мач. Мен никой не ме притеснява. Аз нямам проблем с това да изляза срещу Джошуа.Но просто нещата не са така, както трябва да бъдат\", каза още Пулев. Попитан до каква степен очаква да се подготви за два месеца, той отговори: \"До каквато - такава\". \"Българинът винаги обича да се оправдава. Аз няма да го направя. Задна няма да дам. Нито ме притеснява някой, нито нищо. Но не е това начинът\", завърши претендентът за световната титла на IBF.", "date": "2017.08.31", "title": "Кубрат Пулев отново изрази разочарование от \"Зауерланд\""}
{"url": "https://offnews.bg/kultura/preporachvame-vi-dzhaz-v-plovdiv-ot-1-do-4-noemvri-664083.html", "text": "След любимите ни пловдивски събития - \"Нощ\" и \"Капана Фест\", есенният културен календар на Пловдив продължава с \"Пловдив джаз фест\".Между 1 и 4 ноември в Дом на културата „Борис Христов“ градът под тепетата ще посрещне трима от най-влиятелните артисти на световната джаз сцена в момента – Джейсън Моран, Дони Макаслин и Джошуа Редман.Фестивалът ще продължи да отстоява добрия вкус и да утвърждава Пловдив като център на джаза, в който публиката може да чуе и види най-актуалните и прогресивни изпълнители. Пианистът и композитор Джейсън Моран ще открие \"Пловдив джаз фест\" на 1 ноември. Той ще представи проекта си, посветен на Телониъс Монк – \"In My Mind: Monk\". Тази година се навършват 100 години от рождението на големия джаз пианист. От 2011 година Моран е артистичен директор на джаз програмата в един от най-големите културни центрове в САЩ - John F. Kennedy Center for the Performing Arts във Вашингтон, а редом с това концертира по цял свят, изнася лекции и се включва в различни колаборации със свои колеги. За проекта, почитащ Монк, Джейсън Моран споделя, че е много личен, тъй като признава, че Телониъс Монк е причината той да свири на пиано и да продължава да го прави. Саксофонистът Дони Макаслин стои зад създаването на последния албум на Дейвид Боуи Blackstar. Албумът спечели 5 награди Грами в началото на тази година. В Пловдив артистът ще представи най-новия си проект Beyond Now, посветен на Боуи, тъй като двамата са били много близки в последните години от живота на гениалния музикант. С Макаслин в България идват и музикантите от квартета му, записал Blackstar. Концертът им ще се случи на 2 ноември. Джошуа Редман пристига за Пловдив Джаз Фест с триото си. В последните десетилетия известният саксофонист е работил с най-големите имена в джаза. С няколко номинации Грами, участие в създаването на музиката към редица филми и най-висока оценка от критиката, както и от читателите на престижните издания Downbeat, Jazz Times и Rolling Stone - Редман е един от най-ярко изявените джаз артисти днес. Той ще закрие Пловдив Джаз Фест на 4 ноември. На сцената на фестивала в Дома на културата „Борис Христов“ ще бъдат представени и 4 големи български проекта, два от които са вдъхновени от джаз форума и ще бъдат създадени специално за предстоящото му издание.Единият проект, създаден по идея на Пловдив Джаз Фест, е на обичаната Хилда Казасян, съвместно с JP3, и ще отбележи годишнината от рождението на Ела Фицджералд. Така с откриващата вечер на фестивала на 1 ноември ще бъде почетена паметта на двама от истинските законодатели в джаза, Телониъс Монк и Ела Фицджералд. Концертът на Хилда е озаглавен „С усмивка за Ела“ и всички композиции, включени в програмата, ще бъдат аранжирани специално за него.На 2 и 3 ноември гостите на фестивала ще чуят последните проекти на Христо Йоцов (Jazz Cats) и Антони Дончев.Голямата изненада за публиката ще бъде продължението на идеята на Пловдив Джаз Фест за събирането на четирима вокалисти с различна история на една сцена. Този път проектът е „4 господа пеят джаз“ и в него ще чуем заедно Орлин Павлов, Павел Терзийски, Свилен Ноев и Стефан Вълдобрев, които ще изпълнят любимите си джаз песни в специално създадени за случая аранжименти. С тях на сцената ще бъдат музикантите от Октет Пловдив.Концертът „4 господа пеят джаз“ е на 3 ноември. Това е вторият голям проект в тазгодишното издание на Пловдив Джаз Фест, който е иницииран и вдъхновен от фестивала.От утре, 1 септември, билетите за Пловдив Джаз Фест 2017 могат да бъдат закупени от касата на Главната улица в града, в мрежата на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи.\"Пловдив джаз фест\" ще предложи на публиката и още съпътстващи събития и интересни срещи, така че отбележете датите от 1 до 4 ноември в календара си и стягайте костюми и рокли за приятното събитие.", "date": "2017.08.31", "title": "Препоръчваме ви: джаз в Пловдив от 1 до 4 ноември"}
{"url": "https://offnews.bg/volejbol/lavovete-autsajderi-sreshtu-sarbia-664062.html", "text": "Волейболистите от националния отбор на България бяха посочени като аутсайдер в 1/4-финала тази вечер срещу Сърбия от програмата на Евроволей 2017.Коефициентът за успех на сърбите е 1,36, докато залогът за победа на \"лъвовете\" е цели 3,00.Двата тима се познават много добре, като през лятото изиграха три мача от Световната лига. Западните ни съседи постигнаха две победи, а българите се поздравиха с една.Двубоят със Сърбия трябваше да се изиграе по-рано през деня, беше преместен в праймтайма след изненадващото отпадане на домакините от \"Дружина полска\".Организаторите са преценили, че четвъртфиналният сблъсък между Сърбия и България е по-интересен от този между Русия и Словения и са преместили мача от 18,30 часа за 21,30 часа българско време в зала \"Таурон Арена\" в Краков. \"Сборная\" и вицешампионите от 2015-а пък ще играят преди това от 18,30 часа.", "date": "2017.08.31", "title": "\"Лъвовете\" аутсайдери срещу Сърбия"}
{"url": "https://offnews.bg/ikonomika/moskovski-razporedi-proverka-na-wizz-air-664071.html", "text": "Министърът на транспорта, информационните технологии и съобщенията Ивайло Московски разпореди на ГД „Гражданска въздухоплавателна администрация“ (ГД ГВА) да извърши проверка на ситуацията с полетите на авиокомпания Wizz Air, съобщиха от ведомството.Разпореждането е във връзка със зачестилите случаи на продажба на повече седалки от наличния капацитет на унгарския авиопревозвач, изпълняващ полети до и от България.За трети пореден ден днес пътници на Wizz Air се оказаха блокирани на летище София, заради продадени повече билети от местата в самолетите им.Тази сутрин 40 души не са успели да се качат на самолета, за който имат билет.Инспекторите на ГД ГВА ще извършат SAFA (Safety Assessment of Foreign Aircraft) проверки, които обхващат безопасността на полетите, техническото състояние на въздухоплавателните средства, документацията и екипажите на превозвача, както и дали компанията е спазила своите задължения за гарантиране правата на пътниците.Българската страна няма правомощията да извършва цялостни проверки на дейността на авиокомпании регистрирани на територията на друга държава.ГД ГВА ще изпрати официално искане до унгарските авиационни власти, които са надзорен орган на Wizz Air, за извършване на пълна проверка на авиокомпанията и обяснение за причините за възникналата ситуация.", "date": "2017.08.31", "title": "Московски разпореди проверка на Wizz Air"}
{"url": "https://offnews.bg/politika/dsb-plovdiv-na-borisov-sa-mu-na-sartce-kmetovete-na-gerb-i-dps-664078.html", "text": "Как се дават пари на послушните общини без санкцията на Народното Събрание? - пита в свой анализ председателят на ДСБ - Пловдив Йордан Иванов и отговаря: \"Чрез ПМС (Постановление на Министерски Съвет) се дават ония пари на българските общини, за които трябва да целунеш пръстена най-малко на някой министър или да си ортак направо на премиера. Парите, дадени чрез ПМС, са олицетворение на това, че българските общини са на ръчно управление от централната власт – ако слушаш, има пари за твоята община; ако не слушаш, няма. Независимо че тези данъци са платени от хората в общината, която има нужда от финансов ресурс\". Шефът на пловдивското ДСБ прави анализ, че средствата, отделени за български общини, са платени в централната хазна от българският бизнес и граждани по региони, а след това правителството ги разпределя изцяло по свое собствено усмотрение без контрола на НС. \"После идва някой властимащ и ти ги „подарява“ пред камерите, режейки някоя друга лента\", заключва той. Близостта на Борисов с ДПС прозира зад тези париЗа 2016 година чрез ПМС са раздадени близо 180 млн. лв. на различни български общини.\"Най са му на сърце на Борисов кметовете от ГЕРБ, на които е раздал малко повече от 130 млн. лв., и кметовете на ДПС на второ място, които са с трансфери от близо 30 млн. лв.(виж диаграмата по-долу). Останалите средства си ги поделят кметове издигнати от местни Коалиции, Инициативни Комитети и други партии. Излишно е да се питаме защо Белица, Якоруда, Кирково, Кърджали, Опак, Завет, Лозница, Самуил и други общини, в които живеят има няма няколко хиляди човека, са получили трансфери на стойност близо 30 млн. лв. Отговорът е ясен. Там са кметовете на ДПС и Борисов системно ги захранва със свеж финансов ресурс\", пише Йордан Иванов. ", "date": "2017.08.31", "title": "ДСБ-Пловдив: На Борисов са му на сърце кметовете на ГЕРБ и ДПС"}
{"url": "https://offnews.bg/ikonomika/vlozhiteli-iskat-darzhavata-da-im-izkupi-vzemania-ot-ktb-po-shemata-du-664076.html", "text": "Неправителствената организация \"Ние, гражданите\", която обединява вложителите, които загубиха пари при фалита на КТБ, поискаха от премиера Бойко Борисов държавата да изкупи техните вземания от банката с отнет лиценз.Ужилените от фалита са категорични, че щом държавата има пари, за да национализира военно-промишленото предприятие Дунарит, изкупувайки изискуемите му кредити, то нищо не пречи да помогне на гражданите, които се простиха със спестяванията си. При този сценарий поне безработицата и бедността в България ще намалеят и някак си ще възникне надежда средната класа да поеме дъх след непрекъснатите набези на НАП и олигарсите срещу собствеността, спестяванията, а понакога и живота им, заявяват от организацията.", "date": "2017.08.31", "title": "Вложители искат държавата да им изкупи вземания от КТБ по схемата Дунарит"}
{"url": "https://offnews.bg/obshtestvo/10-godini-vlastite-vav-varna-ne-znaeli-za-festivala-v-shkorpilovtci-664041.html", "text": "Местната власт и институциите във Варна не подозират, че на плаж Изгрев до Шкорпиловци вече 10 години се провежда мащабен технофестивал, съобщава БНТ.Събитието ежегодно привлича големи групи младежи от цяла Европа, като на мястото се изграждат сцени, поставят се тонколони и работят барове. Музиката е силна, но официално оплаквания постъпили едва преди дни. Чуждестранни туристи споделили, че събитието сред тях било известно като Bulgarian Teknival, който се провежда вече десета годинаКметът на Шкорпиловци Красимира Атанасова признава, че ежегодно на място идват големи групи къмпингуващи и и се чувала и силна музика. Плажът е държавен, но пътят към него и части от гората са частни. Това означава, че само собственикът на земите и държавата могат да разрешат или забранят провеждането на подобно събитие. \"Трябва да ни уведомят, когато на територията на общината се провежда някакво подобно организирано събитие. Нямаме представа даже кой е организаторът на това събитие. Миналата година, ако се е случвало, не съм била уведомена. Тази година съм уведомена от началника на полицейския участък\", твърди кметицата.Пред БНТ плажуващи разказаха, че става въпрос за ежегоден фестивал. Те обаче също не знаят кои са организаторите.За събитието и тази година са дошли стотици туристи с палатки и кемпери. Имало и огнища, които били на по-малко от 100 метра от най-близката гора, което е в нарушение на закона. Къмпингуващите твърдят, че на място се продават алкохол и храна, въпреки че от НАП не са установили търговска дейност.От полицията във Варна заявили, че след направени проверки двама души са задържани за притежания на наркотични вещества, а на къмпингуващите е разяснено, че престоят им на частен имот е незаконен.\"Има предупреждение и съставени актове. Вчера това са обяснявали на всеки един от присъстващите там и в момента се изнасят\", заяви кметът Атанасова.Фестивалът не носил приходи в общината, а след провеждането му оставали само отпадъци, за които обаче не е ясно били ли са извозвани от местната сметопочистваща фирма.", "date": "2017.08.31", "title": "10 години властите във Варна не знаели за фестивала в Шкорпиловци"}
{"url": "https://offnews.bg/futbol/chembarlejn-izlaga-chelsi-i-podpisa-s-livarpul-664060.html", "text": "Ливърпул си осигури услугите на Алекс Окслейд-Чембърлейн от Арсенал. Футболистът бе чакан цяла седмица в офисите на Челси, след като играчът и клубът бяха договорили условията помежду си. Това обаче няма да се случи, защото \"артилеристите\" не дадоха съгласието си. Те сключиха сделка с Ливърпул на стойност 40 милиона паунда и англичанинът ще акостира на \"Анфийлд\".Мърсисиайдци имат по-малко от 24 часа, за да договорят личните условия на играча, твърди \"Сън\". Чембърлейн дори вече е бил забелязн с екип на Ливърпул.Играчът в момента е на лагер с националния отбор на \"трите лъва\" преди световната квалификация с Малта, но е бил пуснат от наставника Гарет Саутгейт да осъществи трансфера си.Алекс отказа заплата от 180 хиляди паунда на седмица от досегашния си отбор и повярва на думите на мениджъра на мърсисайдци Юрген Клоп, че ще бъде основен играч в стартовия му състав.Именно това е причината той да не подпише с Челси, където Антонио Конте щеше да има главоболия да избира кой да играе между него, Виктор Моузес и Маркос Алонсо.", "date": "2017.08.31", "title": "Чембърлейн излъга Челси и подписа с Ливърпул"}
{"url": "https://offnews.bg/temida/naglite-ne-sa-se-varnali-obratnoto-tvardenie-bi-bilo-politika-smiata-664088.html", "text": "Главният прокурор Сотир Цацаров не смята, че групата за отвличания \"Наглите\" се е върнала. На въпрос дали има възраждане на групата, той отговори: \"Не мисля, че има\".Цацаров обясни, че отвличането е тежко криминално престъпление. \"Няма общество, което е застраховано от такива престъпления. Нека да дадем възможност на хората, които в момента работят по престъплението да си свършат работата. Вместо да се правят политически обобщения или не Дай Боже спекулативни твърдения, които по никакъв начин няма да допринесат за работата на хората, които не са спали цяла нощ\", допълни главният прокурор.Той обясни, че че се работи по всички версии за изчезналия Адриан Златков.Колата на 25-годишния Адриан Златков беше открита вчера, изоставена на път в село Герман, където семейството има къща. Бизнесът на семейството е търговия с луксозни автомобили и камиони. МВР няма данни за искан откуп за изчезналия.„Прокуратурата работи в пълен синхрон с ръководството на МВР. В постоянна връзка съм с главния секретар на МВР. Сформиран е екип, в който участва наблюдаващият прокурор, представители на всички главни дирекции на МВР”, каза Цацаров, цитиран от БНТ. Той увери, че са взети мерки информацията по разследването да бъде максимално ограничена в рамките на работещите в този екип.„Работи се постоянно. Работи се по всички версии. На този етап интересите на разследването не позволяват да бъде представена каквато и да е друга информация. Наблюдаващият прокурор, така и ангажираните по случая служители на МВР, работят денонощно“, посочи главният прокурор.Вътрешният министър Валентин Радев и главният секретар на МВР Младен Маринов отказаха да квалифицират отвличането като провокация към правителството. Двамата заявиха, че изнасянето на информация по случая би попречила на разследването.", "date": "2017.08.31", "title": "Наглите не са се върнали, обратното твърдение би било политика, смята Цацаров"}
{"url": "https://offnews.bg/temida/2-godini-zatvor-poluchi-mazh-bludstval-s-maloletno-momche-664044.html", "text": "Наказание от две години затвор получи 54-годишен мъж, който насилил сексуално ненавършило 14-години момче от ловешко село.От пресцентъра на Апелативна прокуратура - Велико Търново съобщиха, че Любомир Й. е признат за виновен за това, че на 6 февруари 2016 г. в трафопост на селото е блудствал с момчето с цел да възбуди полово желание без съвкупление.Осъденият имал и други присъди и е безработен.На 6 февруари 2016 г. пострадалото момче играело с друго дете на площада в центъра на селото. Покрай тях минал обвиняемият и го повикал да отиде при него, след което се отдалечили. Влезли в помещение в трафопоста, където обвиняемият извършил блудствени действия спрямо момчето. Под предлог, че ще отиде да купи бира, детето избягало и разказало на близките си за случилото се.Присъдата подлежи на обжалване пред Окръжен съд – Ловеч.", "date": "2017.08.31", "title": "2 години затвор получи мъж, блудствал с малолетно момче"}
{"url": "https://offnews.bg/zvezdi/20-godini-bez-lejdi-daiana-emblematichni-kadri-ot-zhivota-na-printces-664038.html", "text": "20 години от смъртта на лейди Даяна Спенсър се навършват днес. На този ден през 1997 г. любимата на Великобритания принцеса на Уелс загива трагично в катастрофа в Париж, докато шофьорът на лимузината й кара с висока скорост в опит да избегне преследващите ги фотографи. С Даяна в инцидента загива и мъжът до сърцето й след развода с принц Чарлз - Доди ал-Файед, наследник на богата египетска фамилия, чиято собственост е и емблематичният лондонски търговски център \"Хародс\".Даяна Спенсър е родена на 1 юли 1961 г. в Норфолк. Омъжва се за принц Чарлз едва 20-годишна. По-късно споделя, че е виждала годеника си само 13 пъти преди деня на сватбата. Кралският годеж е обявен на 24 февруари 1981 г., когато Даяна е на 19. Годежният й пръстен със зелен сапфир, обграден от 14 диаманта, струва 30 000 паунда. По-късно синът ѝ принц Уилям предлага с този пръстен брак на годеницата си Кейт Мидълтън.Сватбата с Чарлз е на 29 юли 1981 г. 750 милиона телевизионни зрители я наблюдават наживо по телевизията в целия свят.Първородният ѝ син и престолонаследник на британския престол принц Уилям се ражда на 21 юни 1982 г.На 15 септември 1984 г. Даяна ражда втория си син принц Хари. Принцесата се опитва да даде на децата си нормално детство и възпитание въпреки кралското им потекло.Междувременно Даянасе превръща в любимка на нацията и пресата. Вкусът й към модата я прави модна икона. Тя оставя трайна следа в благотворителната си работа, посещавайки лично много хора в беда. За ключова в борбата с ХИВ-епидемията се смята нейна снимка, в която се ръкува без ръкавици с болни от СПИН.Бракът на принцесата постепенно се разпада. Тази снимка пред Тадж махал, на която Даяна позира сама през 1992 г., се смята за символ на раздялата й с Чарлз. Няколко месеца по-късно двамата официално обявяват развода си. И след развода Даяна не спира с благотворителната си работа из целия свят. Тя намира и личното си щастие в лицето на Доди ал-Файед. Връзката им не спира да вълнува пресата. Затова, когато ги вижда да излизат заедно от парижкия хотел \"Риц\", папараците тръгват след тях. Така се стига до трагичния 31 август 1997 г., когато автомобилът им се блъска в колона в тунел във френската столица. Доди умира на място, а принцесата е с тежки наранявания. Хирурзи няколко часа се борят за живота й. В 4 през нощта Даяна издъхва в операционната. Великобритания е потопена в едноседмичен траур.И досега, на този ден, нацията с любов си спомня за своята любима принцеса. ", "date": "2017.08.31", "title": "20 години без лейди Даяна: емблематични кадри от живота на принцесата (галерия)"}
{"url": "https://offnews.bg/sviat/mazh-napadna-politcaj-v-tcentara-na-stokholm-664074.html", "text": "Патрулиращ полицай е нападнат и ранен в областта на врата в центъра на Стокхолм, съобщава шведското обществено радио.Нападението е станало към 11.30 ч. българско време близо до входа на метростанция в района на Medborgarplatsen -  в южната част на града.Един човек е задържан за нападението. Мотивите за атаката все още не са изяснени.Става дума за непровокирано нападение. Към момента няма информация атаката да е акт на тероризъм, заяви говорителят на полицията в Стокхолм.", "date": "2017.08.31", "title": "Мъж нападна полицай в центъра на Стокхолм"}
{"url": "https://offnews.bg/zvezdi/zhuri-v-muzikalno-shou-kaza-na-anastejsha-che-ne-mozhe-da-pee-664046.html", "text": "Журито в шведско музикално шоу за таланти обясни на певицата Анастейша, че е много талантлива, но не може да пее, съобщава германският в. \"Билд\".\"Напомняш ми по гласа на Анастейша, но не можеш да пееш. Прекалено притеснителна си\", обясни един от членовете на журито.Анастейша се появи дегизирана с червена коса и изпя песен на шведски и своя хит \"I'm outta love\".„Бях в Стокхолм, когато реших просто така да отида на кастинга за шоуто\", написа певицата в социалната мрежа Instagram.Гласовитата англичанка погледна случилото се с чувство за хумор и коментира, че изглежда ѝ е време да приключи с музикалната си кариера.", "date": "2017.08.31", "title": "Жури в музикално шоу каза на Анастейша, че не може да пее"}
{"url": "https://offnews.bg/kultura/tantc-i-filosofia-shiro-takatani-idva-na-one-dance-week-664064.html", "text": "Спектакълът \"Хрома\" на съоснователя на световноизвестния японски артистичен колектив Dumb Type, Широ Такатани, пристига за юбилейното издание на Оne Dance Week тази есен в Пловдив. Любителите на танца ще могат да се потопят в експеримента на тема образ и звук в два поредни дни – 6 и 7 октомври – от 19:30 ч. в Дома на културата „Борис Христов“. \"Хрома\" е танц на светлина и сенки, в който визуалните ефекти и мащабната графика следват всяка стъпка на изпълнителите на сцената сякаш за да надделеят и да ги погълнат. Хореографът Широ Такатани подчинява законите на физиката и съвременните оптически технологии, за да предизвика зрителите да потърсят смисъл в стотиците изображения, които виждат на екрана всеки ден. Именно така, всъщност, непрестанно виждаме и създаваме света около себе си.Такатани се вдъхновява, първо, от музиката на Саймън Фишър Търнър, а след това от последната книга на английския режисьор-авангардист, художник и сценарист Дерек Джарман – „Хрома: Книга на цветовете“ (1994). Спектакълът е изпълнен с поезия, анекдоти, цитати от Аристотел, Леонардо, Нютон, Гьоте, Витгенщайн и други известни личности, както и с размишления върху загубата на зрение – самият Джарман губи зрението си към края на живота си.Откакто дигиталните технологии изместиха аналоговите, ние сме благословени със звук и картина с висока резолюция. Как обаче да открием отново съдържанието в тях? И дали не сме го забравили? Подобно на Спиноза, който шлифова лупите на очилата си, за да види света в цялата му красота, днес боравим с нови технологии, които съвсем скоро ще ни позволят да уловим всеки един момент и да вникнем в най-дребните му детайли.\"Дори и така, пак ще достигнем единствено до една убедителна фасада, а не до искрената, понякога и плашеща, красота на реалността. Хрома не се основава върху сюжетност, а е по–скоро експеримент, който цели да преоткрие изкуството като чисто изживяване\", споделя Широ Такатани.Юбилейното 10-то издание на танцовия фестивал започва на 23 септември в Дом на културата „Борис Христов“ (Пловдив) и ще продължи до 15 октомври.Специалната програма предлага на зрителите завладяващи спектакли от три континента. Ще видим съвремието като дует на човек и робот от Тайван, битката със съдбата през историята на Мохамед Али, технологичната зависимост и още завладяващи спектакли, вплели нишки към съвременния живот.В продажба вече е Фестивалният билет на стойност 45 лв. Бройката е ограничена, а след 31 август цената ще стане 55 лв. В продажба са и билетите за \"Хрома\" за двете представления, на 6 октомври и на 7 октомври, на цени от 10, 15 и 20 лв.За повече информация следете , на , както и onedanceweek.com.", "date": "2017.08.31", "title": "Танц и философия: Широ Такатани идва на Оne Dance Week"}
{"url": "https://offnews.bg/obshtestvo/mon-ne-delim-detcata-na-bedni-i-bogati-664048.html", "text": "Всички учебници от I до VII клас се закупуват от държавата и са изпълнени при пълноцветен печат. Учебниците от VIII до XII клас се закупуват от родителите. Издателите и родителите имат право на избор и Наредбата на МОН само регламентира неговата свободна реализация.Министерството на образованието и науката одобрява съдържанието, графичния дизайн и полиграфическото изпълнение на учебниците. Издателствата единствено носят отговорност за своите маркетингови послания.", "date": "2017.08.31", "title": "МОН: Не делим децата на бедни и богати!"}
{"url": "https://offnews.bg/futbol/nejmar-i-kompania-igraiat-futbol-na-masa-video-664049.html", "text": "Звездите на националния отбор на Бразилия Неймар, Дани Алвеш, Марсело и Тиаго Силва направиха нестандартна тренировка в съблекалнята.В навечерието на световните квалификации срещу Еквадор тази нощ от 03:45 и срещу Колумбия на 5-и септември, четиримата техничари спретнаха истинско шоу на своите съотборници, като поиграха футбол на маса.Те поставиха малка кръгла масичка в средата на помещението, а целта бе с максимум три докосвания всеки отбор да прекара топката в полето на съперника, но само след като тя се удари в масата.Кълбото не трябва да докосва земята, а ако това стане, точката отива на сметката на другия тим. Най-скъпият футболист в света Неймар бе в тандем с добрия си приятел Дани Алвеш.Те направиха брилянтно разиграване, след като спасиха невъзможна топка, забита с глава от Тиаго Силва, който е съотборник с Ней и Алвеш в ПСЖ. Той пък сформира отбор с техничаря Марсело и също имаше какво да предложи от футболна гледна точка.Играчите се смяха и се забавляваха, докато докосваха топката с много финес в типичния бразилски стил \"джинга\", датиращ още от времето на легендарния Пеле.Както във филма, така и в реалния живот настроението в съблекалнята определено се повдигна преди важния мач на селекцията на \"селесао\" срещу Еквадор тази нощ от 03:45 часа.  ", "date": "2017.08.31", "title": "Неймар и компания играят футбол на маса (видео)"}
{"url": "https://offnews.bg/futbol/predi-macha-s-shvetcia-natcionalite-ni-se-nadahvat-s-film-za-pele-664055.html", "text": "Дни преди квалификацията с Швеция, селекционерът на националния отбор Петър Хубчев включи в програмата за подготвителния лагер нетрадиционно занимание за футболистите. Екипът на София Филм Фест предостави възможност националният отбор и треньорският щаб да изгледат заедно филма „Пеле: Раждането на една легенда / Pelé: Birth of a Legend”.Закритата предпремиерната прожекция на филма беше специално организирана за родните национали в амфитеатралната зала в Националната футболна база в Бояна. Момчетата гледаха биографичния разказ за живота на великия футболист – от гетата в Бразилия до спечелването на Световната купа през 1958 година на финал срещу Швеция, като кулминацията на филма е именно мачът на Пеле и съотборниците му срещу шведите.„Гледаме филма в точния момент. Вписа се отлично в настойката за предстоящия мач”, сподели селекционерът Петър Хубчев.Сюжетът на филма проследява връщането на вярата на бразилците във футбола – благодарение на Пеле, който залага на характерния за тях стил джинга, пренебрегнат след загубата им от Уругвай през 1950 година. „От утре сменяме тактиката и почваме джинга”, пошегува се националният селекционер.„Пеле: Раждането на една легенда” е история за това как талантът среща характера и се превръща в дух, пред който препятствията са само повод да продължиш напред.Националният ни отбол ще се изправи срещу отбора на Швеция днес от 21:45 часа на Националния стадион, а филмът „Пеле: Раждането на една легенда\" може да гледате от 8 септември в \"Дом на киното\". ", "date": "2017.08.31", "title": "Преди мача с Швеция: националите ни се надъхват с филм за Пеле"}
{"url": "https://offnews.bg/sviat/potvardenite-zhertvi-na-harvi-stanaha-31-664042.html", "text": "Американските власти потвърдиха смъртта на 31 души, загинали в резултат на тропическата буря Харви, съобщава БТА като се позовава на Асошиейтед прес.Управата на окръг Харис, в който се намира тежко пострадалият от наводненията град Хюстън, каза, че трябва да бъде направена аутопсия на още осем човека, за да се види дали тяхната смърт е свързана с бурята.Властите казаха, че придошлите води са преобърнали два резервоара за съхраняване на нефт в южната част на щата Тексас, при което са се разлели над 110 000 литра суров петрол.Бреговата охрана на САЩ заяви, че пристанищата на Хюстън, Галвестън, Тексас и Фрийпорт са отново отворени с ограничения за движението на плавателни съдове, след като бяха затворени заради Харви, посочва Ройтерс.По оценка на \"Мудис аналитикс\" икономическите вреди от Харви в югоизточната част на Тексас са на стойност между 51 и 75 милиарда долара, което прави бурята една от най-скъпоструващите в историята на САЩ.Според анализ на Ройтерс при наводненията е пострадало имущество за най-малко 23 милиарда долара само в части на окръзите Харис и Галвестън.", "date": "2017.08.31", "title": "Потвърдените жертви на Харви станаха 31"}
{"url": "https://offnews.bg/futbol/stoichkov-za-tcska-institutcia-bez-analog-664052.html", "text": "Само преди няколко дни, Христо Стоичков, който се изявява като телевизионен водещ в испаноговорящия канал Univison Deportes, за пореден път направи световна реклама на ЦСКА, обявявайки като награда фланелка на тима с негов автограф.Легендарният футболист е актуалното лице на корицата на Umbrella Br Magazine, където споделя откровено какво е за него ЦСКА:\"Нещото, което като го чуят ушите ми, разтупква сърцето ми. Институция без аналог!\"В интервюто за списанието той разкрива и надеждите си, вече да се е родил новият Стоичков: \"Много бих се радвал! Искам и аз да изпитам онази гордост, която поколения наред изпитват. Може да не е един, а да са много, желая им здраве, хъс и целеустременост.\"И тъй като е всеизвестен с лютия си нрав и смелост, от изданието не са му спестили въпроса, дали изобщо има някакви страхове:\"Както виждате не ме е страх нито от мечки в гората, нито от журналисти, нито от топки... Но и аз съм човек и с напредването на годините ме е страх от неизбежното, от загубата на скъпите ни хора.\"", "date": "2017.08.31", "title": "Стоичков за ЦСКА: Институция без аналог!"}
{"url": "https://offnews.bg/obshtestvo/speshno-se-tarsiat-kravodariteli-s-grupa-a-za-balerinata-marina-zmeev-664051.html", "text": "Русенската болница спешно набира кръводарители с кръвна група A отрицателна за тежко пострадалата в пътен инцидент Марина Змеева. Балерината от държавната опера в Бургас се намира в медикаментозна кома и има нужда от петима кръводарители дневно.Кръв може да се дари само в болницата в Русе, тъй като кръвта трябва прясна, а не плазма. Желаещите да се включат в акцията могат да се свържат с отделението по трансфузиология на телефони (082) 887 236 и (082) 887 228.", "date": "2017.08.31", "title": "Спешно се търсят кръводарители с група А- за балерината Марина Змеева"}
{"url": "https://offnews.bg/ikonomika/tcial-mesetc-shte-remontirat-uchastak-ot-magistrala-hemus-664023.html", "text": "От днес до 30 септември движението при 51-ви километър на АМ „Хемус“ ще е двупосочно в платното за Варна. Ще се ремонтира платното за София на виадукта край село Разлив, съобщиха от Агенция \"Пътна инфраструктура\" (АПИ). За повишаване безопасността на движение ще се ремонтира пътната плоча на виадукта при км 51+360 на АМ „Хемус“.Предвидена е подмяна на дилатационните фуги, тротоарните блокове, възстановяване на хидроизолацията, преасфалтиране на мостовото съоръжение и нова хоризонтална маркировка.Продължават ремонтно-възстановителните работи в района на тунел „Витиня“ - на съоръженията при 33-ти, 35-ти и 37-ми километър на автомагистралата. Както е и в момента в тези участъци автомобилите до 12 тона преминават двупосочно в платното за София, поради ремонт на платното за Варна. Тежкотоварните превозни средства над 12 т са по следните маршрути:В посока Варна движението се отклонява от пътен възел „Витинска река“ при 30-ти километър на автомагистралата по път I-1 София – Ботевград и път II-17 и трафикът за Варна се връща обратно на АМ „Хемус“ при пътен възел „Ботевград“ при 47-ми километър, както и в посока Враца;За пътуващите към София движението се отклонява при 35-ти километър чрез временна връзка по път I-1 Ботевград – София. Трафикът се включва отново в автомагистралата при пътен възел „Витинска река“ при 30-ти километър.Задължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге – София, а от Видин и Монтана за София - път II-81 прохода Петрохан;Алтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ „Тракия“ - София;Алтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.Във връзка с интензивния трафик по АМ „Хемус“ и извършващите се ремонтни дейности на съоръжения шофьорите на леки автомобили, пътуващи към или от Северна България, могат да ползват и следните алтернативни маршрути:Пътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ „Тракия“, по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.Необходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите, предупреждават от АПИ.", "date": "2017.08.31", "title": "Цял месец ще ремонтират участък от магистрала Хемус"}
{"url": "https://offnews.bg/na-tozi-den/dnes-rozhden-den-imat-664012.html", "text": "Елена Поптодорова, бивш посланик на България в САЩ и бивш депутатВаня Щерева, актриса, певица и писателкаПроф. Димитър Костов, юристИлия Костов, сценарист и режисьорАкад. Крум Дамянов, скулпторЛюбослав Пенев, футболна звезда, бивш селекционер на БългарияИнж. Прошко Прошков, зам.-председател на СОСПроф. д-р Стоян Миланов, бивш директор на “Пирогов”", "date": "2017.08.31", "title": "Днес рожден ден имат"}
{"url": "https://offnews.bg/futbol/levski-prodava-tunde-v-albania-664045.html", "text": "Левски е на път да се отърве от нападателя Бабатунде Адениджи, пише \"Тема спорт\". Футболистът бе замразен от треньора на сините Делио Роси, който го постави в трансферната листа.Очаква се днес Адениджи да стане футболист на албанския Шкендербеу. Този тим участва в груповата фаза на Лига Европа, а в него преди време игра бившия нападател на Левски Венцислав Христов.Според медиите в страната президентът на Шкендербеу Арджан Такаж е предложил на Левски 150 хил. евро за правата на нигериеца. Ръководството на сините е приело офертата, като сега остава да се уточни заплатата на футболиста.Бабатунде Адениджи бе привлечен от Левски в началото на 2016 година. За правата му сините платиха около 200 хил. евро на Съншайн Старс. През първия си полусезон той изигра 12 мача, в които не успя да се разпише.През миналата кампания Тунде бе на терена в общо 40 срещи, в които вкара 9 гола. През сезон 2017/18 той участва в 4-те мача на Левски от Лига Европа, както и в един от шампионата, като не успя да вкара гол.", "date": "2017.08.31", "title": "Левски продава Тунде в Албания"}
{"url": "https://offnews.bg/na-tozi-den/v-zona-b-3-i-poduene-bez-voda-dnes-664014.html", "text": "Уличен водопровод на бул. \"Сливница\" в жк \"Зона Б-3\" ще наложи спирането на водата от 9 до 21 ч. днес по бул. „Сливница“ - от ул. „Антим I“ до бул. „Христо Ботев“, и по ул. „Софроний Врачански“ - от бул. „Сливница“ до ул. „Св. Св. Кирил и Методий“, предупреди \"Софийска вода\".Ако работите продължат над 12 часа, ще има водоноска на ъгъла на улиците „Антим I“ и „Св. Св. Кирил и Методий“.След възстановяване на водоснабдяването е възможно временно повишаване мътността на водата, но след реализацията на този инвестиционен проект живеещите в района ще почувстват значително подобреното качество на предоставяните услуги, уверяват от дружеството.Днес вода няма да има и в кв. Подуене заради изграждането на сградно водопроводно отклонение. От 10 до 18 ч. тя ще бъде спряна на ул. „Живко Николов“ - от ул. „Каймакчалан“ до ул. „Марагидик“.Ако работите продължат над 12 часа, ще има водоноска на ъгъла на улиците „Каймакчалан“ и „Живко Николов“.Целта на ремонта е осигуряване на по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2017.08.31", "title": "В Зона Б-3 и Подуене без вода днес"}
{"url": "https://offnews.bg/obshtestvo/poredna-bitka-s-karlezhite-v-sofia-praskat-i-tcvetarnitcite-po-vitosh-663969.html", "text": "Поредната обработка срещу кърлежи и гризачи в зелените площи на София започва от днес, съобщи Столична община. Обработките ще се извършват рано сутрин по график и ще продължат през целия септември. Екипите ще работят в паркове, градини, зелени ивици на транспортни обекти и междублокови пространства при благоприятни атмосферни условия. Контролът на дейността се извършва от РЗИ–София и дирекция „Зелена система“. Утре стопаните на кучета трябва да внимават с разходката в Южен парк - І част - НДК, градинката пред 22 СОУ на кръстовището на бул. \"Витоша\" и \"Пенчо Славейков\", зелената площ към паметника на Иван Вазов и градината на колелото на трамвай 1, градинките \"Буката\", \"Свети Георги\", Борисова градина и др. Обработени срещу кърлежи ще са и цветарниците в пешеходната част на Витошка. ", "date": "2017.08.31", "title": "Поредна битка с кърлежите в София, пръскат и цветарниците по Витошка"}
{"url": "https://offnews.bg/obshtestvo/mvnr-tarsi-badeshti-poslanitci-664043.html", "text": "Министерството на външните работи обяви, че подготвя конкурс за стажант-аташета. Целта е да бъдат привлечени повече млади хора в българската дипломатическа служба, които един ден да отстояват интересите на страната като посланици в чужбина или като градят външната ни политика от София.Конспектът от теми, по които кандидатите трябва да се подготвят за изпитите, е публикуван на сайта на министерството.„Българската дипломатическа служба се нуждае от подмладяване. Освен конкурсите за стажант-аташета, обмисляме и по-бърз кариерен ръст на младите дипломати”, коментира вицепремиерът и министър на външните работи Екатерина Захариева.Конкурсът ще се проведе до края на годината.„По един стажант-аташе ще бъде прикрепен към всяка делегация, която пристига у нас в рамките на събитията по време на Председателството. В нашето представителство в Брюксел също има много млади хора. Идеята е да ги задържим и след Председателството”, допълни министър Захариева.Успешно преминалите 15 души ще станат държавни служители на длъжност „стажант-аташе”. Kандидатите, които владеят редки езици като албански, арабски, гръцки, иврит, италиански, китайски, корейски, румънски, руски, скандинавски езици, турски, фарси, хинди, холандски и японски, имат предимство при равни резултати с техни конкуренти от писмената и устната част от изпита.Писмената част включва три части. Първата е решаване на тест от затворен тип за проверка на общата култура, както и тест от психолог. Следва разработване на аналитично есе по външнополитическа тема от въпросите от публикувания конспект. Третата част е разработване на аналитично есе на един от езиците, с които се кандидатства. Текстът трябва да е с обем половин страница.Устната част включва развиване на въпрос от същия конспект, както и отговор на въпроси от членове на изпитната комисия.", "date": "2017.08.31", "title": "МВнР търси бъдещи посланици"}
{"url": "https://offnews.bg/112/glavniat-sekretar-na-mvr-za-otvlechenia-adrian-nadiavame-se-da-e-zhiv-664029.html", "text": "Надяваме се да е жив. Така главният секретар на МВР Младен Маринов коментира пред Нова тв инцидента с изчезналия син на бизнесмена Тони Златков, който е собственик на една от най-големите автокъщи в София. 25-годишният Адриан изчезна вчера на път за работа, а водещата версия, по която работи МВР, е отвличане.До момента няма данни някой да се е свързал със семейството на момчето и да иска откуп, стана ясно от обясненията на Маринов.Маринов повтори изнесената в сряда информация, че сигналът за изчезналия 25-годишен мъж е подаден от баща му около 9.00 часа сутринта на тел. 112. Той обяснил, че е намерил автомобила на сина си, който бил „паркиран странно, с отворени прозорци“. Вътре били документите и личния телефон на Адриан.„Цяла нощ колегите работиха, включително и колегите от Института по психология на МВР, така че да създадем доверително отношение на родителите към МВР“, поясни Маринов.По думите му в случая има ситуация със „заложник“, който може да бъде наранен при непремерени действия.„Родителите наистина са шокирани, труден е контактът с тях, но това е нормално с оглед на ситуацията. Това, което зависи от разследващите полицаи, съвместно под надзора на прокуратурата, ние го извършваме“, каза още главният секретар.Последно Адриан е разговарял с баща си в дома им преди да тръгне за работа. Маринов отказа да потвърди или отрече дали преди отвличането е имало телефонни обаждания към и от мобилния апарат на изчезналия. Няма свидетели, които да са видели отвличането. Затова МВР призовава всеки, който знае нещо за случая, да се обади, като сигурността му ще бъде гарантирана.„Бизнесът, който развива бащата, е конфликтен, тъй като техниката, която продава, е много скъпа. Има много конфликти, свързани с тази дейност. Изследваме ги“, поясни Маринов. Той припомни, че през април е имало палеж на автокъщата от длъжници. Щетите от пожара тогава възлизали на над 1 евро, тъй като бизнесът е свързан с продажбата на луксозни автомобили и камиони.По думите бу собственикът на автокъщата е предоставил пълен списък на всички длъжници, които били „значителна бройка“.Маринов не смята, че зад случая с отвлечения Адриан има замисъл за дестабилизация на правителството. „Винаги има и конспирации, аз не бих правил такива изводи, още повече, трябва да видим как ще се развият нещата. За мен това е прекалено сложна ситуация“, поясни Маринов.Главният секретар на МВР смята, че сигурността в страната е на ниво и не може да се говори за връщане на „мутренските години“. „Живяхме във времена, когато наистина беше опасно и тежко за хората да се движат по улиците. Смятам, че България е една стабилна държава. Мога да ви кажа, че в София и страната е спокойно“, каза той.За bTV бащата на изчезналия Адриан потвърди, че синът му е отвлечен, но не знае какви са мотивите за това. Възможно е похитителите да са се свързали със семейството, но е практика да не се оповестява такава информация, съобщава още bTV.", "date": "2017.08.31", "title": "Главният секретар на МВР за отвлечения Адриан: Надяваме се да е жив"}
{"url": "https://offnews.bg/sport/sportat-v-efir-na-31-avgust-664032.html", "text": "Големи емоции очакват спортните фенове днес. Причината са националите по футбол, които приемат Швеция в поредната си световна квалификация. Мачът е от 21,45 часа и ще бъде излъчен в ефира на БНТ 1.12,00 Голф Мтел Спорт 2 13,35 Баскетбол, ЕП (м), Словения - Полша БНТ HD 15,45 Колоездене, Обиколка на Испания Евроспорт 1 16,00 Голф Мтел спорт 2 18,00  Тенис, US Open Евроспорт 2 19,00 Тенис, US Open Евроспорт 1 19,00 Бокс, СП в Хамбург Мтел спорт 1 21,45 Футбол, България - Швеция БНТ 1 21,45 Футбол,  Франция - Холандия Диема спорт 2 22,00 Художествена гимнастика, СП в Пезаро БНТ HD", "date": "2017.08.31", "title": "Спортът в ефир на 31 август"}
{"url": "https://offnews.bg/112/niama-sleda-ot-izcheznalia-sin-na-sobstvenik-na-avtokashta-664028.html", "text": "Продължава издирването на 25-годишния Адриан Златков, за когото се смята, че е отвлечен. В сряда автомобилът му беше открит изоставен край с. Герман, един час след като Златков тръгнал за работа. Колата е открита от баща му, който е собственик на автокъща \"Софавто\" Тони Златков. Адриан е работил в автокъщата на баща си. Двамата били заедно вкъщи сутринта в сряда, когато синът излязъл за работа. Час по-късно и баща му излязъл за работа, когато видял изоставения автомобил на сина си. В колата бяха открити личните документи и телефоните на Адриан.Според баща му той не е получавал заплахи и не е имал врагове. Автокъщата обаче е била два пъти обект на палежи - вторият път е бил през април тази година. До момента е ясно, че една от версиите, по които работи МВР, е отвличане. Заради сигнала на бащата цялото оперативно ръководство на МВР се събра на спешна среща, но след нея беше дадена оскъдна информация.За момента няма водеща версия, но от полицията отказват да дадат повече подробности какви са останалите. Към момента лицето е в неизвестност, а в автомобила му, който беше намерен край с. Герман, не са открити следи от насилие. ", "date": "2017.08.31", "title": "Няма следа от изчезналия син на собственик на автокъща"}
{"url": "https://offnews.bg/na-tozi-den/hladno-sutrinta-slanchevo-i-toplo-prez-denia-664018.html", "text": "През нощта времето ще бъде ясно и почти тихо. Сутринта ще бъде хладно, а през деня - слъчево и топло.Максималните температури ще са предимно между 25° и 30°, в София – около 25°.Атмосферното налягане ще остане по-високо от средното за месеца.Над планините ще е слънчево. Ще духа умерен вятър от север-северозапад. Максималната температура на височина 1200 метра ще бъде около 19°, на 2000 метра – около 12°.Над Черноморието ще бъде слънчево. Ще духа бриз. Максималните температури ще са 23-25°, близки до температурите на морската вода. Вълнението на морето ще е 2-3 бала.", "date": "2017.08.31", "title": "Хладно сутринта, слънчево и топло през деня"}
{"url": "https://offnews.bg/obshtestvo/patnitci-na-wizz-air-otnovo-sa-blokirani-na-letishte-sofia-664031.html", "text": "За трети пореден ден пътници на авиокомпанията Wizz Air са блокирани на летище „София”, тъй като са продадени повече билети от местата в самолетите им, съобщава bTV.Тази сутрин 40 души не са успели да се качат на самолета, за който имат билет. С предимство са настанени пътниците, които трябваше вчера да летят, каза пред телевизията един от потърпевшите.Той уточни, че от компанията са му предложили обезщетение от 400 евро.В официално писмо от компанията потвърдили, че е направила повече резервации от наличните места, но това било практика, защото рядко се явявали всички пътници за един полет.", "date": "2017.08.31", "title": "Пътници на Wizz Air отново са блокирани на летище „София”"}
{"url": "https://offnews.bg/politika/kurumbashev-makron-da-se-pogrizhi-frenskite-rabotodateli-u-nas-da-pla-664035.html", "text": "„Какво поражение сме нанесли на тези, с които сме преговаряли и какъв триумф сме постигнали в нашите разговори във външната ни политика? Интересно е какво е постигнато в разговорите с Макрон. Там по-скоро видяхме отстъпление от националния ни интерес по отношение на директивата за командированите работници“.Това заяви евродепутатът от БСП/ПЕС Петър Курумбашев по бТВ. „Не смятам, че ние трябва да отстъпваме и срокът, който в момента е 3 години за командировани работници, трябва да се намалява“, допълни той. Според него това е мярка, която защитава определени национални пазари – в случая на Франция, и очевидно ограничава едно основно правило в ЕС – свободното движение на хора, стоки и услуги.Евродепутатът обясни, че Макрон е подложен на много сериозен вътрешно-политически натиск и се опитва да решава проблеми на Франция чрез правото на ЕС. Курумбашев подчерта, че предложението не е в интерес на редица държави, включително и България.„Аз съм единственият български евродепутат, който е член на комисията по транспорт и туризъм. Заплащането на българските международни шофьори отдавна се е изравнило с останалите, защото пазарът е един“, каза още той.Българският евродепутат обърна внимание на мантрата, която непрекъснато се повтаря: „Едно и също заплащане, за една и съща работа“. „Можем да попитаме защо международни вериги в България за същата работа не плащат същите пари, като в Австрия или Франция? Защо тези вериги имат оборот над милиард, а плащат данъци, колкото за „Бог да прости“?“, попита той. Курумбашев зададе и въпроса, ако Макрон е толкова загрижен за българските работници във Франция, защо не се загрижи френските работодатели в България да плащат същите заплати, каквито плащат на запад.„Ако един български работник тук получава 1000 евро, а не 700 лв, той въобще няма да има желание за емигрира“, допълни той. По неговите думи Франция, Германия и Австрия имат промени в своето национално законодателство, които са в посока на разваляне на общия пазар. Като пример посочи изисквания да има агент във всяка държава, договорът да е преведен на всеки език. „Един шофьор трябва да пътува с четири асистенти, които да му превеждат договорите. Друго изискване е да не се спи в кабините, но има оплакване от наши превозвачи, че над 200% са нараснали застрахователните искания поради грабежи“, уточни евродепутатът.Петър Курумбашев коментира и предложението - ако ние подкрепим Франция за командированите работници, те да ни подкрепят за Шенген. „Ние или сме изпълнили изискванията, или не. България от 5 години е изпълнила изискванията за Шенген и не мисля, че този въпрос, както и въпросът за приемане на България в еврозоната, трябва да бъдат обвързани с конкретни вътрешно-политически интереси на една или друга страна-членка“, категоричен е той. Според него от посещението на Макрон сме си издействали няколко снимки на морето. „Много внимателно ще следя как ще гласува България, като страна в Съвета на ЕС. Да бъде категорично изваден транспортният сектор от тази директива“, каза още Курумбашев.По повод изминалите 100 дни на правителството, евродепутатът от левицата заяви, че „Борисов-3“ не се различава от предишните две, като правителство на статуквото. „Не се правят сериозни промени в сфери, в които трябва да има реформи. Съжалявам за това, защото в кабинета има много хора с опит“, каза още Петър Курумбашев.", "date": "2017.08.31", "title": "Курумбашев: Макрон да се погрижи френските работодатели у нас да плащат като в родината си"}
{"url": "https://offnews.bg/futbol/poreden-shans-pred-lavovete-da-schupiat-karaka-sreshtu-shvetcia-664001.html", "text": "Националите по футбол приемат Швеция в квалификационен мач за класиране на Мондиал 2018. Двубоят е тази вечер от 21,45 часа и \"лъвовете\" ще се опитат да прекъснат негативната серия срещу безспорно най-трудния си съперник за в исторически план. Днес избраниците на селекционера Петър Хубчев имат изключително трудната задача да счупят каръка.Общата статистика е стряскаща – 14 срещи, 2 победи за нашите, 2 равенства и 10 загуби при голова разлика 8:26 в полза на съперника. Вече половин век трикольорите не са побеждавали шведите - от есента на далечната 1967 г.Тогава в европейска квалификация българите ликуват с 3:0 с голове на Никола Котков, Васил Митков и Георги Аспарухов. Последният гол, който националният отбор е вкарал на скандинавците, е на Христо Стоичков на 8 септември 1993 г. в София в квалификацията за световното първенство САЩ '94.През октомври миналата година България загуби с 0:3 гостуването си на Швеция в първата среща между двата тима от група \"А\" на световните квалификации, която се игра на \"Френдс Арена\" в Стокхолм. С два гола в края на първата част и един в началото на втората, скандинавците ни отнесоха за седми пореден път.Сблъсъкът тази вечер от 21:45 часа на Националния стадион \"Васил Левски\" е много важен и за двете страни. Холандците, които са трети в групата дишат във врата на шведите, като изостават на 3 точки при четири оставащи мача до края.При нас положението е малко по-различно, тъй като това може би е най-решителният момент за Хубчев и компания. Ако ycпеят да победят, те ще запазят всички шансове да се класират за Мондиала в Русия. Загуба пък ще означава край на всякакви надежди в тази толкова тежка група.Другият важен мач от групите e между Франция и Холандия, който ще се играе по същото време в Париж. \"Лалетата\" ще се стремят към задължителна победа, която да отвори вратите към класиране на тима за Световното първенство. Поражение от Франция обаче ще сложи практически край на надеждите на тима на селекционера Дик Адвокаат за класиране на Мондиала в Русия.1. Швеция - 13 т. 2. Франция - 13 т. 3. Холандия - 10 т. 4. България - 9 т. 5. Беларус - 5 т. 6. Люксембург - 1 т.", "date": "2017.08.31", "title": "Пореден шанс пред \"лъвовете\" да счупят каръка срещу Швеция"}
{"url": "https://offnews.bg/ikonomika/odarzhaviavaneto-na-dunarit-mozhe-da-se-otlozhi-druzhestvoto-plati-d-664053.html", "text": "Военният завод \"Дунарит\" е изплатил задълженията си от 50 млн. лв. към Държавната консолидационна компания. Това става ясно от съобщение на Съвета на директорите на дружеството, изпратено до медиите.В него се посочва, че оздравяването на дружеството минава през погасяването на дълговете. Ръководството изказва и благодарност към министъра на икономиката Емил Караниколов, че е осигурил изкупуването на задълженията на дружеството.\"Финансовото оздравяване на „Дунарит” АД неминуемо минава през погасяване на задълженията на дружеството. Благодарни сме на министъра на икономиката, че успя да осигури изкупуване на задълженията на дружеството, като по този начин към настоящия момент основният кредитор на „Дунарит” АД е легитимен – „Държавна консолидационна компания” ЕАД, заместил редица мними кредитори с неясни намерения.В съобщението се посочва:С новото развитие на ситуацията около военния завод засега придобиването му от държавата вероятно се отлага.В сряда министърът на икономиката  заяви, че веднага след като държавата придобие военния завод \"Дунарит\", той ще влезе в забранителния списък за приватизация.  В същото време ръководството на дружеството е в оставка заради обвинения, че е подпомагало действия на банкера Цветан Василев. ", "date": "2017.08.31", "title": "Одържавяването на Дунарит може да се отложи - дружеството плати дълговете си"}
{"url": "https://offnews.bg/tenis/19-godishen-rusnak-e-sledvashtiat-sapernik-na-grigor-v-niu-jork-664034.html", "text": "19-годишният руснак Андрей Рубльов е съперникът на Григор Димитров във втория кръг на турнира от Големия шлем US Open.В първи кръг Рубльов победи британеца със словенски корени Аляж Бедене в три сета - 6:1, 6:4, 6:4, а Григор се справи с чеха Вацлав Шафранек.Двубоят между Димитров и Рубльов е втори в програмата на втория по големина корт \"Луис Армстронг\", която започва в 18:00 часа с мач между шампионката от \"Ролан Гарос\" Йелена Остапенко и Сорана Кърстя. Очаква се Григор и съперникът му да стартират двубоя помежду си около 20:00 часа.19-годишният Рубльов е на 53-о място в световната ранглиста. Той е висок 188 см и има една титла в кариерата си, спечелена преди малко повече от месец в Хърватия.Най-високото класиране на руснака до момента е 49-о място. Двамата никога не са играли един срещу друг.", "date": "2017.08.31", "title": "19-годишен руснак е следващият съперник на Григор в Ню Йорк"}
{"url": "https://offnews.bg/tenis/masha-prodalzhava-uvereno-na-us-open-664036.html", "text": "Руската звезда Мария Шарапова продължава победния си ход на US Open и вече е в третия кръг на последния за годината турнир от Големия шлем.На старта Маша елиминира една от фаворитките за титлата - Симона Халеп, а тази нощ се справи с унгарката Тимеа Бабош. Мачът отново не беше лесен за Шарапова, която загуби първия сет с тайбрек, но после заигра по-прецизно и спечели с 6:7(4), 6:4, 6:1.Аут от надпреварата е считаният за един от фаворитите при мъжете Александър Зверев. Поставеният под номер 4 в основната схема германец се предаде в четири сета срещу Борна Чорич от Хърватия.Двамата сътвориха спектакъл, който остави без дъх публиката, а Чорич триумфира с 4:6, 7:5, 7:6(1), 7:6(4).", "date": "2017.08.31", "title": "Маша продължава уверено на US Open"}
{"url": "https://offnews.bg/sviat/bomba-v-kontejner-izbuhna-pred-avtobus-sas-zatvornitci-v-izmir-664037.html", "text": "Бомба в контейнер избухна пред автобус със затворници в Измир, съобщава онлайн изданието на турския вестник Hurriyet.Инцидентът се е случил в луксозен квартал на града, а на място вече са изпратени сили на полицията и медицински екипи. Съобщава се за шестима пострадали. Взривът е станал около 7.40 часа тази сутрин. Установено е, че причината е поставена бомба в контейнер за отпадъци. Тя е избухнала по време на преминаване на служебен автобус, съобщава \"Фокус\". Автобусът е със сериозни поражения. ", "date": "2017.08.31", "title": "Бомба в контейнер избухна пред автобус със затворници в Измир"}
{"url": "https://offnews.bg/kultura/posledni-podrobnosti-predi-kontcerta-na-the-rumjacks-664058.html", "text": "На 3 септември австралийските пънкари The Rumjacks ще се изправят пред българска публика за първи път в столичния клуб \"Mixtape 5\". Очаква ни музикална веселба с възпламеняващото им изпълнение на живо, истинското ирландско уиски и танци. 20:00 часа – Отваряне на врати21:00 часа – Fly The Flag21:45 часа – The Rumjacks23:30 часа – КрайБилети за събитието ще намерите на цена от 25 лв. в мрежата на , www.bilet.bg/каси/ или в The Wrong Bar в София.В деня на концерта и на място билетите ще струват 30 лв.- оръжия, остри метални предмети, ножове- стъклени предмети и бутилки- храни и напитки- наркотици- запалителни вещества и взривни материали- професионални камери, лазерни устройства", "date": "2017.08.31", "title": "Последни подробности преди концерта на The Rumjacks"}
{"url": "https://offnews.bg/izvan-terena/zvezda-na-bajern-otnese-kritiki-zaradi-opasen-skok-v-basejn-video-664054.html", "text": "Защитникът на Байерн Мюнхен и националния отбор на Германия Матс Хумелс отнесе доста критики за свое видео, което сподели в социалните мрежи. На клипчето се вижда как той скача в басейн директно от балкона на хотелската си стая. Каскадата е доста рискована, защото едно погрешно движение може да е с много лоши последствия.Фенове го назидават, че по този начин е рискувал да получи тежка контузия. Видеото е заснето от скорошна почивка на защитника с жена му в Хърватия.Тъй като в момента Хумелс е на лагер с Бундестима, въпроси за видяното бяха зададени към директора на световните шампиони Оливер Бирхоф.\"Не можем да търсим сметка на футболистите за публикациите им в социалните мрежи - заяви героят от финала на Евро 1996. Разбира се, че играчите трябва да внимават какви послания отправят, защото те са модел за подражание. Но в крайна сметка на света има по-големи проблеми\".Самият Хумелс наскоро чу много добри думи по свой адрес, след като взе решение да дарява за благотворителност процент от заплатата си.", "date": "2017.08.31", "title": "Звезда на Байерн отнесе критики заради опасен скок в басейн (видео)"}
{"url": "https://offnews.bg/112/naprezhenie-pred-pirogov-40-dushi-obgradiha-bolnitcata-sled-boj-mezhd-664030.html", "text": "Четирима души са пострадали и приети в болница след свада в столичния квартал \"Красна поляна\", съобщава БНТ. След инцидента късно снощи пред сградата на спешния център в София се събрали близо 40 души, сред които и няколко мотористи.Сбиването станало заради лека катастрофа в квартала. Участници в нея били жители на квартала и обитатели на близките ромски жилища. Стигнало се до масов побой, като след него четирима души са приети в \"Пирогов\". Един от тях е с фрактура на носа.Установено е, че катастрофата е станала, след като единият автомобил спира на пешеходна пътека, а другият се удря в него. Участниците в ПТП-то започват да се карат, като постепенно в свадата се включват жители на близките ромски жилища, дошли за подкрепление.Участниците в инцидента са извикани на разпит в Трето районно управление като оттам не дадоха повече информация по случая.", "date": "2017.08.31", "title": "Напрежение пред Пирогов: 40 души обградиха болницата след бой между българи и роми"}
{"url": "https://offnews.bg/politika/i-prozrachnost-bez-granitci-atakuva-antikoruptcionnia-zakon-ednoliche-664056.html", "text": "\"Прозрачност без граници\" също критикува проекта на антикорупционен закон, внесен от ГЕРБ. Досега срещу проекта се произнесоха от Съюза на съдиите в България и Висшия адвокатски съвет.Основните критики срещу законопроекта са свързани с това, че има правни недомислици и смесване на области на правно регулиране.На първо място от  смятат, че има разминаване в разбирането за мандатността на новия антикорупционен орган. Записано е, че комисията има мандат от 6 години, но същевременно тя е определена и като „постоянно действащ орган“. Това прави двете формулировки несъвместими, смятат от организацията. В същото време няма ограничение в броя мандати, които членовете на комисията мога да имат:От \"Прозрачност без граници\" коментират още, че председателят на новия орган еднолично ще назначава директорите на дирекции и инспекторите. Това пък води до възможност за еднолично управление, за това се прави и препоръка за създаването на колегиален орган, чиито членове да да имат законово разпределение, правомощия и ресори, а тяхното назначаване, освобождаване иоценка за работата не би трябвало да са пряка функция от волята на председателя.В същото време новосъздадената антикорупционна комисия ще има разследващи правомощия - оперативно-издирвателна дейност, в която да се използват СРС.В тази връзка, следва да се мотивира необходимостта от самостоятелна дейност на Комисията по тяхното приложение при условие, че е създадена специализирана агенция – ДАТО, сочат от \"Прозрачност без граници\". От организацията коментират, че в проекта на закон се разширява кръгът от престъпления, за които могат да бъдат прилагани СРС - не само за установяване на тежки умишлени престъпления. \"Запазването на такъв подход, при който се надхвърлят пределите на наказателното правораздаване и защитата на националната сигурност, вероятно ще доведе до колизия с възприетото разбиране по приложението на ЕКПЧ\", се казва в становището.Друг проблемен момент в законопоректа е смесването на кръга лица, които могат да бъдат проверявани. Според текстовете на закона това са лицата, заемащи висши държавни длъжности, но в същото време новият антикорупционен орган ще има правомощия и по закона за отнемане на имущество, който пък не разграничава проверяваните лица спрямо постовете, които заемат. Недостатък в новия закон е и идеята за създаването на специална, „извънбюджетна“ сметка. \"Подобен прецедент създава стимул за свръх-активност от страна на органа, а от там - и не винаги достатъчно обосновани искания за отнемане. Отговорността за причинени вреди ще бъде в тежест на бюджета. Не може да се подмине и фактът, че регламентация за целите и правилата на разходване на тези средства законодателят не е предвидил\", се посочва още в становището.В петък в първия ден от новия парламентарен сезон ще се проведе обществено обсъждане на законопроекта.", "date": "2017.08.31", "title": "И Прозрачност без граници атакува антикорупционния закон: Едноличен орган ще подслушва"}
{"url": "https://offnews.bg/obshtestvo/izdatelstvo-predlaga-uchebnitci-za-bedni-i-bogati-664069.html", "text": "Издателство \"Просвета\" предлага учебници за бедни и богати. Едните са цветни, а другите - черно-бели и с 30% по-евтини.Ето какво гласи представяне на издателството за един от новите учебници за осмокласниците - по български език:Идеята бе защитена и от директора на издателството Никола Кицевски с думите:„Смятаме, че цветният вариант е оптималният. Но за родители, които са притеснени, е по-добре да си вземат черно-белия вариант за някои учебници - там, където може да има черно-бял вариант. Примерно биологията не може да има черно-бял вариант, защото илюстрацията е много важна, но при матаматиката не е точно така. Ние смятаме, че много важно е един учител да се съобразява, както с нивото на учениците, така и с материалното им състояние“.Предложението взриви социалните медии с крайно остри и негативни коментари. Дискриминация, идиотизъм, малоумно решение - хора определят така идеята в коментарите си. Други пък я \"доразвиват\" - да има транспорт за богати, а другите да тичат зад рейса, да има болници за бедни и богати.Министерството на образованието веднага се разграничи от предложението и подчерта, че не дели децата и че единствената презумпция наредбата да разрешава да има черно-бели учебници е, че за някои предмети цветните издания не са необходими - например математика. Позицията на МОН вижте .", "date": "2017.08.31", "title": "Издателство предлага учебници за бедни и богати"}
{"url": "https://offnews.bg/protesti/protest-sreshtu-kozhoderstvoto-pred-mzh-snimki-664057.html", "text": "За пореден път екозащитници излязоха на протест в София срещу отглеждането на животни за кожа в България, като конкретен повод за тяхното недоволство е фермата за норки в Стара Загора.Пред сградата на Министерството на земеделието горите и храните днес се събраха около 20-ина протестиращи, които държаха и плакати.Една от причините за протеста е проект на Министерството на земеделието за промени в Наредбата за условията за отглеждане на дивеч.В проектонаредбата се предлага да отпаднат всички текстове, които създават проблем за дейността на съществуващата ферма за норки в Стара Загора, твърдят еколозите.Според тях повече от две години, институциите си затварят очите за нередностите в тази ферма и отказват информация за начина, по който се отглеждат и убивт животните там.", "date": "2017.08.31", "title": "Протест срещу кожодерството пред МЗХ (снимки)"}
{"url": "https://offnews.bg/futbol/legendata-dimitar-marashliev-na-70-godini-664059.html", "text": "Един от най-легендарните и обичани нападатели на ЦСКА от близкото минало Димитър Марашлиев навършва днес 70 години - толкова, на колкото ще стане и клубът на сърцето му през новия сезон, но през пролетта на 2018 година.Той неслучайно определя ЦСКА като своя втори роден дом. Марашлиев пристига в отбора през 1966 година, като остава 11 години при \"червените\".С армейците той записва впечатляващите 246 мача и отбелязва 73 гола. Той е шесткратен шампион на България и четирикратен носител на Купата на Съветската армия. Полуфиналист в турнира за Купата на европейските шампиони през 1967 година. \"Майстор на спорта\" от 1969 г.За ЦСКА има 26 мача и 9 гола в евротурнирите (21 мача с 8 гола за КЕШ и 5 мача с 1 гол за КНК). На 7 ноември 1973 г. бележи първия гол за успеха с 2:0 над Аякс, с който ЦСКА елиминира от евротурнирите действащия европейски клубен шампион, като споменът от този великолепен мач още не го е напуснал.\"ЦСКА е всичко за мен. Винаги се радвам на успехите и преживявам загубите. Хората продължават да ме търсят за мнение, когато има радостни и тъжни поводи около любимия клуб\", завърши Марашлиев, който ще отпразнува днес юбилея в компанията на най-близките си хора.", "date": "2017.08.31", "title": "Легендата Димитър Марашлиев на 70 години!"}
{"url": "https://offnews.bg/sviat/vzrivove-v-himicheskia-zavod-do-hiustan-opasen-cheren-dim-v-rajona-664061.html", "text": "Експлозии са проехтели от наводнения след урагана Харви химически завод в близост до Хюстън. Гъст черен дим се издига в района, съобщи Би Би Си. Извършена е евакуация на хората, газовете са опасни за кожата, очите и белите дробове. Има опасност от допълнителни експлозии в завода Аркема в Кросби, на трийсетина километра от Хюстън, предупредиха властите и призоваха местните да не се приближават до евакуационната зона.По-рано от компанията предупредиха, че не са в състояние да направят нищо, за да предотвратят взривове в завода, произвежда пероктиди. Той е без електричество от неделя, химикалите, които имат нужда от охлаждане, не го получават. Полицай, помагал за обезопасяването на обекта, е отведен в болница след вдишване на дим. ", "date": "2017.08.31", "title": "Взривове в химическия завод до Хюстън, опасен черен дим в района"}
{"url": "https://offnews.bg/tcarkoven-kalendar/dnes-imen-den-imat-gena-i-genadij-664013.html", "text": "На 31 август имен ден празнуват Гена, Генадий и Гено.Днес църквата почита Св. Генадий. Той приел престола на Константинополската патриаршия след свети Анатолий, при царуването на император Лъв Велики. За богоугодния му живот свидетелства книгата, наречена \"Лимонар\". В нея преподобните отци Софроний и Йоан повествуват за следното:- Ние дойдохме - казват те - в киновията*, наречена Салама, на девет поприща от Александрия, и намерихме там двама старци, които преди са били презвитери на Константинополската църква. Те ни разказаха за блажения Генадий, Константинополския патриарх, че бил кротък, съблюдавал телесна чистота и се отличавал с въздържанието си. Казаха за него и това, че мнозина му причинявали големи неприятности заради клирика на име Харисим, който премного съгрешавал. Той служил при храма на светия мъченик Елевтерий и за него разправяли, че той не само прекарва живота си в леност, нерадение и греховна нечистота, но се занимава с разбойничество и вълшебство. Като призовал този клирик, патриархът започнал да го увещава, отчески поправяйки го с духа на кротостта, но като видял, че той остава непоправим, заповядал да го накажат. Но Харисим продължавал да върши същото и наказанието не му подействало. Тогава патриархът изпратил един от слугите си в храма на мъченика, където служел Харисим, за да измоли от мъченика сам да го изправи или поне да отсече от Църквата потъналия в грехове служител на своя храм. Пратеникът дошъл в храма, застанал пред олтара и като прострял ръка към гроба на мъченика, казал:- Свети мъчениче Елевтерие! Патриарх Генадий ти възвестява чрез мен, грешния, че клирикът Харисим, който служи в твоя храм, върши множество беззакония и създава съблазни. Затова или го изправи, или го отсечи от църквата.На следващата сутрин Харисим бил намерен мъртъв. Това показва колко угоден на Бога и на Неговите светии бил блаженият Генадий, защото словото му, обърнато към светия мъченик чрез пратеника, било скоро чуто и изпълнено на дело.", "date": "2017.08.31", "title": "Днес имен ден имат Гена и Генадий"}
{"url": "https://offnews.bg/gimnastika/ispanska-agitka-vikala-za-neviana-vladinova-664047.html", "text": "Фенове от Испания са подкрепяли звездата ни в художествената гимнастика Невяна Владинова на световното първенство в Пезаро, Италия, къдъте чаровната плевенчанка спечели вече първи медал за България - бронз на топка.Това сподели самата Владинова пред колегите от Блиц. Освен испанци, в залата имаше и много българи, които по традиция следват грациите ни навсякъде по света.\"Освен българската агитка, на която страшно много благодаря, има и фенове от Испания. Цяла година са събирали пари, за да дойдат и да бъдат с нас.Това ни прави много силни и щастливи\", допълни още Владинова. Тя изигра перфектно съчетанието си и получи оценка 17,950. Титлата грабна рускинята Арина Аверина, а втора се нареди сестра й Дина.На обръч Владинова завърши пета, а шампионка стана Дина Аверина. Другата ни представителка Катрин Тасева не достигна до финала. В индивидуалния многобой Владинова върви четвърта след първите два уреда, а Тасева е девета.Днес българките ще участват в квалификациите на бухалки и лента.ПРОГРАМАЧетвъртък 31/08/201710:00 - 11:20 Квалификация индивидуално (бухалки, лента) - група \"А\" (Катрин Тасева)11:20 - 12:40 Квалификация индивидуално (бухалки, лента) - група \"B\"12:40 - 12:50 Почивка12:50 - 14:10 Квалификация индивидуално (бухалки, лента) - група \"C\"14:10 - 15:00 Почивка15:00 - 16:20 Квалификация индивидуално (бухалки, лента) - група \"D\"16:20 - 17:40 Квалификация индивидуално (бухалки, лента) - група \"E\" (Невяна Владинова)17:40 - 17:50 Почивка17:50 - 19:10 Квалификация индивидуално (бухалки, лента) - група \"F\"19:10 - 20:30 Квалификация индивидуално (бухалки, лента)- група \"G\"20:30 - 22:00 Почивка22:00 - 22:30 Финал индивидуално (бухалки)22:35 - 23:05 Финал индивидуално (лента)23:10 - 23:30 Церемония по награждаване - финали (бухалки, лента)", "date": "2017.08.31", "title": "Испанска агитка викала за Невяна Владинова"}
