{"url": "https://offnews.bg/sviat/ukrajna-mezhdu-izborite-i-tleeshtia-konflikt-s-rusia-694261.html", "text": "До президентските избори в Украйна има няколко месеца, но в Киев вече ясно се усеща приближаването им. Въпреки че кандидатпрезидентската кампания официално не е започнала и все още не е ясно дори кои ще са кандидатите за изборите, вече на много места в града могат да се видят предизборни билбордове. В Киев сме и в деня, в който се взема решението за автокефалната Украинска църква (15 декември, бел.авт.). На много места из града се виждат автобуси, с които от различни градове са пристигнали демонстранти, подкрепящи решението.Демонстрацията прилича повече на предизборен концерт - с песни и развети украински знамена. Порошенко вече получи много критики, че със случилото се в Керченския проток и съответно въвеждането на военно положение иска да си вдигне рейтинга преди изборите или да ги отложи. Целта да увеличи шансовете си на изборите видяха експертите и в обявяването на независима украинска църква. Явно това е дало известен резултат, защото според социологическите проучвания от средата на декември миналата година от 4-5 място той се издигна на второ, след Юлия Тимошенко, макар че според последните проучвания той се е върнал на 5-о място.Тимошенко обаче продължава да води в надпреварата. За кампанията си тя залага на обещания за увеличаване на заплатите и пенсиите, което на фона на увеличаването на цените на газа например, явно има ефект. Очакванията са за изборите да се кандидатират и нови лица и това вече се случва - кандидатурата си официално обяви комикът и шоумен Владимир Зеленский. Според социолозите той се ползва и с немалка подкрепа, като последните проучвания го поставят на второ място. Преди изборите обаче няма категоричен лидер или двойка, за която да е ясно, че със сигурност ще достигне до втори тур, обяснява зам. главният редактор на в. \"Зеркало недели\" Сергей Рахманин. По думите му много хора реагират положително на обещанията за социални придобивки, главно по-възрастните, затова според него и Тимошенко се ползва с такава популярност. Има и нови лица, но те невинаги са нещо хубаво, коментира той и дава за пример френския президент Еманюел Макрон и трудностите, пред които е изправен. Предизборната битка вече е факт и в медиите, а черният пиар не е нещо непознато. В Украйна има около 32 000 медии. Много от тях са регистрирани, но се появяват само по избори, като е обществена тайна кое издание на кой олигарх или на коя партия е, обясняват от \"Зеркало недели\". На новия президент се възлагат големи надежди - може би повече, отколкото ние имаме вече, когато у нас се зададат избори. А проблемите не са малко - например с корупцията и ниския стандарт на живот, но и никой не бърза да ги решава или да предлага решение за тях. Остава да виси над Украйна и проблемът с тлеещия конфликт с Украйна, на който никой не знае как да сложи край.В Източна УкрайнаРано сутринта на 12 декември потегляме с влак от Киев за Славянск, Донецка област. Това е предпоследната спирка преди линията на съприкосновение. В Славянск пристигаме по обяд.С кола тръгваме за Семьоновка – селце близо до Славянск, където се е разразила една от битките между украинските сили и проруските сепаратисти.Славянск и досега пази спомен за случилото се. Районът е беден и ремонтите след боевете не са стигнали далеч. В началото са помогнали доброволци, но след като парите са се изчерпали, ремонтите затихнали.Все още могат да се видят следи от куршуми. С такива е осеян и надписът на града, който сега е в цветовете на украинското знаме.По много огради и къщи също могат да се видят следи от куршуми, с които хората вече вероятно са свикнали да живеят.Стигаме до училището в Семьоновка. То е единственото в селцето и е било използвано като щаб квартира от сепаратистите.Окупацията започнала в края на април 2014 г. Окупаторите били над 100 души, като съвсем малка част били местни, разказва директорът на училището Сергей Борисенко.\"След като се настаниха в сградата, отидох, за да говоря с тях. Питах ги какво ще стане с училището, с учениците, но те отговориха само, че войната сама ще разреши проблема\", казва той.Борисенко прави опити да говори с тях още няколко пъти, но без успех. Все пак директорът успява да изнесе документите от училището, сред които трудовите книжки на учителите, за да ги запази.На 5 май в района започват сериозни бойни действия. Месец по-късно – в първите дни на юни, сепаратистите са изтласкани.Директорът отива в училището след два дни, за да види в какво състояние е сградата.\"Занимавал съм се преди време със заснемане на видеа. Ток имаше само в центъра, успях да заредя малко камерата и отидох в училището\", разказва той и ни показва първите кадри, за които казва, че така и не е намерил сили да обработи.Борисенко описва разрушенията през сълзи – след боевете на покрива зеят четири големи дупки, всички прозорци без четири са изпочупени, изпотрошени са също мебели и чинове, а в двора зеят дупки от окопи. Всичко това е запечатано и на краткия клип. След като украинските сили си връщат управлението над Славянск, в центъра на града пристига хуманитарна помощ. Сергей започва да разпитва за помощ за възстановяване на училището. Той отправя молбата си към Андрей Пишний – председател на управата на Ошчадбанк.\"Той ме потърси. Попитал как да намери този, който все питал за училището, докато другите питали основно за хляб и салам. Казали му кой съм\", разказва мъжът.Банката заедно с фонда на Ярослав Мудрий отпуска безвъзмездно средства за ремонта на училището, в който се включват и доброволци.\"В началото, като видях, че къртят преди ремонта, се уплаших и им казах да не разрушават повече – само да оправят покрива и прозорците, а аз ще направя останалото\", казва той през смях. Доброволците обаче работят от тъмно до тъмно и на 31 август училището е готово да отвори врати за учениците в първия учебен ден.В момента в училището учат 112 деца – от първи до девети клас. Директорът решава да вмести в училището и две групи детска градина. Борисенко ни развежда с гордост из сградата и ни показва библиотеката и детската площадка, която е изградена изцяло от доброволци.Не така позитивна обаче е гледката, когато отиваме до болницата, разрушена при боевете край Славянск. По сградите от комплекса зеят огромни дупки. Разрушенията са толкова големи, че решението е да не се започва ремонт, защото няма смисъл. Вместо това е построено едно ново крило.Това място пази най-добре спомена от бойните действия в района и тук целият конфликт изглежда и в моите очи много по-реален.  Питам колко души са загинали и колко са пострадали при боевете. Отговарят ми: \"Това е война, никой не знае с точност\".Отпътуваме за Северодонецк, който се намира в Луганска област. За да стигнем дотам, трябва да преминем военен пост, който е на границата между двете области.Градът преминава под властта на сепаратистите през април 2014 г. Украйна си връща властта на 22 юни без нито един изстрел. Усилени боеве обаче има два дни по-късно в близкия град Лисичанск (на около 70 км от Луганск). На следващата сутрин потегляме към Мариупол. Разстоянието не е малко, а пътищата са лоши. Успяхме да изминем пътя за около 6-7 часа, като допълнително ни забавиха военните постове - пътят ни премина през 9. Военните проверяват паспортите, а понякога и автомобилите, преминаващи през постовете, като разпитват кои сме, закъде пътуваме и каква е целта на посещението ни в Мариупол. Военните постове в тази най-източна част на страната съществуват вече няколко години, но броят им сега е увеличен значително заради военното положение, което беше въведено в края на ноември след инцидента в Керченския пролив. Пътят ни преминава през доста бедни градове и села. Времето е по-меко и за разлика от Киев тук вместо сняг има много кал. Не се виждат и много хора, а къщите изглеждат пусти. Прави впечатление, че единствените сгради, които навсякъде са поддържани, са църквите - често са боядисани в ярки цветове, които рязко се открояват на фона на къщите.Преминаваме на около 30 км от Донецк - доскорошен център на областта, а сега част от непризнатата Донецка народна република.Военен пост ни посреща и в Мариупол - пост има на влизане и на излизане от града. Самият град обаче изглежда доста различно от населените места в региона. След като Донецк не е вече под украински контрол, Мариупол и Краматорск стават областни центрове. Областната администрация е концентрирана основно в Краматорск, но част от ведомствата се намират и в Мариупол.И преди 2014 г. Мариупол е важен промишлен център. Сега обаче в града се наливат немалко средства, което се вижда по ремонтираните сгради и улици.Последствията от войната обаче се усещат. Азовският корабостроителен завод губи 60% от поръчките си след 2014 г. Много компании се отказват да изпращат корабите си в Мариупол, защото се страхуват от това колко близо е до фронтовата линия.Негативен ефект има и построяването на Керченския мост, който пречи на преминаването на големи кораби през Азовско море към Мариупол. Сега заводът е изправен и пред ново предизвикателство заради инцидента в Керченския проток, обяснява директорът Олег Турский. По-малко кораби се решават да минат през протока, защото им се налага да чакат по 10 дни на вход и още толкова на изход заради проверки от руските власти и компаниите губят от това пари, допълва той. Освен това много застрахователни компании отказват да предоставят застраховки или пък увеличават цените, което допълнително спира собствениците на кораби.В момента в завода има три кораба, а преди се е случвало да има по 15-16 наведнъж.Заводът е завършил преди три месеца поръчка за надстройка за кораб на хърватска компания, която обаче не намира кораб, който да се съгласи да дойде и да я вземе - или е скъпо, или се страхуват, че е опасно, обяснява директорът. Така вероятно ще се наложи тя да прекара зимата в Мариупол, което е проблем както за корабостроителния завод, така и за хърватската компания. За януари пък е бил планиран голям ремонт за 300 000 долара, но кипърската компания се е отказала. Трудно е, но се вземат мерки, за да продължи заводът работа. Обмисля се например намаляване на работната седмица заради по-малкия обем на работа. Хората в Мариупол, а и в целия регион, са преживели много през последните години и никой не е очаквал, че ще се стигне дотук.Градът се намира много близо до фронтовата линия. Жителите помнят и сблъсъците от май 2014 г., пожара в сградата на областния съвет и обстрела през януари 2015 г., за които двете страни на конфликта си прехвърлят вината. За много от събитията през 2014 г. все още няма наказани. Такъв е случаят и с убитите от снайперисти по време на Майдана над 100 души. Разследванията не са довели до никакъв резултат и надеждите виновните да бъдат наказани от настоящата власт вече са изчерпани. Остава надеждата това да направи следващата. ", "date": "2019.01.13", "title": "Украйна - между изборите и тлеещия конфликт с Русия"}
{"url": "https://offnews.bg/sviat/ivanka-tramp-e-spriagana-za-shef-na-svetovnata-banka-695436.html", "text": "Дъщерята на американския президент Доналд Тръмп Иванка е спрягана за президент на Световната банка. Настоящият шеф на банката Джим Йон Ким реши да се откаже от поста, въпреки че мандатът му трябваше да продължи до 2022 г. Той ще напусне поста на 1 февруари, а временно шеф на институцията ще стане Кристалина Георгиева, която е главен изпълнителен директор на Световната банка.Джим Йон Ким ще започне работа в инвестиционния фонд Global Infrastructure Partners, специализиран във финансирането на инфраструктурни проекти.В същото време обаче започна обсъждане на следващите кандидати за шеф на банката. Сред тях според \"Файненшъл таймс\" освен Иванка Тръмп е и бившата постоянна представителка на САЩ в ООН Ники Хейли. Като потенциални кандидати се споменават още Дейвид Малпас, високопоставен представител на американското министерство на финансите, Майк Грийн, председател на Американската агенция за международно развитие, нигерийският икономист Нгоци Оконджо-Ивеала, който преди седем години беше претендент за лидерския пост на Световната банка, Доналд Каберука, руандийски икономист и бивш президент на Африканската банка за развитие и Шри Муляни Индравати, индонезийската финансова министърка.Кандидатите за президент на Световната банка трябва да внесат кандидатурите си между 7 февруари и 14 март. Изборът на новия ръководител ще стане преди пролетните срещи на банката, които ще се проведат в седмицата, започваща от 8 април. ", "date": "2019.01.13", "title": "Иванка Тръмп е спрягана за шеф на Световната банка"}
{"url": "https://offnews.bg/sport/katrin-taseva-poluchi-obratno-medala-i-buhalkite-si-koito-prodade-na-695438.html", "text": "Националката по художествена гимнастика Катрин Тасева си получи обратно медала и бухалките, които продаде, за да помогне за лечението на бившия футболист Иван Тодоров. Тасева продаде на търг за 10 000 лева златния медал от Световната купа и бухалките, с които го е спечелила, за да помогне на болния от рак Тодоров.Купувачът е поискал да остане анонимен, но е решил да върне на грацията медала и бухалките. Тя си ги получи обратно в предаването \"120 минути\" на bTV, където беше гост.Водещият Светослав Иванов обясни, че купувачът се е свързал с телевизията и е помолил да ѝ ги върнат от негово име, като е настоял да остане анонимен, като обяснил, че всеки медал трябва да е при шампиона си.Тасева се трогна до сълзи от жеста. \"Страхотен човек, страхотен жест\", каза тя. Грацията обясни, че познава Иван Тодоров, но не са близки. Тя обаче се трогнала от историята на младия мъж, който е болен от рак, а миналата година е загубил и родителите си. Двамата са говорили по телефона след нейния жест, но не са се срещали.Тодоров има злокачествен сарком на костта и меките тъкани. Той вече претърпя успешна операция.\"Много силно се трогнах. Първото нещо, което си помислих е това, че мога да направя някаква благотворителност с медала. Този медал е много ценен и много скъп, защото е първият ми златен медал и го спечелих пред родна публика. Мисля, че няма да усетя липсата му\", каза Катрин Тасева, когато обяви решението си да помогне на бившия футболист.", "date": "2019.01.13", "title": "Катрин Тасева получи обратно медала и бухалките си, които продаде на търг за лечението на футболист"}
{"url": "https://offnews.bg/112/dzhip-se-preobarna-v-sofia-695435.html", "text": "Джип „Мерцедес” се обърна на голям столичен булевард, съобщи БГНЕС. Инцидентът е станал в следобедните часове днес на бул. \"Мадрид\".Пострадал е шофьорът на джипа. Той е настанен в болница. На автомобила и на паркирана наблизо кола има сериозни щети. Катастрофата не затруднява сериозни проблеми на движението по булеварда.", "date": "2019.01.13", "title": "Джип се преобърна в София"}
{"url": "https://offnews.bg/kultura/otbeliazvame-141-godini-ot-rozhdenieto-na-pejo-iavorov-695424.html", "text": "Днес се навършват 141 години от рождението на Пейо Яворов. Полагайки пред лика му венци и цветя, поморийци почетоха гениалния поет. Пейо Тотев Крачолов се ражда в Чирпан на 13 януари 1878 г., но 21 години по-късно в Поморие се ражда Пейо Яворов – един от най-големите български поети на XX век.Отдавна е прието, че истинският творчески дебют на символиста е именно в някогашно Анхиало, а едногодишното пребиваване в градчето (1899-1900 г.) е и най-плодотворният му период - написва над 35 стихотворения и поеми, раждат се и нови мотиви, които ще реализира по-късно върху белия лист.„“ – изповядва се в недовършената си автобиография Яворов.Величествената морска гледка, на която Яворов се е любувал от скалите, носещи днес неговото име, е вдъхновила и следното стихотворение:", "date": "2019.01.13", "title": "Отбелязваме 141 години от рождението на Пейо Яворов"}
{"url": "https://offnews.bg/112/spasiha-petima-makedonski-snoubordisti-v-pirin-obnovena-695440.html", "text": "Спасители помогнаха на петима македонски сноубордисти в Пирин, съобщи bTV.Те се бяха заклещили в Демянишките улеи. Според информация на БНТ те са карали сноуборд извън обозначените места и пропаднали в улеите.Около 10 спасители са помогнали за изтеглянето на сноубордистите с моторни шейни. Акцията е приключила малко преди 22 1часа. И петимата са в добро състояние.Акцията се е провела при тежки условия. Преди два дни лавина погуби двама сноубордисти в Пирин. Те бяха затрупани в района на Банско, малко под връх Тодорка.", "date": "2019.01.13", "title": "Спасиха петима македонски сноубордисти в Пирин (обновена)"}
{"url": "https://offnews.bg/futbol/iunajted-nokautira-totnam-solskiaer-s-nov-rekord-695442.html", "text": "Манчестър Юнайтед стигна до много трудна, но сладка победа над Тотнъм в двубой от  от 22-ия кръг на английската Висша лига.Фантастични изяви на вратаря Давид де Хеа осигуриха още един успех на \"червените дяволи\", които взеха трите точки насред митичния стадион \"Уембли\".Испанският вратар направи 11 спасявания, всичките през второто полувреме, като поне половината от тях бяха стопроцентови положения. Маркъс Рашфорд пък донесе триумфа, с който Оле Гунар Солскяер влезе в историята.Норвежецът стана първият мениджър на Манчестър Юнайтед, който печели първите си 6 мача във всички турнири. Освен това изравни легендата Мат Бъзби с 5 поредни успеха на старта на кариерата си на \"Олд Трафорд\" в първенството.\"Червените дяволи\" се изравниха с петия във временото класиране Арсенал с 41 точки. Тотнъм пък остава на третото място с 48 пункта.", "date": "2019.01.13", "title": "Юнайтед нокаутира Тотнъм, Солскяер с нов рекорд"}
{"url": "https://offnews.bg/sviat/bivshiat-komunisticheski-terorist-chezare-batisti-be-zaloven-v-bolivia-695425.html", "text": "Бивш комунистически терорист бе задържан в Боливия, съобщиха от BBC. Италианецът Чезаре Батисти бе издирван за четири убийства в Италия през 70-те, които той отрича да е извършил. Батисти прекарал години наред в Бразилия като бежанец и бил укриван от бившият ляв президент Луиз Инасио Лула да Силва. Новопостъпилият на 1 януари президент Жаир Болсонаро обаче се бе врекъл, че ще го изпрати обратно в Италия. Филипе Мартинс, старши помощник по международни въпроси на президент Болсонаро, публикува туит, в който пише, че Батисти \"скоро ще бъде доведен в Бразилия, от която най-вероятно ще бъде изпратен в Италия, където ще излежи доживотна присъда\".Бразилският политик Едуардо Болсонаро, който е и един от синовете на президента, се обърна към италианския министър на вътрешните работи Матео Салвини с думите: \"Бразилия вече не е земя на бандити. \"Малкият подарък\" идва.\" Батисти е бил част от терористичната организация Въоръжени Пролетарии за Комунизъм и е осъден на доживотна присъда за 4 убийства (на двама полицаи, бижутер и месар). Той потвърждава участието си в групировката, но отрича да е извършил убийствата.", "date": "2019.01.13", "title": "Бившият комунистически терорист Чезаре Батисти бе заловен в Боливия"}
{"url": "https://offnews.bg/zimni/pobednata-seria-na-kobaiashi-svarshi-poliak-go-spana-695439.html", "text": "Давид Кубацки спечели състезанието от Световната купа по ски скокове което се провежда в италианския зимен център Вал ди Фиеме.Полякът скочи 129.5 и 131.5 метра, с които събра 271.1 точки и така прекъсна серията от шест поредни победи за японската сензация през този сезон Рьою Кобаяши. Шампионът от \"Четирите шанци\" пропусна шанса си да запише името си в историята със златни букви, след като никой скачач няма седем поредни победи. Той обаче не успя да се представи толкова добре при втория си опит. Японецът завърши седми, с което изравни най-лошото си класиране за сезона.Иначе австриецът Щефан Крафт завърши втори, а сънародникът на Кубацки - Камил Стох също се нареди на стълбичката, за да стъпи на третото място.Най-добрият български ски скачач Владимир Зографски завърши 27-и, след като прелетя 118.0 и 122.5, събирайки 229.2 точки. Така той подобри представянето си с едно място в сравнение с вчера, когато се класира 28-и.", "date": "2019.01.13", "title": "Победната серия на Кобаяши свърши, поляк го спъна"}
{"url": "https://offnews.bg/sviat/ekstradirat-chezare-batisti-v-italia-695441.html", "text": "Бившият италиански крайноляв активист Чезаре Батисти, осъден на доживотен затвор в Италия за убийства, който беше заловен вчера в Боливия, ще бъде екстрадиран в близките часове в Италия, съобщи премиерът Джузепе Конте, цитиран от Франс прес и БТА.Батисти ще бъде екстрадиран със самолет от Санта Крус директно до Рим.Конте отбелязва, че се е чул по телефона с бразилския президент Жаир Болсонаро, на когото благодарил от името на италианското правителство за ефикасното сътрудничество, довело до залавянето на Батисти. Конте благодарил и на боливийските власти.Очаква се Чезаре Батисти да пристигне на италианска земя утре в ранния следобед, според информирани източници, цитирани от агенция Аджи. Самолетът ще направи междинно техническо кацане.По-рано беше съобщено, че Батисти ще бъде екстрадиран от Боливия в Бразилия, а оттам - в Италия.", "date": "2019.01.13", "title": "Екстрадират Чезаре Батисти в Италия"}
{"url": "https://offnews.bg/sviat/chetvarta-zhertva-na-vzriva-v-parizh-obnovena-695407.html", "text": "Броят на жертвите на взрива в пекарна в Париж вече е четири.Под развалините е било намерено тялото на още един човек.В събота, след фаталното изтичане на газ, на мястото загинаха двама пожарникари, а испанска туристка почина от раните си в болница.При взрива са били ранени 47 души, от които 10 са в тежко състояние, а 37 са пострадали по-леко.Експлозията е станала на улица \"Тревиз\", недалеч от Парижката опера. По първоначални данни става дума за нещастен случай. Полицията съобщи, че преди взрива пожарникари са се отзовали на сигнал за изтичане на газ в пекарната.Експлозията стана в момент, когато Париж беше под засилени мерки за сигурност заради деветата поредна събота от протестите на \"жълтите жилетки\", отбелязва Ройтерс.", "date": "2019.01.13", "title": "Четвърта жертва на взрива в Париж (обновена)"}
{"url": "https://offnews.bg/politika/maia-manolova-ne-mislia-che-shte-imam-sledvasht-mandat-kato-ombudsma-695427.html", "text": "Мая Манолова не смята, че ще има следващ мандат като омбудсман, след изтичането на настоящия през 2020 г.\"\" - заяви пред БНТ Мая МаноловаМанолова коментира увеличението в цената на водата от началото на годината, която тя смята да атакува с жалба в Конституционния съд.\".\"Според Манолова, текстът в променения закон е грабителски, особено по отношение на малките населени места. Трябва да има обвързаност между повишаването цената на водата и повишаването на качеството й, допълни Манолова.Манолова заяви още, че се е обърнала за съдействие към европейския омбудсман по повод законодателния пакет \"Мобилност\" на френския президент Макрон, който ощетява българските превозвачи., категорична е Манолова.По темата с напрежението в село Войдиново след побой от роми над военнослужещ, омбудсманът е категорична, че в ромските гета цъка бомба и това е резултат от отлагани действия на правителство след правителство. Едва ли не се създава очакване че чрез други правонарушения, каквото е незаконното строителство, се наказват криминални престъпления, каквото е побоят над военнослужещ, обясни Манолова.Ще съсредоточим нашите усилия в битката срещу монополите, банките и бързите кредити през новата 2019 г., каза още Манолова.", "date": "2019.01.13", "title": "Мая Манолова: Не мисля, че ще имам следващ мандат като омбудсман"}
{"url": "https://offnews.bg/dw/kolko-struva-da-si-kupish-zakon-v-balgaria-695429.html", "text": " Тези думи на основния свидетел по делото \"Иванчева\" повдигат много важен въпрос.Щяха ли да стигнат 500 000 евро на строителния предприемач Александър Ваклин, за да промени закон в парламента? Едва ли. При коалиционно управление е по-трудно да се осигури мнозинство в пленарна зала, необходимо за гласуване на законопроект. Не е като мнозинство, осигурявано от една политическа сила.Но въпреки това Ваклин прави обосновано предположение: \"Аз за толкоз пари по-добре да издигна кандидатура за столичен кмет или да изменя закона през парламента. За толкова пари ще мине през парламента - там тия тъпанари...\" Думите му са записани чрез специални разузнавателни средства (СРС) и станаха публично достояние на делото за подкуп срещу Десислава Иванчева - вече бивш кмет на столичния район Младост, Биляна Петрова, вече бивша нейна заместничка, и Петко Дюлгеров, посредник между предприемача и управата на район Младост, самият той бивш кмет на района.За корупцията и лобизмаТози запис повдига следния въпрос: Колко са годишните разходи за купуване на политическо влияние в България, иначе казано - за корумпиране на политици? Отговорът обаче гласи: Не е известно. Известно е само, че според Индекса за възприятие на корупцията през 2017 година на \"Прозрачност без граници\" България остава най-корумпираната страна в ЕС. Политическата корупция със сигурност играе важна роля за тази позиция. Разкритията в Държавната агенция за българите в чужбина, където за \"уреждане\" са плащани над 5000 евро, са само един щрих.Лесно е да се прогнозира, че прокуратурата няма да се заеме с Александър Ваклин, за да проучи откъде му е известен упоменатият механизъм за променяне на закони. В случая - закона за местните избори, за да се върне отново назначаването, а не избирането на районен кмет. Но дали някой в Народното събрание - институцията с най-нисък рейтинг в държавата - няма да се засегне заради накърнения авторитет и уронване на доброто име на депутатите, и разгласяване на позорно обстоятелство?Освен че руши демокрацията, това компрометира парламента и законодателната уредба. Одобрението на закони по незаконни тарифи генерира и сив сектор в икономиката - недекларирани сериозни приходи, укривани в офшорни сметки. Вероятно приемането на закон за лобизма - обещан, впрочем, от днешния министър на правосъдието Цецка Цачева още когато председателстваше 41-ото НС, ще освети (донякъде) тази сива зона. Или поне входа ѝ.Цинизмът в думите на Александър Ваклин е в разрез с твърдения на премиера Бойко Борисов - например, че ако партийните субсидии бъдат намалени, \"партиите ще станат зависими от олигарсите\". Ако има закон за лобизма, няма нужда да ни обяснява, че ГЕРБ е \"дясна партия\", която се старае \"да подпомага бизнеса във всичките му форми\" - ще разберем защо ГЕРБ наложи през 2012 година законови промени, облагодетелствали производителите на ток от биомаса, или защо, благодарение на обединените усилия на НДСВ, БСП и ДПС, се наплодиха десетки ВЕЦ-ове. Няма да има нужда и народни представители да регистрират фирми за пиар и консултантски услуги на името на съпруги, деца или любовници.Когато овладееш \"входа\"...Но има случаи, в които депутатите се оказват притиснати между толкова силни лобита, че избират да не вземат никакви решения. И дори няколко пъти по 500 000 евро не биха ги накарали да гласуват, тъй като щетите за единия или другия бизнес биха се съизмервали в десетки и стотици милиони. Пример за това е законът за храните - обещан от втория кабинет на Борисов, приет на първо четене още през есента на 2017 година, събрал над 30 становища и непомръдващ по-нататък. Причините са поне две. Едната е заради дългогодишен конфликт между производителите на две минерални води \"Девин\" и \"Балдаран\", събрали около себе си лобита в лицето на работодателски и браншови организации, кметове и депутати. Другата - заради забраната да се рекламират ГМО храни и храни, за които има въведени ограничения за употреба от деца чрез реклами и други форми на търговски съобщения. Всъщност - изобщо се забранява рекламирането на вредни храни, както и реклами с участието на деца, които ги употребяват. Представете си колко много производители, рекламисти и медии, които разчитат на тези рекламни бюджети, са недоволни.Хранителната индустрия е мощен бизнес. През 2010 година EUobserver разкри, че в резултат на една от най-скъпите лобистки кампании - за 1 милиард евро - eвродепутатите подкрепиха такъв вариант за нови етикети на храните, какъвто си \"поръчаха\" производителите. И отхвърлиха системата, за която настояваха медицинските асоциации и всички, които се борят срещу рака, диабета и затлъстяването - с червени, жълти и зелени предупредителни етикети, обозначаващи храни, които изобилстват от мазнини, захар или сол.Купуването на политическо влияние по традиция се осъществява на \"входа\" на политическата система. България има твърде горчив опит със завладяването му. Да си спомним девиза на \"Мултигруп\", посочен в разследване на в. \"Капитал\" от 1999: \"Сложи ръка на входа (със суровините) и ще разполагаш с крайния продукт (на пазара).\"И ако това продължава, най-добре на \"входа\" да сложат надпис: \"Забранено за граждани\". А от другата страна на вратата да има ценоразпис. Такъв, какъвто вероятно не само Александър Ваклин вече е чел.", "date": "2019.01.13", "title": "Колко струва да си купиш закон в България?"}
{"url": "https://offnews.bg/sviat/-695430.html", "text": "Посланикът на САЩ в Берлин Ричард Гренъл изпрати писма до редица германски компании, участващи в проекта „Северен поток – 2“, и ги предупреди за „значителен риск от санкции“.Това съобщи днес руското издание „Интерфакс“, като се позова на немското „Билд ам Зонтаг“. „Ние отново подчертаваме, че фирмите, участващи в руския сектор на енергийния износ, се занимават с това, което е свързано със значителен риск от санкции. В крайна сметка, фирмите, поддържащи съоръжението „Северен поток – 2“, а също и „Турски поток“, активно подкопават сигурността на Украйна и Европа“, твърди американският дипломат.Той отбелязва, че „газопроводът ще нанесе сериозни геополитически последствия за европейските съюзници и партньори“. „Тези партньори споделят нашата загриженост във връзка с все по-агресивното поведение на Русия, особено за използваните от Москва енергийни ресурси като политически и икономически инструменти“, посочва в писмото си американският дипломат.Външното министерство на Германия подложи на критика писмото на Гренъл, като отбеляза, че подобни действия са в противоречие с дипломатическите норми. От своя страна, представител на посолството на САЩ заяви, че писмото не следва да се определя като заплаха, а като „прозрачно послание от американската политика“.Не закъсня и реакцията на руската държава. „От изявленията с призив към Берлин да се откаже от „Северен поток – 2“ САЩ преминаха към преки заплахи по адрес на немските компании, участващи в проекта“, написа в Туитър Алексей Пушков, ръководител на комисията по информационната политика при Съвета на Руската федерация, цитиран от „Известия“. Сенаторът отбеляза, че САЩ загърбват принципа на свободната търговия и суверенитета на Германия. Той счита, че главната задача на властите във Вашингтон е на всяка цена да свържат Европа с далеч по-скъпия американски газ.Газопроводът „Северен поток – 2“ се изгражда от Русия до Германия по дъното на Балтийско море. Проектът предвижда две тръби с мощност 55 млрд.куб.метра. Срещу него обаче позиции заявяват САЩ, Украйна, Полша, Латвия и Литва.В средата на декември м.г. Европейският парламент се обяви за прекратяване на строителството по проекта. В резолюцията бе посочено, че той представлява заплаха за енергийната сигурност на Европа. В началото на януари външният министър на Полша Яцек Чапутович заяви, че руският газопровод „Северен поток – 2“ е убиец на Украйна и реализацията на проекта трябва да бъде спряна.", "date": "2019.01.13", "title": "Посланикът на САЩ в Берлин предупреди за риска от санкции заради „Северен поток – 2“"}
{"url": "https://offnews.bg/obshtestvo/ogranichavat-dvizhenieto-prez-tunel-echemishka-utre-zaradi-ogled-na-695434.html", "text": "Движението в тунел „Ечемишка“ на магистрала „Хемус“ в тръбата за София ще бъде ограничено между 13 и 16.30 часа утре.То ще се осъществява поетапно в една лента поради оглед на осветителната система.Огледът ще се извърши в светлата част на денонощието при благоприятни метеорологични условия.Необходимо е шофьорите да карат с повишено внимание и съобразена скорост, като спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.13", "title": "Ограничават движението през тунел 'Ечемишка' утре заради оглед на осветлението"}
{"url": "https://offnews.bg/sviat/britanski-voenni-podgotviat-kliuchovi-ministerstva-za-brekzit-bez-sdel-695433.html", "text": "Над десетина военни плановици са изпратени от британското министерство на отбраната в ключови министерства във връзка с подготовката на страната за излизане от ЕС, съобщава днес в. \"Обзървър\", цитиран от ДПА и БТА.Шестима военни плановици са изпратени в правителствения секретариат, четирима в пограничната служба на страната, трима в министерството на външните работи и един в министерството на транспорта, уточнява изданието.Запознати с въпроса казват, че някои министерства са поискали помощ с планирането за сценарий, при който Великобритания напуска Евросъюза без сделка.Ако на 29 март страната излезе от ЕС без споразумение за търговията и границите, правилата на съюза няма вече да се прилагат за Великобритания, която също така няма да бъде обхваната от общите споразумения, като например общите правила за въздушния трафик или търговските споразумения с трети страни.По-рано тази седмица министерството на транспорта изпробва неизползваемо летище като спешен паркинг за камиони, който да се използва в случай на хаос по границите. През декември министерството подписа споразумения на стойност 108 милиона британски лири (137 милиона долара) за допълнителни преминавания с ферибот за товарни превози.Сухопътната граница със Северна Ирландия и Република Ирландия също ще представлява голям проблем, ако не се постигне споразумение. Усилията тази граница да остане отворена са един от акцентите на преговорите по Брекзит.", "date": "2019.01.13", "title": "Британски военни подготвят ключови министерства за Брекзит без сделка"}
{"url": "https://offnews.bg/sviat/tereza-mej-othvarlianeto-na-sporazumenieto-za-brekzit-shte-e-katastro-695409.html", "text": "Британският премиер Тереза Мей предупреди депутатите, че евентуално отхвърляне на предложения от нея план за напускане на Европейския съюз би имало катастрофални последствия за страната, предаде Ройтерс.Мей отправи призива си за подкрепа само два дни преди гласуването в парламента, което се очаква да загуби.През декември правителството отмени насрочено гласуване по договореното с Брюксел споразумение, след като стана ясно, че то няма да получи подкрепата на достатъчен брой депутати. Няма признаци Мей да е много по-близо до спечелването на необходимата й подкрепа.Депутатите не трябва да разочароват хората, които гласуваха за Брекзита, заяви британският премиер в статия във в. \"Сънди експрес\".\"Подобно нещо би накърнило катастрофално и непростимо доверието в нашата демокрация\", посочва тя и допълва: \"Затова моето послание към парламента този уикенд е просто: време е да забравим игрите и да направим това, което е добро за страната\".В петък външният министър Джереми Хънт заяви, че ако споразумението бъде отхвърлено, може изобщо да не се стигне до Брекзит.", "date": "2019.01.13", "title": "Тереза Мей: Отхвърлянето на споразумението за Брекзит ще е катастрофа"}
{"url": "https://offnews.bg/sviat/donald-tramp-shte-bade-izslushan-v-kongresa-na-sasht-zaradi-vrazkite-m-695428.html", "text": "Комисията по външните работи в американския конгрес планира изслушване на президента Доналд Тръмп заради съмнения около срещите му с руския държавен глава Владимир Путин.Съобщението за това е публикувано на официалната страница на комисията. В него се посочва, че „всеки път, когато Тръмп се среща с Путин, страната е в неведение“. „Америка заслужава истината и комисията по външните работи смята да я изясни. Ще проведем изслушвания, на които ще проучим мистериите около странните взаимоотношения на Тръмп с Путин и неговите сътрудници, а също и как тези тъмни връзки влияят на нашата национална сигурност“, пише председателят на комисията Елиът Енджъл. В същото време „Вашингтон пост“ съобщи, че Тръмп упорито е криел от администрацията си подробностите за първите си преговори с Путин, състояли се през лятото на 2017 г. по време на срещата на Г-20 в Хамбург. Тръмп пристигна в Хамбург заедно с тогавашния държавен секретар Рекс Тилърсън, когото уволни през март 2018 г. и го замени с директора на ЦРУ Майк Помпео. Авторът на публикацията Грег Милър се позовава на анонимен официален източник от американската администрация. След въпросната среща Тръмп прибрал записките на преводача и наредил да не споделя абсолютно нищо с други хора от администрацията.Според бивши и действащи членове на правителството на САЩ, това е станало известно, след като един от съветниците на Тръмп в Белия дом и високопоставен представител на Държавния департамент са поискали от преводача информация за срещата на двамата лидери, но получили отказ. „Президентът Тръм отиде твърде далеч, за да прикрие подробностите за разговорите си с руския президент Владимир Путин, позволи си да отнеме бележките на своя преводач и го инструктира да не обсъжда това с други служители на администрацията“, се посочва в статията.„Ограниченията, които Тръмп наложи, са част от по-широк негов модел за защита на комуникациите му с Путин от публичен контрол и лишаване на дори високопоставените длъжностни лица в собствената му администрация от пълното познаване на това, което той казва на един от основните противници на САЩ. В резултат на това няма подробен запис, дори в класифирирани файлове, за срещите на Тръмп „лице в лице“ с руския лидер на 5 места през последните две години. Подобна празнина би била необичайна във всяко президентство, още повече докато Русия се стреми да инсталира онова, което американските разузнавателни агенции описаха като безпрецедентна кампания за намеса в изборите. Специалният съветник Робърт Мюлер смята, че е в заключителния си етап едно разследване, фокусирано в голяма степен върху това дали Тръмп или неговите сътрудници са заговорничили с Русия по време президентската кампания от 2016 г. Новите подробности за продължаващата тайна на Тръмп подчертават степента, в която твърде малко се знае за комуникациите му с Путин, откакто бе избран за президент“, коментира авторът на публикацията.В събота в интервю пред тв канала „Фокс Нюз“ Тръмп заяви, че никога не сее  опитвал да скрива каквито и да били подробности, свързани със срещите му с руския държавен глава. В отговор на въпрос за публикацията от петък в „Ню Йорк Таймс“, в която се твърди, че от ФБР тайно са проверявали дали Тръмп действа в полза на интересите на Русия, той каза, че това е възможно най-оскърбителната статия, която някога изобщо е чел. Главата на Белия дом атакува и „Вашингтон пост“ и собственика му Джефри П. Безос заради публикация със същото съдържание. Американският президент уточни, че с Путин е разговарял за Израел, наред с другите теми, а всеки можел да чуе тази среща, тъй като записът бил отворен, но не посочи детайли. Запитан от водещата дали някога е работил за Русия, Тръмп отговори: „Мисля, че това е най-обидното нещо, за което съм питан някога“.Според бившия заместник държавен секретар Строб Талбот, цитиран от „Вашингтон пост“, „тайната на Тръмп около Путин е не само необичайна от гледна точка на историческите стандарти, това е скандално“. „Това затруднява правителството на САЩ – експертите, съветниците, служителите в кабинета, които са там, за да служат на президента, и със сигурност дава на Путин много повече възможности да манипулира Тръмп“, казва Талбот.", "date": "2019.01.13", "title": "Доналд Тръмп ще бъде изслушан в Конгреса на САЩ заради връзките му с Путин"}
{"url": "https://offnews.bg/futbol/tcska-s-gotov-proekt-za-rekonstruktcia-na-balgarska-armia-695402.html", "text": "Ръководството на ЦСКА е изготвило план и проект за реконструкция на стадион \"Българска армия\", съобщава \"Тема Спорт\".Целта е съоръжението да бъде преобразено. Очакванията са това да се случи или поне да започне да се случва през 2019 година.През новата седмица - на 18 януари, петък, се очаква да влезе в сила новият Закон за спорта, който ще позволи на ЦСКА да вземе “Българска армия” и базата в Панчарево за 30 години вместо досегашните 10. Голяма е вероятността да се сключи и публично-частно партньорство, което ще наложи подписването на нов договор.От ЦСКА имат добра комуникация с министъра на спорта Красен Кралев и очакват развитие по въпроса в най-скоро време. Самият Кралев заяви в последните дни, че се водят разговори с \"червените\".\"Ще си възстановят стадиона със собствени средства. Има много неща, които свършихме с екипа на Гриша Ганчев и вървим към финализиране на проекта. Вярвам, че в скоро време армейците ще се радват на нов стадион”, заяви Кралев през седмицата.В последното си интервю през октомври и Гриша Ганчев си пожела да се постигне ново споразумение и публично-частно партньорство за \"Българска армия\" и Панчарево.", "date": "2019.01.13", "title": "ЦСКА с готов проект за реконструкция на Българска армия"}
{"url": "https://offnews.bg/112/120-kg-nelegalen-tiutiun-e-otrit-v-kurierski-pratki-v-plovdiv-695411.html", "text": "120 кг нарязан тютюн за пушене без документи за платен акциз откри eкип на митническа мобилна група в куриерски пратки. Това съобщи Агенция \"Митници\".На 09.01.2019 г. митническите служители извършват проверка в офис на куриерска фирма в Пловдив.При проверката са открити 39 опаковани пратки, съдържащи суха кафеникава нарязана листна маса с мирис на тютюн, с общо бруто тегло 120 кг.Пратките от Пловдив били предназначени за получатели в различни населени места в страната. В хода на контролните действия е установено лицето, изпращач на стоката, което не е представило документи за платен или обезпечен акциз по Закона за акцизите и данъчните складове.По случая е образувано досъдебно производство по описа на Териториален отдел „Митническо разследване и разузнаване -Тракийска“, което се провежда под надзора на Районна прокуратура Пловдив.", "date": "2019.01.13", "title": "120 кг нелегален тютюн е отрит в куриерски пратки в Пловдив"}
{"url": "https://offnews.bg/futbol/plamen-iliev-mozhe-da-se-poiaviat-santimenti-kogato-se-izpravia-sres-695416.html", "text": "Трансферният удар на Лудогорец тази зима Пламен Илиев отпътува за Белек, за да се присъедини към лагера на \"зелените\".На летище София стражът сподели пред NOVA, че вече е разговарял по телефона с треньора на вратарите Здравко Здравков. Двамата се познават от преди.Запитан, дали е имало опция да се завърне в Левски, националният страж сподели, че не се интересува от ситуацията в клуба към момента.\"Когато настъпи време да се изправя срещу \"сините\", може да се появят сантименти, но засега няма такива. За мен присъединяването към Лудогорец и връщането в българското първенство не е крачка назад. Ще бъда част от отбор, който е много над останалите в шампионата\", каза Илиев.Вратарят ще бъде официално представен утре, като ново попълнение на \"орлите\". В петък ръководството на седемкратния шампион и Астра Гюргево постигнаха договорка за трансфера.", "date": "2019.01.13", "title": "Пламен Илиев: Може да се появят сантименти, когато се изправя срещу Левски"}
{"url": "https://offnews.bg/obshtestvo/oblatci-i-temperaturi-do-5-gradusa-ni-chakat-dnes-695399.html", "text": "Облачно време с максимални температури до 5 градуса ни чакат днес, сочи прогнозата на Националния институт по метеорология и хидрология.Сутринта ще е студено с минимални температури от минус 9° до минус 4°. На места в низините и котловините ще има мъгла или ниска слоеста облачност. От северозапад облачността ще се увеличава, най-късно привечер в югоизточните райони. Само на отделни места в Северозападна България след обяд ще превали слаб сняг. Ще духа слаб, в Дунавската равнина до умерен вятър от запад-северозапад, който привечер ще се ориентира от югозапад.Максималните температури ще са предимно между 0° и 5°.Атмосферното налягане ще продължи да се понижава и ще е по-ниско от средното за месеца.Над планините облачността ще е променлива, по-значителна след обяд, но само на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е около 0°, на 2000 метра - около минус 7°.Над Черноморието в сутрешните часове ще е предимно слънчево, но след обяд облачността ще се увеличава, най-късно привечер над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1°-4°. Температурата на морската вода е около 6°. Вълнението на морето ще бъде 1-2 бала.", "date": "2019.01.13", "title": "Облаци и температури до 5 градуса ни чакат днес"}
{"url": "https://offnews.bg/sviat/agenti-na-razuznavaneto-zadarzhaha-za-kratko-opozitcionnia-lider-vav-v-695443.html", "text": "Опозиционният лидер и председател на парламента във Венецуела Хуан Гуайдо беше задържан от агенти на разузнаването на път за политическо събиране.За задържането му съобщиха неговата съпруга и опозиционни депутати.По-късно той е бил освободен, обяви парламентарен представител, цитиран от Ройтерс и БТА.Гуайдо каза в петък, че е готов да поеме президентските функции, след като опозицията обяви за нелегитимен втория мандат на президента Николас Мадуро.Гуайдо, който беше избран за председател на парламента на 5 януари, заяви, че ще поеме президентските функции единствено с подкрепата на армията.Мадуро встъпи в длъжност за втори мандат в четвъртък, противопоставяйки се на критиците в САЩ и Латинска Америка, които го определиха като нелегитимен узурпатор на Венецуела, където икономическият хаос предизвика хуманитарна криза.", "date": "2019.01.13", "title": "Агенти на разузнаването задържаха за кратко опозиционния лидер във Венецуела"}
{"url": "https://offnews.bg/futbol/levski-v-pregovori-s-makabi-hajfa-za-holmar-ejolfson-695400.html", "text": "От Левски са направили постъпки да предоговорят сделката по привличането на исландския защитник Холмар Ейолфсон от Макаби Хайфа, пише \"Тема Спорт\".\"Сините\" откупиха централния бранител от елитния израелски тим, след като през сезон 2017/2018 година той игра на \"Герена\" като преотстъпен.Сайтът sport1.maariv.co.il твърди, че Макаби е трябвало да получи накуп половин милион евро за правата на Ейолфсон според договора, подписан през юни 2018 година. Това явно не се е случило, защото в началото на тази година от Левски са отправили молба за предоговаряне на сделката и начина на плащане.“Българите са поискали да се издължат по трансфера на три пъти и са получили утвърдителен отговор. Доколкото имаме информация, Макаби Хайфа е запазил 3- процента от евентуален бъдещ трансфер на играча”, се казва в материала.28-годишният Ейолфсон е основен играч на Левски. Той се утвърди в титулярния състав и си спечели място в националния отбор на Исландия за световното първенство в Русия, но не записа участие.Той обаче получи тежка контузия в осминафинала за Купата на България срещу Черно море във Варна на 31 октомври. Исландецът скъса връзки и се наложи да бъде опериран в Барселона. Очаква се възстановяването му да отнеме шест месеца. В Левски не очакват той да се появи в игра до края на първенството.", "date": "2019.01.13", "title": "Левски в преговори с Макаби Хайфа за Холмар Ейолфсон"}
{"url": "https://offnews.bg/zimni/rusia-triumfira-v-shtafetata-pri-zhenite-balgaria-zavarshi-na-14-o-mi-695431.html", "text": "Руският отбор спечели щафетата на 4х6 километра при жените от Световната купа по биатлон, която се проведе в германския град Оберхоф.Квартетът Евгения Павлова, Маргарита Василева, Лариса Куклина и Екатерина Юрлова-Перч успяха да се адаптират най-добре към тежките метеорологични условия в немския курорт и демонстрираха доста точен мерник.На второ място остана Германия на 33.5 секунди с 2 наказателни обиколки и общо 10 допълнителни патрона, а третото място бе спечелено от Чехия с пасив от 36.7 секунди, 1 наказателна обиколка и 6 допълнителни патрона.Българският отбор пък бе близо до сензацията в Оберхоф. За днес бившият национал и настоящ треньор на дамите Михаил Клечоров избра нестандартна подредба на квартета ни. Така на първи пост стартира Даниела Кадева, следвана от Емилия Йорданова, младата надежда Милена Тодорова и накрая Десислава Стоянова.Тактиката на наставника се оказа доста печеливша или поне в началото, като българките шокираха далеч по опитните си конкурентки и на първите два поста се движеха в топ 5 след страхотни стрелби.Така Йорданова успя да предаде щафетата на Тодорова на страхотното 8-мо място с доста малка за тима ни разлика от лидерките - 1:26:01 мин. след нула наказателни обиколки и само 3 допълнителни патрона за 4-те стрелби на първите два поста.За съжаление младата биатлонистка не издържа на напрежението и се пропука във второто посещение на стрелбището от положение прав, където не успя да свали мишените и с помощта на 3-те допълнителни патрона, като се наложи да влезе в наказателния рунд. Въпреки това Милена Тодорова успя да предаде щафетата на Деси Стоянова на 10-ата позиция.В класирането за Световната купа при щафетите води Русия със 103 точки, пред Германия и Швеция с по 90 точки, Франция с 88, Италия с 86 и Норвегия с 81. България е на 16-о място с 48 точки.", "date": "2019.01.13", "title": "Русия триумфира в щафетата при жените, България завърши на 14-о място"}
{"url": "https://offnews.bg/obshtestvo/podpisvat-dogovor-za-nov-sotcialen-proekt-v-pomosht-na-vazrastni-i-hor-695412.html", "text": "Заместник –министърът на регионалното развитие и благоустройството и ръководител на Управляващия орган на ОПРР Деница Николова и кметът на София Йорданка Фандъкова ще подпишат договора за изпълнение на проект „Подкрепа за деинституционализация на социалните услуги за възрастни и хора с увреждания”.Събитието ще се състои утре – 14 януари, от 10.30 часа, в Столична община.Проектът, финансиран от МРРБ чрез Оперативна програма „Региони в растеж“ 2014-2020 г., предвижда ново строителство за осигуряване на подходяща и ефективна социална инфраструктура в 2 обекта, чрез които ще бъдат създадени 9 нови социални услуги за пълнолетни лица с увреждания и възрастни хора в район „Витоша“ и район „Нови Искър“.Стойността на предвидените дейности е над 5 млн. лв.", "date": "2019.01.13", "title": "Подписват договор за нов социален проект в помощ на възрастни и хора с увреждания"}
{"url": "https://offnews.bg/politika/zaharieva-sporat-za-libijskia-korab-e-grazhdansko-praven-i-ne-biva-da-695406.html", "text": "Спорът за либийския кораб е гражданско-правен и не бива да повлиява на двустранните ни отношения. Няма нищо, което министерството крие. Това заяви пред Нова външният министър Екатерина Захариева във връзка със скандала с либийския танкер.„Дано този казус да се реши възможно най-бързо и да не повлияе върху отношенията между двете страни. МВнР се опитва по всякакъв начин да помогне за това. Понякога тихата дипломация е много по-добра”, каза външният министър. И допълни, че подопечното й ведомство не е информирано официално за намерение на Либия да задържа наши плавателни съдове, които навлизат на нейна територия.Министърът коментира и излизането на Великобритания от Европейския съюз.„Европа не се нуждае от Brexit. Надяваме се здравият разум да надделее и в крайна сметка да имаме един подреден Brexit”, коментира Захариева. И подчерта, че плавното излизане на Острова от Общността е в интерес и на българите, тъй като Лондон е сериозен търговски партньор на България.По повод промените, срещу които протестираха българските превозвачи, Захариева смята, че: \"Пакетът „Мобилност” не помага за единението на Европа и нарушава някои принципи, с които толкова много се гордеем\".", "date": "2019.01.13", "title": "Захариева: Спорът за либийския кораб е гражданско-правен и не бива да влияе на двустранните ни отношения"}
{"url": "https://offnews.bg/kultura/plovdiv-evropejskata-stolitca-na-kulturata-s-bogata-programa-i-dnes-695405.html", "text": "След грандиозното откриване на Пловдив - Европейска столица на културата, богата програма радва жителите и гостите на града и днес.Спектакълът на държавна опера Пловдив, заедно с Люси Дяковска, гостуването на \"Музейко\" и продължаващите изложби са само част от акцентите на деня.Вижте и пълната програма за 13 януари:9.00 – 17.30 ч.Необозримо за Кольо К. Градска художествена галерия (ул. „Александър I Батенберг“ 15)Мащабна ретроспективна изложба ( 7 – 30 януари 2019 г.) представя разноликото творчество на известния пловдивски творец Кольо Карамфилов.10.00 – 17.30 ч.Програма за деца на ГХГ ПловдивГрадска художествена галерия (ул. „Александър I Батенберг“ 15)Деца рисуват, вдъхновени от творбите на Кольо Карамфилов - съпътстваща детска програма към изложбата „Необозримо за Кольо К.“10.00 - 17.30 ч.Програма за деца на ГХГ ПловдивЕкспозиция „Енчо Пиронков“ (ул. „Васил Кънчев“ 1)Ателие за рисуване из залите на галерията под напътствието на художник.10.00 – 17.30Програма за деца на ГХГ ПловдивПостоянна експозиция „Мексиканско изкуство“ (ул. „Артин Гидиков“ 11)Съпътстващо събитие за деца към изложбата „Януари - месец на Радичков”.10.00 – 18.00 ч.Живата планетаРегионален природонаучен музей Пловдив (ул. „Христо Г. Данов“ 34)В Дондукова градина (при хубаво време) също ще има занимания за деца. Изложба с вход свободен за деца! Двуметрови риби „плуват\" във въздуха, а в купола на планетариума се извисява внушителна светлинна инсталация - триметров балон – Земя.11.00 – 17.00 ч.Пътуваща изложба „Еврика!“Регионален исторически музей - Музеен център за съвременна история (ул. „Ангел Букорещлиев“ 14) „Музейко“ идва в Пловдив през цялата 2019 г., за да представи едни от най-популярните открития от 19 и 20 век.11.00 – 16.00 ч.Как да измайсторим музикален инструмент?Регионален етнографски музей (ул. „Д-р Стоян Чомаков“ 2)Детска работилница към изложбата „Песента на дървото”.11.00, 13.00 и 15.00 ч.Кино програма за децаLUCKY ДОМ НА КИНОТО (ул. „Гладстон“ 1)Детска филмова програма за най-малките. Вход свободен за деца!11.00 ч.Млади инструменталистиБалабанова къщаКамерен концерт.11.15 – 13.00 ч.Детска програма на НБ „Иван Вазов“ (ул „Авксентий Велешки“ 17)Изложба Кирилица (образци от славянската ръкописна колекция на Пловдивската народна библиотека).Знаете ли това? (любопитни факти за всички европейски столици на културата от 1985 година до днес. Кратка викторина, посветена на европейските столици, както и награди за всички деца).12.00 ч.Капана 2019 НАЧАЛОТООткрита Сцена „Ядрото“ в Капана - квартал на творческите индустрии (ул. „Загреб“ 14)Програмата представя джаз, фолк и етно музика. От 16.00 ч. - Теодосий Спасов фолк квинтет.16.00 ч.Януари – месец на Радичков (откриване)ГХГ – Експозиция „Мексиканско изкуство“ (ул. „Артин Гидиков“ 11)По случай 90 години от рождението на българския писател Йордан Радичков Пловдив е домакин на единствената по рода си изложба, посветена на автора - „Неосветените дворове“ (13 – 27 януари 2019 г.). Като част от изложбата - прожекцията на „Черказки хроники“ е с вход свободен на в клуб „Фарго” от 14.00 часа.19.00 ч.Мария от Буенос АйресСцена на Държавна опера Пловдив (ул. „Гладстон“ 15)Премиера за България на танго опера от Астор Пиацола. Диригент: Константин Добройков. Режисьор: Веселка Кунчева. Хореограф: Явор Кунчев. Художник: Мариета Голомехова. Солисти: Люси Дяковска, Атанас Сребрев, Момчил Караиванов, Живко Джуранов. Бандонеон: Стоян Караиванов. Оркестър, хор и балет на Опера Пловдив.", "date": "2019.01.13", "title": "Пловдив - Европейската столица на културата с богата програма и днес"}
{"url": "https://offnews.bg/sviat/hiliadi-sarbi-protestirat-sreshtu-prezidenta-aleksandar-vuchich-695403.html", "text": "Хиляди сърби се събраха на протестно шествие срещу президента Александър Вучич.Това е шеста поредна събота на протести в Белград.Демонстрантите преминаха през центъра на града въпреки жестокия студ и заледените улици, посочва АП.Те скандираха и издигаха плакати \"Надигни се, Сърбия\" и \"Започна се\".Въпреки студеното време, демонстрации имаше в Нови Сад, Крагуевац, Куршумлия, Крушевац, Ужице и Пожега.Протестите в Сърбия започнаха преди шест седмици след побой над опозиционен политик през ноември. Демонстрантите настояват за повече демокрация и край на политическото насилие в страната.", "date": "2019.01.13", "title": "Хиляди сърби протестират срещу президента Александър Вучич"}
{"url": "https://offnews.bg/zimni/marsel-hirsher-zapisa-dvojna-pobeda-v-adelboden-695432.html", "text": "Марсел Хиршер спечели слалома от Световната купа по ски-алпийски дисциплини в швейцарския курорт Аделбоден и за трети път записа дубъл, след като в събота победи и в гигантския слалом.Австриецът беше трети след първия манш, но направи страхотно каране във втория и спечели с общо време 1:47:37 минута. За Хиршер това е 67-а победа в кариерата за Световната купа, пета на слалом в Аделбоден и четвърта за сезона в тази дисциплина.Зад Хиршер се нареди французинът Клеман Ноел, за когото това е първи подиум в Световната купа. Той остана пети след първия манш, а сумарното му време беше по-слабо с половин секунда от това на австриеца.Трети завърши Хенрик Кристоферсен, който изостана със 71 стотни. Норвежецът допусна сериозна грешка във втория манш, като беше близо до това да падне още при втората врата.Вторият манш премина без българско участие, след като Алберт Попов и Камен Златков не успяха да влязат в топ 30.В генералното класиране за големия Кристален глобус води Марсел Хиршер с 976 точки, следван от Кристоферсен с 571 точки и Алекси Пинтюро (Франция) с 494 точки. Алберт Попов е 88-и с 26 точки.За малката Световна купа в слалома отново Хиршер е водач с 436 точки, пред Даниел Юле (Швейцария) с 278 точки и Кристоферсен с 269 точки. Попов е 34-и в подреждането с 26 точки.", "date": "2019.01.13", "title": "Марсел Хиршер записа двойна победа в Аделбоден"}
{"url": "https://offnews.bg/obshtestvo/balgarite-otdeliat-vse-poveche-pari-za-kultura-spored-evrostat-695410.html", "text": "Българите са похарчили значително повече средства за културен отдих, свободно време и развлечения през 2017 г., отчита анализ на Евростат за разходите на домакинствата в ЕС за отдих и култура през въпросния период.Средният разход на домакинствата в ЕС за култура през 2017 г. е бил 8,5 на сто от общите им разходи, отчита европейската статистика.Според данни на НСИ средният разход на домакинство през 2017 г. за отдих, култура и развлечения е бил 528 лева, при отчетени 282 лева през 2007 г.Увеличени са и разходите за култура на едно лице, регистрира данните родната статистика - 230 лева през 2017 г. при 114 лева през 2007 г. Пак според НСИ през 2017 г. близо 3,8 милиона българи са посетили различни културни събития като театри, концерти, опера, балет, кино и др.Почти 4 милиона от сънародниците ни са посетили в рамките на въпросната година културни забележителности в страната. Близо 2 милиона българи са посветили свободното си време в четене на книги, като половината от тях са прочели от 1 до 5 книги, около 30, на сто са прочели 10 книги за 12 месеца, а около 20 процента от сънародниците ни са прочели повече от 10 книги за 12-те месеца на 2017 г.Около 4 милиона са българите, които четат вестници, като от тях 42 процента или 1,7 милиона заявяват, че четат вестници почти всеки ден.През 2017 г. гражданите на страните в ЕС са похарчили средно 8,5 на сто от общите си доходи за развлечения и други културни дейности, което в реални цифри представлява около 710 млрд. евро и се равнява на 4,6 от БВП на ЕС.Най-много средства за отдих и култура в ЕС отделят от общите си разходи жителите на Дания - 11,5 на сто, Швеция - 11 на сто, Финландия, Холандия и Австрия - по 10 на сто и др.Най-малко средства за култура отделят жителите на Гърция - едва 4,6 на сто, Румъния - 5,8 на сто, Кипър - 6 на сто и др.", "date": "2019.01.13", "title": "Българите отделят все повече пари за култура, според Евростат"}
{"url": "https://offnews.bg/sviat/trima-skiori-zaginaha-pri-lavina-v-alpite-chetvarti-e-v-neizvestnost-695414.html", "text": "Трима германски скиори бяха убити от лавина в австрийските Алпи, а четвърти е в неизвестност, съобщи Асошиейтед прес, като се позова на германската полиция.Телата на тримата мъже, на възраст 57, 36 и 32 години, били открити снощи близо до курорта Лех, няколко часа след като съпругата на единия съобщи за изчезването им.Полицията във Форарлберг, най-западната австрийска провинция, заяви, че трябвало да прекъсне издирването на друг германец, на 28 години, поради силния снеговалеж и опасност от лавини.Преди два дни трима души бяха ранени, след като лавина падна върху хотел в Алпите. ", "date": "2019.01.13", "title": "Трима скиори загинаха при лавина в Алпите, четвърти е в неизвестност"}
{"url": "https://offnews.bg/tenis/nadal-otvaria-akademia-za-tenis-na-balkanite-695401.html", "text": "Испанската суперзвезда Рафаел Надал ще отвори академия за тенис на Балканския полуостров, съобщиха офиицално от центъра на Матадора в Майорка.Школата ще стартира през април и ще бъде в северната част на Гърция - Халкидики, съвсем близо до нас. Новият \"Рафа Надал Тенис Център\" се строи в Сани Ресорт върху 400 хектара, ще има 8 червени корта за тренировки на играчи от всички възрасти, също професионалисти.Висококвалифицирани тенис-специалисти, минали предварителен курс в академията в Майорка, ще прилагат методиката на Надал, лично съставена и дирижирана от чичо му и дългогодишен наставник Тони.Първата школа на Рафа в чужбина бе създадена през ноември в Мексиканския курорт Канкун, едно от любимите места на Надал, където той инвестира и в петзвезден хотел.", "date": "2019.01.13", "title": "Надал отваря академия за тенис на Балканите"}
{"url": "https://offnews.bg/kultura/dnes-zapochva-folklorniat-festival-surva-695404.html", "text": "Фестивалът „Сурва” започва от днес в Пернишко. Той съществува от повече от два века и е включен в списъка на ЮНЕСКО.Празненствата са в нощта срещу старостилния Васильовден – на 13 срещу 14 януари.Особено характерно за сурвакарите е разиграването на ритуала сватба, за разлика от кукерите, за които е характерно ритуалното заораване.Основни моменти са обхождането на селището и посещението на всяка къща поотделно, както и колективната игра на селския площад.Маските са формени като глави на причудливи същества и животни с плашещи лица и стърчащи зъби, с рога, опашки, тракащи клюнове или като сложно изработени конструкции от пера на домашни птици върху дървен скелет. В Пернишко маските са изработени от кожи на овце и кози, криле и пера от домашни птици, рога, царевична шума, коноп. Другаде – от сукно, вълнена прежда, мъниста, сухи растения, хартиени цветя.През цялата нощ на 13 януари сурвакари ще обхождат къщите по селата и ще благославят стопаните за здраве и берекет.Фестивалът ще продължи и на 14 януари и очаква много гости от страната и чужбина.", "date": "2019.01.13", "title": "Днес започва фолклорният фестивал 'Сурва'"}
{"url": "https://offnews.bg/sviat/malkiat-koalitcionen-partnior-v-gartcia-se-ottegli-ot-pravitelstvoto-z-695415.html", "text": "Гръцкият министър на отбраната и лидер на коалиционния партньор \"Независимите гърци\" Панос Каменос оттегли партията си от правителството заради сделката за новото име на Македония, предаде гръцкият Greek City Times. Решението на Каменос е в резултат на недоволството му от сключената със Скопие сделка, според която западната ни съседка  си от Република Македония на Република Северна Македония. Конституционната промяна, произлизаща от Преспанския договор между премиерите Заев и Ципрас, беше гласувана официално в македонския парламент в петък. Лидерът на коалиционната партия \"Независимите гърци\" никога не е криел възмущението си от сделката. Днес той проведе среща с гръцкия министър-председател Алексис Ципрас, след която обяви оставката си и оттеглянето на другите му шест министри от правителството.\"Нашето сътрудничество продължи четири години, правителството отразяваше националното единение. Успяхме да извадим страната от Спасителната програма - първата цел беше постигната. Колкото до Македония, не бих могъл да не жертвам мястото си. Благодарих на министър-председателя. По този проблем сътрудничеството ни не може да продължи. Напускаме правителството\", каза пред журналисти Каменос.Малко след това гръцкият премиер Ципрас заяви, че ще поиска вот на доверие. Той обаче няма да бъде подкрепен от \"Независимите гърци\", съобщи агенция \"Фокус\", цитирайки гръцкото издание Efimerida.\"В продължение на почти четири години имах честно и искрено сътрудничество с Панос Каменос. На всички ни е известно, че идваме от различни политически семейства, всички идеологически различия бяха известни. Заради националния интерес, ние работихме искрено съвместно и сме постигнали много, успяхме да изведем страната от трудното приключение на меморандумите, да върнем нормалността, да подкрепим слабите, да проправим пътя за борба с корупцията\", заяви пред журналисти Ципрас, цитиран от \"Фокус\". Той още благодари на Каменос за \"честния и прям\" разговор, който са провели.Каменос обаче заяви, че партията му оттегля подкрепата си за правителството и заплаши, че ще изключи всеки депутат, който гласува положително на вота. Всичко това се случва месеци преди парламентарните избори в Гърция, които предстоят на 20 октомври. В момента коалицията на Ципрас има 153 депутати в 300-местния парламент, като 145 от тях са от неговата лява партия Сириза, а останалите са от консервативната партия на Каменос.", "date": "2019.01.13", "title": "Малкият коалиционен партньор в Гърция се оттегли от правителството заради сделката с Македония (обновена)"}
{"url": "https://offnews.bg/futbol/nestor-el-maestro-ima-teoretichna-vazmozhnost-da-napravim-chudo-695423.html", "text": "ЦСКА все още има шанс за шампионската титла. Това обяви треньорът на \"армейците\" Нестор Ел Маестро. В момента Лудогорец е лидер в класирането с шест точки пред ЦСКА.\"Имаме още два мача с Лудогорец, така че теоретически е възможно. Вярваме, че можем да направим чудо, но ще е много трудно. Работата ни е да ставаме по-добри, така че надявам нашите играчи да се представят по-добре в някои отношения. Например физически, защото започнахме много добре сезона, но после сякаш загубихме инерция.Ще се опитаме сега да не се получи така и да бъдем на ниво през целия полусезон. Тактически също има над какво да работим, но това е ежедневен процес. Предстои да играем срещу Лудогорец още два пъти, има теоретична възможност, може пък да направим чудо.Не е моя работа кой ще бъде продаден. Не мога да дам конкретна информация. Знаете към кои играчи има най-голям интерес.Изненадан съм приятно от начина, по който Кирил Десподов тренира и се надявам това да не се промени, ако той остане при нас след края на януари.Валентин Антов ще получава повече шансове през втория полусезон, а от играчите, които сега са с нас – няма да пращаме повече под наем\", каза Ел Маестро.", "date": "2019.01.13", "title": "Нестор Ел Маестро: Има теоретична възможност да направим чудо"}
{"url": "https://offnews.bg/obshtestvo/vse-oshte-ne-se-znae-koj-e-razoral-diunite-na-kamping-smokinia-695419.html", "text": "Към момента все още не е установено кой е разорал дюните край къмпинг \"Смокиня\". Проверка на регионалната инспекция по околна среда в Бургас показва, че дюните на къмпинг \"Смокиня'' са унищожени от тежка техника. Булдозер е разорал цялата плажна ивица и е натрупал камари с пясък пред караваните и бунгалата. Част от екопътеката, водеща към плажа, е демонтирана, а една от дюните е пресечена от тежката машина.Директорът на бургаската екоинспекция направи повторен оглед, след като справка в кадастъра показала, че близо 300 кв. м от разровените дюни са на територията \"пясъчен плаж\", който е държавна собственост.Инж.Тонка Атанасова, директор на РИОСВ-Бургас, пред БНТ: Тъй като през вчерашния ден не можахме да установим извършителя, още в понеделник ще бъде направено геодезическо заснемане с колегите от Министерството на туризма, за да определим дали тези дюни, които са разрушени в момента, попадат в концесионната площ.Терените, на които са разположени каравани и бунгала, са частна собственост, а плажът е отдаден на концесия. По закон концесионерът трябва да се грижи целогодишно за състоянието на пясъчната ивица. Още от 1984 г. това място е защитена територия \"Пясъчни дюни\" и разораването се наказва, заявиха от екоинспекцията.Инж.Тонка Атанасова, директор на РИОСВ-Бургас, пред БНТ: Законът предвижда от 1000 до 10 000 лв. глоба за този род нарушения.От екоинспекцията казаха, че заличаването на дюната няма как да стане без знанието на концесионера, но до момента никой не желае да свидетелства кога точно и кой е разорал дюните.", "date": "2019.01.13", "title": "Все още не се знае кой е разорал дюните на къмпинг 'Смокиня'"}
{"url": "https://offnews.bg/bojni/tajsan-fiuri-ne-viarva-che-niakoga-shte-se-bie-s-antani-dzhoshua-695422.html", "text": "Бившият световен шампион в тежката категория по бокс Тайсън Фюри сподели, че е загубил надежди за негова бъдеща битка с Антъни Джошуа.\"Вече победих Уайлдър. И ще направя същото с Джошуа, ако ми се даде възможност. Но не мисля, че ще я получа. Съжалявам, че разочаровам феновете.Джошуа никога не би могъл да ме победи, дори с два чука в ръцете. И хората от щаба му го знаят. Не са глупави. Това е бизнес, така че той няма да се бие.Просто е. Те могат да кажат, че ще се бият. Те могат да преговарят, но след това ще се бият с някой друг. Както продължават да правят. Но тази битка няма да се случи. Затова не очаквам нищо\", каза ФюриЦиганския крал е все по-близо до реванш с Дионтей Уайлдър, но все още нищо не е потвърдено. По последна информация, двамата ще се изправят един срещу друг в първата половина на 2019 година.", "date": "2019.01.13", "title": "Тайсън Фюри не вярва, че някога ще се бие с Антъни Джошуа"}
