{"url": "https://offnews.bg/zdrave/lekarite-poiskaha-otmiana-i-na-moratoriuma-za-novi-meditcinski-dejnost-671655.html", "text": "Българският лекарски съюз поиска да отпадне и мораториумът за новите медицински дейности, заплащани от Здравната каса през 2018 г. Мораториумът стана факт заедно с бюджета на НЗОК за следващата година. Президентът Румен Радев наложи вето на текстовете на мораториума за нови лекарства, което беше преодоляно, а по-късно парламентът гласува за отмяната на текстовете. Мораториумът за нови дейности обаче остава в сила.\"Убеждаваме се, че в България важните проблеми не се решават чрез последователно и стратегическо мислене, а въз основа на уличното недоволство на протестиращите. Недоразумение е отмяната на наложения мораториум само за лекарствени продукти, пропускайки факта, че такъв има и за осъществяване на нови медицински дейности. За шести път Параграф 6 на ЗБНЗОК за 2018 г. за лекарствените молекули бива прегласуван, без никой да осъзнава реалната необходимост от отмяна на Параграф 11 за нови медицински дейности. Защо отново не бе чут гласът на лекарите и на пациентските организации за отмяна на мораториума за нови дейности? Това по-малко важно ли е за системата, за пациентите, за спазване принципите за комплексност на медицинската услуга и правото на свободен избор на гражданите. Възможността пациентът да оздравее не зависи само от лекарствената терапия, необходими са медицински дейности и терапии, изпълнени от лекари\", обявиха от Българския лекарски съюз в отворено писмо до управляващите и пациентите.Лекарите отправят критики към Здравната каса и здравното министерство, които според тях неглижират проблемите в здравеопазването. \"УС на БЛС изразява своето категорично негодувание от бездействието им, поставящо здравната система в абсолютна невъзможност за правилно функциониране и в опасност живота и здравето на пациентите. Много са въпросите, по които лекарският съюз отдавна алармира. За съжаление, мнението на експертите, представители на най-голямата съсловна организация, не се взема предвид\", посочват те.От БЛС настояват за преразглеждане на нормативната база, тъй като заради поправки \"на парче\" от различните екипи в МЗ тя е изпълнена с противоречия. \"БЛС е представил редица експертни предложения за корекцията на съществуващите противоречия в нормативните документи, с предложения за съвместно обсъждане на възможните решения, но отговор от страна на институциите досега няма\", категорични са лекарите.Те повтарят критиките си към НЗОК заради забавянето на преговорите за Национален рамков договор за 2018 г., които трябваше да започнат още през ноември, но все още не са стартирали. \"Каква е причината в края на 2017 г., все още да няма преговорен процес, да няма работни срещи за изработване на нормативни документи? Може би, това е опит на управляващите за едностранно, административно „регулиране на системата“, с цел икономии на пари от здравето на пациентите. Създаването на административна регулация, без участието на лекарите, крие рискове здравната система да рухне в близките месеци\", предупредиха от БЛС. \"Всички лечебните заведения работят в условия на лимити, нормативен хаос и противоречия. Трета поредна година не се изплаща т. нар. „надлимитна дейност“ в болниците - реално извършена в полза на пациента, отчетена и приета от НЗОК. В същото време по официални данни на Националната агенция за приходите надсъбраните средства за 2017 г. от здравноосигурителни вноски са 124 млн. лева. Те следва да бъдат разходвани в полза на здравето на пациентите и за погасяване на текущи разходи на лечебните заведени, с цел предотвратяване на системния им фалит. Същият ще остави хиляди пациенти без медицинска помощ, в нарушение на конституционния принцип, че здравето на нацията е висша ценност. Къде тогава са тези надсъбрани средства и защо не се използват по предназначението им\", питат лекарите. \"БЛС многократно е настоявал за промяна на модела на здравеопазването. Важни и първи стъпки в тази посока са демонополизирането на НЗОК и изграждането на втори стълб в здравното осигуряване, остойностяването на медицинския труд. Незабавен ефект ще доведе ускореното въвеждане на електронна здравна карта и рецепта, електронна борса за лекарства и медицински изделия\", смятат от БЛС.", "date": "2017.12.21", "title": "Лекарите поискаха отмяна и на мораториума за нови медицински дейности"}
{"url": "https://offnews.bg/sviat/savetat-na-es-udalzhi-sanktciite-sreshtu-rusia-s-shest-mesetca-671659.html", "text": "Съветът на ЕС удължи действието на икономическите санкции срещу Русия до 31 юли догодина.Решението е свързано с докладите, представени пред Европейския съвет от френския президент Еманюел Макрон и германския канцлер Ангела Меркел за изпълнението на Минските споразумения. Съветът днес е утвърдил удължаването на санкциите с единодушие, се отбелязва в съобщението на институцията, цитирано от БТА.Санкциите бяха въведени на 31 юли 2014 г. в отговор на действията на Русия, свързани с Украйна. В обхвата на санкциите попадат финансовият сектор, енергетиката, отбраната и изделията с двойно предназначение.Първоначално санкциите бяха въведени за една година. За още шест месеца се ограничава достъпът до първичните и вторичните капиталови пазари на ЕС на пет големи руски държавни финансови институции и техните мажоритарно притежавани дъщерни предприятия, както и на три големи руски дружества в областта на отбраната и три големи енергийни дружества. Продължава забраната за износ и внос на оръжия, установява се забрана за износ на изделия с двойно предназначение, за военна употреба или за военни крайни потребители в Русия.Русия остава без достъп до някои технологии и услуги, които могат да бъдат използвани за проучвания и производство на нефт. Запазва се до 15 март забранителният списък за издаване на визи и за запориране на имущество срещу 150 руснаци и 38 руски организации. Санкциите, свързани с незаконното анексиране на Крим и Севастопол, ограничени до територията на Крим и Севастопол, остават в сила до 23 юни догодина", "date": "2017.12.21", "title": "Съветът на ЕС удължи санкциите срещу Русия с шест месеца"}
{"url": "https://offnews.bg/tenis/oneviniha-vinas-uiliams-za-smart-na-patia-671663.html", "text": "Няма да бъдат повдигани обвинения срещу тенисистката Винъс Уилямс за участието й в катастрофа, при която загина човек, съобщиха от полицията във Флорида.Разследващите използваха за доказателство охранителната камера на пътя, която показва, че на 9 юни Уилямс навлиза в кръстовище на зелен светофар, но кола пред нея, чакаща за ляв завой, принуждава тенисистката да спре по средата на кръстовището, след което върху нейния автомобил връхлита \"Хюндай\", шофиран от Линда Барсън.При сблъсъка загина 79-годишният съпруг на Барсън - Джеръм Барсън.", "date": "2017.12.21", "title": "Оневиниха Винъс Уилямс за смърт на пътя"}
{"url": "https://offnews.bg/futbol/natcionalite-po-futbol-zavarshvat-godinata-v-top-50-na-sveta-671664.html", "text": "България завърши годината на 43-о място в световната ранглиста на ФИФА. Националите запазват тази позиция със 719 точки. \"Лъвовете\" отново не успяха да се класират на голямо първенство, но победите над Холандия и Швеция в световните квалификации стоплиха сърцата на феновете.В топ 10 няма промени. Световният шампион Германия запази лидерската позиция с 1602 точки. Втори е съставът на Бразилия, а трети е европейският шампион Португалия.Световна ранглиста на ФИФА:1. (1) Германия 1602 точки2. (2) Бразилия 1483 3. (3) Португалия 1358 4. (4) Аржентина 13485. (5) Белгия 1325 6. (6) Испания 1231 7. (7) Полша 12098.(8))Швейцария 11909. (9) Франция 118310.(10) Чили 1162 ---43. (43) България 719", "date": "2017.12.21", "title": "Националите по футбол завършват годината в топ 50 на света"}
{"url": "https://offnews.bg/obshtestvo/protest-pred-ministerski-savet-v-zashtita-na-lavchetata-terez-i-masud-671661.html", "text": "Голям протест за спасяването на лъвчетата Терез и Масуд организира утре Организация за защита на животните \"Четири лапи\". Той ще е пред Министерски съвет и ще започне точно в 14 часа.Двете малки едва оцеляха заради безхаберието на община Разград. Лъвчетата се родиха в началото на септември в местния зоокът, който е с отнет лиценз още преди три години и който прилича повече на концлагер отколкото на място за среща с природата.Терез и Масуд бяха изпотъпкани от родителите си и едва оцеляха благодарение на денонощните грижи на Организация за защита на животните \"Четири лапи\" и фондация \"Дивите животни\", които ги доведоха в София и ги настаниха във ветеринарна клиника \"Добро хрумване\".Освен че бяха спасени, за двете лъвчета бе намерен приемен дом в Холандия, в който да живеят в естествена среда преди да отпътуват за Южна Африка.Днес обаче по предложение на кмета на Разград общинският съвет в града реши да дари лъвчетата на община Пазарджик, която ги иска за своя зоокът \"Въртопо\". Оттам обаче изрично уточняват, че в момента нямат къде да ги сложат и че чак напролет ще им бъде построена клетка.Това обаче изобщо не попречи на разградските общински съветници да се разпоредят със съдбата на малките, които други спасиха от техните грижи.Ето и какво написаха от Организация за защита на животните \"Четири лапи\" на страницата си във фейсбук:Само за един час стотици хора декларираха, че ще отидат на протеста пред правителствената сграда.", "date": "2017.12.21", "title": "Протест пред Министерски съвет в защита на лъвчетата Терез и Масуд"}
{"url": "https://offnews.bg/politika/tcvetanov-namekna-za-tcenzura-kato-protivodejstvie-na-vnushenia-za-671660.html", "text": "Председателят на парламентарната група на ГЕРБ Цветан Цветанов намекна за търсене на отговорност, ако се правят внушения за работата на службите. Идеята беше изречена на заседание на парламентарните комисии за контрол на специалните разузнавателни средства и службите и по вътрешна сигурност и обществен ред, на която за пореден път беше изслушан председателят на Националното бюро за контрол на СРС .Формулирането на дневния ред на заседанието даде повод на Цветанов да намекне дали не е време за законодателни промени, които да бранят доброто име на службите. Той даде пример със самия себе си и \"чувствителната\" тема за прилагане на СРС. \"Самият аз бях потърпевш от подобни внушения\", каза Цветанов и допълни, че около изказванията на Бойко Рашков имало много неверни твърдения и доверието в службите може да бъда \"развалено само от едни публични изяви и, както се казва, с публикациите, които ще излязат в публичното пространство чрез медиите\".\"За това колеги, моля ви, нека да се придържаме към уважение, респект към институциите. Всеки един да изложи своите аргументи, но нека те да не бъдат с политически отенък и съм убеден, че това, което ние можем да направим, народните представители, на база това, което бихме чули като дефицит, ако има такъв или някакъв правен вакуум, ние да направим всичко възможно да обединим усилията си да направим законодателство, което даде пълна гаранция и да няма абсолютно никакви опити за внушения по тема \"Сигурност\", обясни Цветанов по време на заседанието.По-късно пред OFFNews Цветанов коментира, че е изразил мнение дали не е време да се помисли за подобни промени. В четвъртък депутатите се съобразиха с  Сотир Цацаров, който \"свика\" заседание на депутатите с писмо до шефовете на двете комисии Димитър Лазаров и Цветан Цветанов. В началото на заседанието самият Рашков изрази недоумение, че се е стигнало до изслушването му, след като той поискал такова от Лазаров на предходно заседание на спецкомисията. Тогава председателят ѝ му казал, че това ще е възможно след 15 януари. Въпреки това непосредствено след писмото на Цацаров комисията се събрала без да е ясно какво точно се иска от шефа на бюрото. Самият Рашков разбрал за заседанието на комисията в късния следобед предходния ден. Депутати от БСП пък поискаха обяснение кой е формулирал дневния ред на двете комисии, в който е записано, че изслушването на Рашков е свързано с \"отправените твърдения за тежки нарушения на закона за прилагането и използването на СРС\". В отговор Лазаров и Цветанов заявиха, че заседанието е свикано по искане на БСП. Според Цветанов до това нямало да се стигне, ако миналата седмица имало \"повече разум\". По думите му депутатите от ГЕРБ били \"учудени\" от направеното от левицата искане. \"БСП по никакъв начин не е внасяла подобно предложение, то е направено от председателите [на комисии] и е във връзка с искането на главния прокурор\", контрира Славчо Велков от БСП.Искане за изслушване на Бойко Рашков от левицата направиха по време на  в пленарна зала, седмица преди искането на главния прокурор. Все пак депутатите от ГЕРБ категорично отрекоха писмото на Цацаров да е наклонило везните за съвместното заседание на комисиите, въпреки че то е адресирано именно до шефовете им, а искането на БСП е било само за свикване на комисията за службите.Пред депутатите от двете комисии Бойко Рашков не изнесе нови данни за прилагането на СРС. Във връзка с обвиненията, че изпълнява поличитеска поръчка, той цитира статистика за нарушения при подслушванията в рамките на няколко правителства - на тройната коалиция, на Бойко Борисов, на Пламен Орешарски и Марин Райков. За пореден път Рашков влезе в директен сблъсък с главния прокурор Сотир Цацаров като заяви, че от държавното обвинение блокират работата на бюрото. Твърденията му за това са свързани с указание на главния прокурор, според което на бюрото се отказва достъп до материалите, мотивирали прокурорите да искат прилагане на СРС. Самият Цацаров заяви, че е искал няколко пъти от Рашков методиката, по която бюрото прави своите проверки, но такава не получил. Цацаров каза, че Рашков говори \"неистини\" с твърденията си, че прокуратурата блокира работата му. ", "date": "2017.12.21", "title": "Цветанов намекна за цензура като противодействие на ''внушения'' за службите"}
{"url": "https://offnews.bg/obshtestvo/samo-5-na-sto-ot-balgarite-kontaktuvat-onlajn-s-institutciite-671648.html", "text": "Едва около 5 на сто от пълнолетните българи, или около 250 хиляди души, предпочитат да взаимодействат по електронен път с администрацията. Мнозинството от тях са на възраст между 25 и 36 години, с висше образование. Над 80 на сто от пълнолетните българи все още предпочитат контакт „на гише“ с различните администрации.Това сочат данните от национално-представително проучване, осъществено от „Галъп интернешънъл“ по поръчка на Държавната агенция \"Електронно управление\" (ДАЕУ).Данните бяха представени на пресконференция от зам.-председателя на ДАЕУ Александър Йоловски и изпълнителния директор на „Галъп“ Първан Симеонов.Около 14 на сто (около 750 хиляди) от гражданите са ползвали електронни административни услуги с различна честота през изминалата година, като мнозинството от тях оценяват позитивно качеството на този тип услуги.Същевременно близо 70% от запитаните заявяват, че не използват или не възнамеряват да използват различни средства за електронна идентификация (вкл. ПИН, ПИК, квалифициран електронен подпис или други) за целите на административното обслужване и за лични нужди.Около една трета от българите припознават необходимостта от идентификация по електронен път. Под 4 на сто от тях обаче използват средството за е-идентификация с най-висока сигурност, каквото е квалифицираният електронен подпис.Близо 15% от запитаните предпочитат да използват едно универсално средство за електронна идентификация.През последните 12 месеца близо 80% от българите не са търсили никаква информация или административни услуги онлайн на интернет страниците на държавните институции на всички равнища, сочат още данните от проучването.Под 3% е общият дял на активните българи, които търсят информация, свързана със защита на техни права, култура, туризъм и отдих.Мнозинството от българите отдават приоритет на облекченията за гражданите пред тези за бизнеса и за самите администрации.Близо 80 на сто от запитаните са оптимисти, че ще отпадне необходимостта от документи на хартиен носител, 75 на сто считат, че административното обслужване по-скоро ще се подобри.Около 60 на сто са оптимисти, че целта за намаляване на административната тежест за бизнеса ще бъде реализирана, а близо 50 на сто са убедени в пълното въвеждане на т.нар. „служебно начало“ от институциите.Същевременно е налице скептицизъм, че корупцията в администрацията ще намалее в резултат от реализацията на политиките за е-управление. Общественото мнение е раздвоено по отношение на вероятността от въвеждане на електронно дистанционно гласуване (по интернет) – по около 48% от запитаните.Едва 2 на сто от гражданите смятат, че финансирането е водещ фактор за реализацията на електронното управление в България, докато близо една трета от българите (29 на сто) смятат, че наличието на воля и желание от страна на държавата и политиците е ключовото условие за това. Друга една трета от запитаните обаче не могат да преценят кое е важно, за да се случи работещо електронно управление в България.Личната воля, а не наличието или липсата на ресурси и конюнктурната среда, гражданите отчитат като водещ фактор по отношение на цялостната държавна политика за е-управление. Равен дял от 7% от запитаните определят като водещи фактори цифровите умения на гражданите и на бизнеса и правната рамка.Злоупотребата с лични данни (над 44 на сто) е водещият риск за гражданите при използването на преимуществата на електронното управление, сочат още данните от изследването на „Галъп“.Близо 25 на сто се опасяват от злонамерена външна намеса и хакерски атаки.", "date": "2017.12.21", "title": "Само 5 на сто от българите контактуват онлайн с институциите"}
{"url": "https://offnews.bg/sviat/oon-osadi-obiaviavaneto-na-jerusalim-za-stolitca-na-izrael-palestina-671666.html", "text": "Общото събрание на ООН прие с голямо мнозинство резолюция, осъждаща признаването от САЩ на Йерусалим за столица на Израел.Текстът беше внесен от Йемен от името на арабските страни и бе одобрен от 193-членното Общо събрание със 128 гласа \"за\", девет \"против\" и 35 \"въздържал се\".Сред държавите, които се въздържаха, са Австралия, Канада, Мексико и Филипините, съобщи ДПА, цитирана от БТА.Американският президент Доналд Тръмп призна Йерусалим за столица на Израел в началото на декември и обяви, че ще премести в града посолството на САЩ. Решението му предизвика протести в арабските и мюсюлманските страни.Вчера САЩ заплашиха да прекратят финансовата си помощ за държавите, които подкрепят текста.Резолюцията на ООН беше приета като победа от Палестина. Говорител на палестинския президент Махмуд Абас приветства приетата резолюция и призовава САЩ да оттеглят решението си. \"Гласуването е победа за Палестина\", заяви президентският говорител Набил Абу Рудейна.\"Ще продължим усилията си в ООН и на всички международни форуми за слагане край на тази окупация и създаване на наша палестинска държава със столица Източен Йерусалим\", добави той.", "date": "2017.12.21", "title": "ООН осъди обявяването на Йерусалим за столица на Израел, Палестина видя в това победа"}
{"url": "https://offnews.bg/sviat/izrael-othvarli-rezoliutciata-na-oon-za-jerusalim-671668.html", "text": "Израел отхвърли приетата от ООН резолюция, призоваваща САЩ да оттеглят решението си да признаят Йерусалим за столица на Израел.\"Израел отхвърля решението на ООН и същевременно е удовлетворен от факта, че много страни не са гласували в подкрепа на това решение\", посочва в изявление канцеларията на израелския премиер Бенямин Нетаняху, цитирано от ТАСС и БТА.Израел благодари на американския президент Доналд Тръмп за недвусмислената позиция, подкрепяща Израел. Статутът на Йерусалим е въпрос, който трябва да се обсъди в рамките на близкоизточния мирен процес, а не да се определя от трета страна, заяви в Туитър германското външно министерство.\"Решението не бива да се определя отвън. Точно по тази причина днес гласувахме за резолюцията на ООН, която съответства на нашата позиция\", обясни министерството позицията на Германия.", "date": "2017.12.21", "title": "Израел отхвърли резолюцията на ООН за Йерусалим"}
{"url": "https://offnews.bg/sviat/ekzit-pol-iunionistka-partia-pecheli-izborite-v-katalunia-separatist-671667.html", "text": "Либералната партия \"Граждани\" печели с малка преднина изборите в Каталуния. Трите сепаратистки партии обаче могат да си осигурят крехко мнозинство, сочат резултатите от първия екзит пол за изборите в Каталуния. Резултатите бяха публикувани от \"Ла вангуардия\". Според екзит пола либералната партия, която подкрепя оставането на Каталуния в Испания, получава между 34 и 37 места в 135-местния парламент. Трите сепаратистки партии - партията на бившия премиер Карлес Пучдемон (PDeCAT), тази на бившия му заместник Ориол Жункерас (ERC) и крайнолявата CUP, получават между 67 и 71 места в парламента при необходими 68 за мнозинство. Очакванията бяха на първо място да бъде ERC. Това все още може да се случи, тъй като партията получава между 34 и 36 места в парламента според екзит пола и все още може да се окаже на първо място. Два часа преди затварянето на секциите избирателната активност рязко се увеличи, като превиши с 5% тази на предишния извънреден вот през 2015 г. Към 18 ч. местно време 68,3% от избирателите бяха отишли да гласуват,  при 63.12% преди две години.Изборите бяха насрочени от Мадрид, след като регионалния парламент обяви независимостта на Каталуния, а испанските власти поеха контрола над областта. ", "date": "2017.12.21", "title": "Екзит пол: Юнионистка партия печели изборите в Каталуния, сепаратистите - с крехко мнозинство"}
{"url": "https://offnews.bg/tenis/sharapova-obiavi-planovete-si-da-igrae-na-olimpiadata-v-tokio-671665.html", "text": "Бившата номер 1 в света Мария Шарапова заяви амбиция да играе на лятната олимпиада в Токио през 2020 година, която да бъде и последна в кариерата й.Все пак Маша не изключва възможността това да не се случи и заявява, че няма да е много разочаровата в случай на неуспех.Шарапова пропусна Игрите в Рио де Жанейро заради дисквалификацията за употреба на мелдоний, която вече изтече.За да си осигури място в Токио, Шарапова трябва да си осигури определено класиране в световната ранглиста, в която в момента заема 59-ата позиция.", "date": "2017.12.21", "title": "Шарапова обяви плановете си да играе на олимпиадата в Токио"}
{"url": "https://offnews.bg/sviat/naj-malko-osem-raneni-pri-zemetresenie-v-iran-671671.html", "text": "Най-малко осем души са ранени при земетресение със сила 5,2 по скалата на Рихтер в Иран, съобщи Ройтерс, цитирана от БТА. Трусът беше регистриран в западната провинция Керманшах, близо до границата с Ирак.Спасителни екипи са били изпратени в град Кухбанан, където е бил епицентърът на земетресението. Електроснабдяването в селището е прекъснато, а някои къщи са понесли щети.Преди седмици 620 души загинаха и хиляди бяха ранени при мощен трус с магнитуд 7,3 в провинция Керманшах. Десетки хора бяха ранени при няколко земетресения в региона на 12 декември.Двама души загинаха и 117 бяха ранени при трус с магнитуд 5,2, който разлюля в сряда през нощта град близо до столицата Техеран.", "date": "2017.12.21", "title": "Най-малко осем ранени при земетресение в Иран"}
{"url": "https://offnews.bg/obshtestvo/mvr-otgovori-na-joncheva-sas-svoj-film-za-ogradata-na-granitcata-s-tur-671662.html", "text": "МВР пусна свой филм за оградата на границата с Турция, след като депутатът и говорител на парламентарната група на „БСП за България“ Елена Йончева . 20-минутният филм на Йончева разкрива неефективността на оградата по българо-турската граница, която би трябвало да спира бежанците от Близкия Изток. Според разкритията България е построила двойно по-скъпо съоръжение в сравнение с Гърция, което обаче не спира трафика на мигранти, като бежанци прескачат оградата и със стълба.Филмът на МВР обаче хвали съоръжението. Според 10-минутното видео през 2017 г. са регистрирани 7392 опита за преминаване на границата - с 81% по-малко от 2016 г. Причините за това са няколко, като една от тях е завършването на оградата, обяснява МВР.Дължината на оградата по границата с Турция е 235, 6 км.Преди 4 години се започна с участък от 30 км, но без прилежащ път, на най-чувствителните тогава участъци на границата, като след това МВР отчита близо 7 пъти намаляване на опитите за незаконно преминаване на границата в този участък.Тогава обаче бежанците се насочват към нови участъци, което налага ограда да се построи и там, обясняват от МВР.Във филма се изреждат и случаи на опити на бежанци да преминат границата, в един от тях успешно с помощта на стълба. В друг от случаите пък за залавяне на бежанци е използван хеликоптер.Хвалбите за оградата продължават с това, че тя е била оценена от бившия британски премиер Дейвид Камерън и унгарския премиер Виктор Орбан, като от МВР уточняват, че тогава съоръжението дори не е било завършено.От МВР допълват, че за намаляване на бежанския поток през страната са оказали влияние и спецакциите, при които са задържани каналджии.За намаляването на бежанския поток през България роля има още отношенията на страната с европейските страни и Турция, отбелязват още във филма. ", "date": "2017.12.21", "title": "МВР отговори на Йончева със свой филм за оградата на границата с Турция (видео)"}
{"url": "https://offnews.bg/temida/pusnaha-ot-aresta-edinia-ot-napadatelite-na-iambolski-taksimetrov-shof-671657.html", "text": "Апелативният съд в Бургас измени в по-лека мярката за неотклонение на 14 – годишният Костадин, един от двамата задържани за грабеж и опит за убийство на ямболски таксиметров шофьор. Според магистратите, престъплението не може да се квалифицира като изключителен случай, поради който той да бъде в ареста. Назначени са и експертизи, които да докажат дали той е осъзнавал какво върши. Костадин ще е под надзор на инспектор от Детска педагогическа стая. Баба му и дядо му, които бяха на съдебното заседание, го описаха като добро дете, което, най-вероятно е било подведено.Въпреки че и двамата бяха защитени от техните адвокати като добри и редовни ученици, магистратите потвърдиха мярката на 18 – годишният Симеон, който е със същите обвинения и го оставиха в ареста.Вече е разпитан и таксиметровия шофьор, когото двамата извикали на адрес на 11 декември в ямболското село Дражево. Опитали се да го ограбят, след което го простреляли с въздушна пушка и газов пистолет. Единствено бързата реакция на лекарите от Ямболската болница е спасила живота на шофьора, уточни апелативният прокурор Йовита Григорова. Все още не са готови взетите от учениците проби за употреба на наркотици.Решението на Апелативния съд е окончателно.", "date": "2017.12.21", "title": "Пуснаха от ареста единия от нападателите на ямболски таксиметров шофьор"}
{"url": "https://offnews.bg/obshtestvo/psiholog-vav-vsiaka-detska-gradina-s-nad-250-detca-i-uchilishte-s-pove-671656.html", "text": "Всяка детска градина с над 250 деца и всяко училище с минимум 400 ученици ще има щат за психолог, педагогически съветник или социален педагог. Това предвижда подписан днес анекс към Колективния трудов договор за системата на народната просвета, подписан от министъра на образованието Красимир Вълчев и национално представените синдикални организации.Документът предвижда увеличение на средствата за диференцирано заплащане с 0.5% за 2018 година.В него е записано и че субсидията за 2018 г. за системата за предучилищното и училищното образование трябва да осигури увеличението на минималната заплата и на вноските за пенсия.Ако училищата имат остатък, ще трябва да увеличат индивидуалните заплати на учителите и служителите, да им дават допълнително възнаграждение за участие в екипите по обхват и приобщаване на децата в училище и за провеждане на допълнително обучение на ученици, които имат трудности в клас.В анекса е разписано още, че право да получават средства за обезщетения при пенсиониране от Националната програма „Оптимизация на училищната мрежа“ вече ще имат и центровете за подкрепа на личностното развитие.", "date": "2017.12.21", "title": "Психолог във всяка детска градина с над 250 деца и училище с повече от 400 ученици"}
{"url": "https://offnews.bg/sviat/emaniuel-makron-stana-na-40-671654.html", "text": "Френският президент Еманюел Макрон навършва днес 40 години.Той има днес двоен повод за празнуване. За една година неговото политическо движение се издигна от нищото и постигна победа на президентските и парламентарните избори, а в последно време рейтингът на Макрон е отново във възход след известен спад. Икономиката на Франция отново е в подем, а доверието на бизнеса и на потребителите пак е силно.Макрон празнува 40 години в момент, в който се очертава като най-стабилния и пораждащ доверие западен лидер. Това е така, защото 71-годишният президент на САЩ Доналд Тръмп често пъти взима непредвидими решения, 63-годишният германски канцлер Ангела Меркел има трудности да състави коалиционно правителство вече трети месец, а 61-годишният британски премиер Тереза Мей се бори за възможно най-добрата сделка за Брекзит, отбелязва още Ройтерс, цитирана от БТА.През последните няколко седмици Макрон бе домакин на световна среща за климата, събра лидери на близкоизточни и африкански страни, участващи в борбата с ислямистите в Сахел, посредничи при завръщането на премиера на Ливан Саад Харири, обявил изненадващо оставка по време на визита в Саудитска Арабия, и бе на на предна линия в дискусиите с премиера на Израел Бенямин Нетаняху за статута на Ерусалим. Следващия месец Макрон отива в Китай за четири дни, а през следващите месеци се очаква да стане първият френски президент, посетил Техеран, от 1971 г.В Европа Макрон се възприема като лидер, който се противопоставя на вълната от националистически популизъм и който невъзмутимо подкрепя европейската интеграция в момент, когато подобни идеи се възприемат негативно в някои столици.", "date": "2017.12.21", "title": "Еманюел Макрон стана на 40"}
{"url": "https://offnews.bg/obshtestvo/zaradi-smartta-na-damla-utre-e-den-na-traur-v-momchilgrad-671651.html", "text": "22 декември е обявен за ден на траур в община Момчилград заради смъртта на 7-годишната Дамла. „Убийството потресе всички жители на общината, нека бъдем съпричастни с болката и мъката на близките на детето”, посочват от Общината.По-рано тази седмица заради трагичният случай бяха отменени всички общоградски и публични празненства за предстоящите празненства.Днес стана ясен убиецът на момченцето - братовчедът на Дамла - Мехмед, на 25 години.Майката на Дамла дала в събота 50 лева назаем на племенника си, а той часове по-късно той влязъл в апартамента в блок „Слава“ в центъра на Момчилград да търси още пари. В този момент, призори в неделя – 17 декември, обаче от шума се събудила 7-годишната му братовчедка. Мехмед удушил Дамла, а после облепил главата ѝ с тиксо.Мехмед е обвинен за убийство, извършено по особено мъчителен за жертвата начин. Ако бъде признат за виновен, той може да получи наказание лишаване от свобода от 15 до 20 години, доживотен затвор или доживотен затвори без замяна.", "date": "2017.12.21", "title": "Заради смъртта на Дамла: Утре е ден на траур в Момчилград"}
{"url": "https://offnews.bg/obshtestvo/zaedno-uspiahme-parite-za-lechenieto-na-poli-sa-sabrani-671653.html", "text": "Дни преди Коледа най-добрата новина за семейството на Поли от София пристигнаха - нужната е събрана! 60 хил. евро бяха нужни на Полина, за да може да бъде извършена бъбречна трансплантация в Беларус, която е станала нужна след годините лечение и диализа, дошли заради рядка генна мутация, започнала на 10-годишна възраст.Въпреки всички трудности, Поли продължава да се бори, а днес вече започва дългия път, а светлина в тунела има!Сега следва формално разрешение от съда парите да бъдат преведени на болницата, Поли да влезе в списъка с чакащи и да се появи донор, съвместим с нея.Добрите новини обаче не свършват до тук. След засилената медийна кампания и хорски дарения, сумата беше не просто събрана, а надмината.Към този момент надсъбраните средства са над 35 хил. лева, като след Нова година тези пари ще бъдат отделени за лечението на друго дете, сподели майката на Поли пред OFFNews. ", "date": "2017.12.21", "title": "Заедно успяхме! Парите за лечението на Поли са събрани"}
{"url": "https://offnews.bg/sviat/feribot-s-258-dushi-na-borda-potana-kraj-filipinite-671635.html", "text": "Пътнически ферибот с 258 души на борда потъна край бреговете на Филипините, загинаха най-малко 4 души, а 88 са изчезнали, предаде Асошиейтед прес, цитирана от БТА. Общо 166 души бяха спасени от рибари и кораби на бреговата охрана. Говорител на бреговата охрана съобщи, че спасителната операция е започнала, след като фериботът \"Меркрафт 3\" с 251 пътници и 7 членове на екипажа, започнал да потъва на път за град Полильо, в североизточната част на страната.Един от оцелелите съобщи пред местно радио, че при отплаването от град Реал времето е било хубаво. Около два часа по-късно се появил силен вятър и големи вълни. \"Корабът спря и започна да пропуска вода откъм носа. Пътниците се хвърлиха на една страна и фериботът започна да потъва\", разказва Донел Жаде Мендиола.Спасителната операция ще продължи въпреки вълнението и падането на нощта, съобщи говорителят на бреговата охрана.", "date": "2017.12.21", "title": "Ферибот с 258 души на борда потъна край Филипините"}
{"url": "https://offnews.bg/ikonomika/kupeshkata-ruska-salata-bez-iajtca-no-sas-zahar-nisheste-i-dori-pias-671658.html", "text": "Индустриалните салати са се превърнали в коктейл от технологични добавки и химикали - само 3 от 14 салати \"Снежанка\" съдържат кисело мляко, а в руските салати няма яйца, но има поне по 3 консерванта. Това показват публикуван днес анализ на \"Активни потребители\".Той не е базиран на лабораторни тестове на състава на салатите (индустриално приготвени и пакетирани), а на информацията от етикетите.Включени са 13 марки Руска салата и 14 - \"Снежанка\", купени от 4 търговски вериги през настоящия месец декември.Руска салатаРезултатите в Таблиците са разделени на три типа колони. В първата са показни търговската марка, грамаж, цената, и наличие/отсъствие на задължителната хранителна/енергийна стойност. При една марка, FF вкус на Веселина Трейд ЕООД, изписването на етикета е нечетливо и отсъства част от задължителната информация. При другите 12 марки изискването на законодателството за етикетите е спазено.Във втората група от 3 колони е показано присъствие/отсъствие на традиционни за руската салата съставки – колбас/месо, зеленчуци, майонеза и варени яйца. Вижда се, че при всички 13 марки тези компоненти са отбелязани на етикетите, следователно индустриално произведените руски салати са идентични по съдържание на основните суровини с домашно приготвените. Липсващият компонент при всички готови салати са варените яйца.Явно цената на тази суровина се е оказала твърде непривлекателна за индустрията и затова те са заместени със сурогатни технологични добавки направени от яйца, като термостабилен жълтък и други, коментират от \"Активни потребители\".Добавени въглехидратиГолемите различия с оригиналните рецепти започват с колоната „Добавени въглехидрати“. Във всички индустриални руски салати са прибавяни много източници на въглехидрати. Без изключение в продуктите присъстват захар, нишесте и полизахаридни сгъстители – т.нар. гуми (карегенан, гума ксантан и/или гума гуар). Средно във всяка марка има 7,5 броя добавени източника на въглехидрати (минимум 5, максимум 9). Нито една от тези въглехидратни добавки не се влага в домашните руски салати.Нетрадиционни суровиниВъв всички индустриални руски салати са добавени неприсъстващи в оригиналните рецепти суровини. В търговските марки присъстват средно 3,8 броя нетрадиционни суровини (минимум 2, максимум 5). Освен вече споменатото нишесте, във всички продукти се открива соев протеин. В мнозинството (9 от 13) се влагат и свински протеин и/или колаген.КонсервантиГотовите руски салати съдържат средно по 3 броя консерванти – това са стандартно калиев метабисулфит/сорбинова киселина/калиев сорбат, натриев нитрит и/или натриев бензоат. Само в 3 от 13 има по-малко от три консерванта.Влагайки безсмислено много консерванти производителите увеличават безотговорно срока на годност на салатите, разчитайки на коктейл от химически съединения.Други технологични добавкиВ предпоследната колона на таблицата са показани съдържащите се в индустриалните руски салати технологични добавки, неспоменати досега в другите категории нетрадиционни суровини/добавки. „Любимата“ азиатска добавка глутамат присъства в 11 от 13 марки. Същото (11 от 13) се установява по отношение на фосфатните соли. Без никаква нужда се влагат между 1 и 3 вида от тези съединения. Не са забравени и оцветителите. От 13 марки само в 1 не се открива боичка. Предпочитаните оцветители са кармин и каротен.В 2 търговски марки на добавен дори силиций. По същество това е фин пясък или пепел.Няма разумно обяснение за това, освен може би евтина компенсация за тегло и обем на продуктите, коментират от \"Активни потребители\".Салати „Снежанка“Рецептата за салата „Снежанка“ е много проста – цедено кисело мляко, краставици и подправки. НОАко се вгледате обаче в Таблица 2 се вижда, че индустриалните рецепти са различни от оригинала. Кисело мляко има само в 3 от 14 марки! Отсъствието му е „компенсирано“ с множество от технологични добавки, превръщайки готовата салата по-скоро коктейл от химикали, чиято консумация е нежелана.Добавени въглехидратиСредно в една готова „Снежанка“ има вложени 3 допълнителни източника на въглехидрати (минимум 2, максимум 5). Във всички търговски марки се откриват захар и царевично нишесте. В 7 от 14 салати са добавени като сгъстители гума гуар и гума касантан. Нито едно от влаганите съединения не присъства в домашните рецепти за „Снежанка“.Нетрадиционни суровиниОтсъствието на основна суровина като киселото мляко е щедро компенсирано с множество необичайни съставки. Усреднено в заводската „Снежанка“ се съдържат 5,2 нетрадиционни суровини (минимум 3, максимум 6). Три добавки, нишесте, сухо мляко и млечен протеин се откриват във всички индустриални продукти. В 11 от 14 салати се установява влагане на хидрогенирана палмова или друга растителна мазнина и майонеза. В 4 от търговските марки престараването достига до нови висоти с добавяне на желатин като сгъстител.КонсервантиВлагането на консерванти в готовите „Снежанки“ е умерено – средно по 1 съединение, обикновено това е сорбинова киселина. Други технологични добавкиОт неспоменатите досега добавки основните са подкиселители – лимонена и оцетна киселина, които производителите използват в ролята на консерванти, а и за компенсиране липсата на вкуса на кисело мляко. В 7 от 14 търговски марки се установява прибавяне на пектин. Той се използва като сгъстител, допълвайки или замествайки гума гуар, гума ксантан и желатина.Къде е пазарната конкуренция?Проучването показва още един изненадващ факт: от 27 търговски марки салати, включени в изследването, 15 са на един производител, а другите 12 са поделени между други четири. При това продуктите са купени от 4 различни вериги. На практика в големите търговски вериги конкуренцията в предлагането на индустриални салати е минимална.Този търговски олигопол се прехвърля и върху рецептите, констатират от \"Активни потребители\". С малки различия всички производители използват сходни суровини, заместители, добавки и технология. Очевидно веднъж въведена от една-две фирми порочната рецепта за готови салати се налага върху целия български пазар, превръщайки хората в пасивни потребители без избор. При това разликата в цените е чувствителна – от 2,45 до 8,18 лева за килограм при руските салати и от 3,75 до 10,48 за килограм \"Снежанка\".ИзводиАко изключим подправките, в Руските салати има 6 (от 7) традиционни суровини плюс още около 20 „нетрадиционни“. При „Снежанка“ ситуацията е аналогична – една от двете традиционни суровини - краставица, допълнена от 11 други.Повечето \"нетрадиционни\" компоненти не са естествено получени храни, а индустриално произведени добавки и/или химикали (захари, пълнители, киселинни регулатори, консерванти, оцветители, емулгатори и сгъстители), които се използват като заместители на качествените естествени суровини, подобрители на технологичния процес и/или външния вид, консистенцията и сроковете на съхранение.Нито една от нетрадиционните съставки няма място в оригиналните рецепти за тези салати. Нито една от добавките не подобрява качеството на продуктите, или носи каквато и да е полза за здравословното състояние на консуматорите. Казано по друг начин, влаганите химикали и заместители са от полза само за производителите на индустриалните салати – намаляват себестойността и удължават трайността.Добавянето на нетрадиционни въглехидрати в готовите салати променя коренно техния хранителен статус. От зеленчукови или млечни продукти индустриалните салати заприличват на сладкарски продукт. Съдържащите се в тях в големи количества нишесте, захар, малтодекстрин, декстрозата, лактоза и глюкозен сироп натоварват човешкия организъм и повишават риска от развитие на редица хронични заболявания.От проучването се натрапва два очевидни факта: сварените/суровите яйца в руската салата са заменени с яйчен прах/термостабилен жълтък, а цеденото кисело мляко в „Снежанка“ - със смес от хидрогенирано палмово масло, сухо мляко и други млечни сурогати, майонеза и царевично нишесте.Хидрогенираните растителни мазнини са вредни за човешкия организъм и консумацията им води до развитието на сърдечно-съдови заболявания.В изследваните индустриални салати присъстват огромен брой технологични добавки – консерванти, оцветители, емулгатори, сгъстители и др. В случая \"Активни потребители\" говорят за \"предозиране с химикали\".Неизвестно е как използването на заместители, химикали и нетрадиционни добавки се отразява на храносмилателната система, дали тези изкуствени съчетания от вещества се усвояват, доколко се отразяват например на полезните бактерии в червата.Ясно е, че рецептите са измислени и наложени на пазара единствено по икономически мотиви, пишат от \"Активни потребители\" и предупреждават: \"Този подход представлява реален риск за здравето на потребителите и всеки трябва да се замисли дали си струва да се превръща в лабораторна мишка\".Класически рецептиКакви продукти се влагат при домашно приготвените Руска салата и \"Снежанка\"\"Снежанка\"Цедено кисело млякоКраставици (пресни или кисели)Подправки: копър, чесън, орехи, олио (зехтин) и сол на вкусРуска салатаЗеленчуци (картофи, моркови, грах, кисели краставички)Колбас (шунка или салам)Варени яйцаМайонезаПодправки: сол, черен пипер, лимонов сок, магданозПри някои рецепти се използват също горчица, кисело мляко, царевица, ябълкаОт асоциацията дават и следните съвети на потребителите:1. Четете етикетите! В тях се съдържа съществена информация, дори и отчитайки риска от грешки.2. Никога не пропускайте да погледнете срока на годност на храната.3. Ако не сте влюбени в технологичните добавки и цените традиционните рецепти, надвийте мързела, отделете малко време и си пригответе домашна салата.", "date": "2017.12.21", "title": "Купешката Руска салата без яйца, но със захар, нишесте и дори пясък"}
{"url": "https://offnews.bg/politika/dogan-zaracha-na-dps-da-ne-svalia-pravitelstvoto-zashtoto-nikoj-ot-op-671672.html", "text": "Почетният председател на ДПС Ахмед Доган заръча на партията да не сваля правителството, защото в момента няма партия в опозицията, която да може да управлява отговорно. Това казал Доган по време на предколедното събиране в Сараите, а речта му беше публикувана по-късно от партията. Доган критикува ГЕРБ за коалицията с Обединените патриоти, които според почетния председател на ДПС са имали шанса да покажат \"консолидирана социална отговорност към националните интереси в контекста на общоевропейските политики\", но те ме са го направили. По отношение на предстоящия вот на недоверие към правителството Доган казва, че ако вотът мине, няма партия от опозицията, която \"може да поеме отговорността за управление на страната към днешна дата\".\"Ако целта е \"стани да седна\", не си заслужава усилието да подложим на изпитание общия ни дом. Защото, първо, че тотално ще се изпортим, може някак да се преглътне. По-важното е друго: това правителство няма да има по-дълъг живот от няколко месеца. И отново влизаме в опасната спирала на предсрочни избори само и само да си намерим място в централната властова система на държавата. Затова дълг на гражданското общество и на всички политически сили е да гарантират сигурността и стабилността на държавата\", казва Ахмед Доган.Думите му идват, след като само преди дни премиерът Бойко Борисов призова Доган да вразуми партията си. Пред журналисти в Брюксел Борисов настоя президентството, БСП и ДПС \"да проявят за тези шест месеца малко разум“, визирайки предстоящото европредседателство.„След това можем да си покажем българския характер по най-добрия начин\", посочи той и добави: \"Истински се надявам почетният председател на ДПС Ахмед Доган, който в интервютата говори, че държавата е над всичко, малко да говори с тяхната партия, защото, както вървят, ясно е, че искат провал на председателството\".Ето и цялата реч на Доган:", "date": "2017.12.21", "title": "Доган заръча на ДПС да не сваля правителството, защото никой от опозицията не може да управлява"}
{"url": "https://offnews.bg/obshtestvo/ban-ofitcialno-se-otkaza-ot-protestite-sled-obeshtanieto-za-oshte-15-m-671637.html", "text": "Българската академия на науките официално се отказа от намерението за протести след Нова година заради определения им бюджет за 2018 г. Решението бе взето, след като на среща в Министерския съвет им бе обещано да получат допълнително 15 милиона лева.На извънредно общо събрание днес БАН гласува декларация, в която се казва, че протестите се преустановяват, предаде БТА.Но, подчерта председателят на събранието проф. Евелина Славчева, си запазваме правото, в случай на неизпълнение на договореното с правителството, да ги възобновим.Черните знамена ще бъдат свалени от фасадата на централната сграда, намираща се до тази на Народното събрание.Сайтовете на институтите също вече няма да показват черните надписи със статистиката за получаваните възнаграждения на учените на фона на останалите в държавата.БАН искаха не 15, а 38 милиона лева, но преобладаващите мнения на днешното събрание били, че е постигнат \"сериозен напредък\" в преговорите с правителството. Учените били обнадеждени не само от 15-те милиона лева, а и от разговорите с управляващите за науката в страната.Това беше оценено много високо от колегите ни, заяви проф. Славчева. Тя разказа, че ръководството на Общото събрание е обяснило детайлно пред останалите учени за разговорите с правителството, свързани с докторантските стипендии, с фонд \"Научни изследвания\", със средствата за Националната пътна карта, както и за младежките програми и за националните програми с обществено значение.Първоначално предвидената субсидия от бюджета за БАН беше 83 млн. лева. С 15-те млн. тя ще стане 98 млн. лева.", "date": "2017.12.21", "title": "БАН официално се отказа от протестите след обещанието за още 15 млн. лева"}
{"url": "https://offnews.bg/112/obraha-ofis-za-barzi-krediti-v-suhata-reka-671640.html", "text": "Офис за бързи кредити е обран в столичния квартал „Сухата река“, съобщи СДВР, цитирана от Фокус. Сигналът е подаден в 11.10 часа. Мъж е нахлул в офиса, използвал е спрей срещу служителите и е задигнал касата. Все още няма информация каква е сумата, която липсва.При инцидента няма пострадали. Тече разследване. ", "date": "2017.12.21", "title": "Обраха офис за бързи кредити в Сухата река"}
{"url": "https://offnews.bg/obshtestvo/kaniat-balgarski-studenti-na-rabota-v-germania-prez-liatoto-671634.html", "text": "Български студенти с познания по немски език ще могат да работят през лятото на 2018 година в Германия по инициатива на Агенцията по заетостта и покана на Централата за чуждестранно и специализирано посредничество в Бон, съобщи пресцентърът на АЗ.Документи ще се приемат в бюрата труда у нас в градовете с висши училища или клонове/филиали на ВУЗ.Работата е в сферата на селското стопанство, хотелиерството и ресторантьорството (сервитьори, камериерки, бармани, помощен персонал в кухня, общи работници), фирми за почистване на помещения и индустриални обекти, вериги за бързо хранене, както и в германските пощи, уточняват от АЗ.Студентите трябва да подадат заявление в свободен текст на български език до 23 януари 2018 г. в бюрото по труда, на чиято територия се намира учебното им заведение.Имат право да кандидатстват български граждани и студенти в български ВУЗ, които са на възраст между 18 и 35 г. и учат редовно. Те не трябва да са последен курс и да имат добри познания по немски (най-малко три години изучаване на езика), както и да са готови да работят поне два месеца в Германия.В заявлението си те трябва да декларират, че са изучавали немски език най-малко 3 години, че са свободни от други ангажименти по време на официално обявената за всяко училище лятна ваканция (задължително се посочват точните начална и крайна дата) и че имат необходимите средства за пътя до Германия. Необходимо е и и уверение от висшето училище, че са редовни студенти и не са последен курс на обучение.Документите ще бъдат предоставени на германските работодатели, които ще предадат поименно избраните от тях студенти директно в Централата за чуждестранно и специализирано посредничество в Бон.Подробна информация може да бъде получена в Информационния център на Агенция по заетостта на тел. 02/980 87 19 или в бюрата по труда по местонахождение на висшето училище.", "date": "2017.12.21", "title": "Канят български студенти на работа в Германия през лятото"}
{"url": "https://offnews.bg/ikonomika/sviloza-spria-rabota-niama-darvesina-671644.html", "text": "Производителят на целулоза „Свилоза\" АД отново спря работа заради липса на суровина. Изключително негативното развитие на пазара на дървесина в България от началото на 2017 г., продължава и сега. Липсата на достатъчни количества дървесина доведе до драстичен скок на цените през третото и четвъртото тримесечие на годината. Запасът от дървесина, с който „Свилоза\" АД разполагаше в началото на годината, вече не съществува и дружеството е на прага на зимата с празни складове, съобщиха от предприятието. Основна причина за тази критична ситуация е системното неизпълнение на сключените договори за доставка на дървесина от Северозападното държавно предприятие. В края на 2017 г. все още има неиздължени количества по договор от 2016 г., а доставките на количествата за 2017г. в повечето от горските стопанства изобщо не са започнали. Опитите да се закупи дървесина от свободния пазар също се оказаха неуспешни поради голямото търсене.Ръководството на „Свилоза\" АД е информирало всички държавни институции за така създалата се ситуация. Взеха се съответните управленски решения, но за съжаление няма конкретни резултати за преодоляване на изоставането.", "date": "2017.12.21", "title": "Свилоза спря работа, няма дървесина"}
{"url": "https://offnews.bg/obshtestvo/roditeli-i-uchiteli-se-vdigat-na-protest-v-zashtita-na-uvolnena-direkt-671606.html", "text": "Целият екип на 164-а детска градина в столичния квартал Горна баня обяви, че ще стачкува ефективно в защита на директорката си Мариана Иванова, която вчера бе уволнена. Подкрепят я и родителите на децата, които учат тамНикой от колегите не иска да идва на работа, а родителите на децата ни подкрепят, заяви пред OFFNews Мариета Велкова, която е синдикален лидер на Синдиката на българските учители в елитната детска градина.Според нея всичките 35 служители са категорично несъгласни с уволниението на Иванова. Скандалът в 164-а детска градина започна преди няколко месеца. Тогава директорката изпрати писмо до медиите, че директорът на дирекция \"Образование\" към общината Мария Минчева я притиснала да подаде оставка, тъй като срещу нея имало \"много тежък донос\". Родителите направиха подписка в нейна защита.Проверката на общината обаче е установила, че в градината в Горна баня са били записани 24 деца, чиито кандидатури липсват в информационната система за кандидатстване в яслите и детските градини.Според персонала на детската градина 6-месечните проверки не са установили нарушения и срещу директорката има само клевети.\"Става дума за жалби от трима души, бивши колеги, които след като не се вписаха в колектива, започнаха да пишат доноси\", обясни учителката Мариета Велкова. Според нея колегите ѝ не искат да идват на работа и са решени да стачкуват ефективно и детската градина да затвори врати.По-късно и родители на деца от 164-а детска градина обявиха подкрепа към директорката.Ето и едно от писмата, които се получиха на имейла на OFFNews. То е от Антоанета Димитрова, майка на дете в детската градина:", "date": "2017.12.21", "title": "Родители и учители се вдигат на протест в защита на уволнена директорка на детска градина в Горна баня"}
{"url": "https://offnews.bg/tehnologii/kolko-struva-sigurnostta-na-vashia-uebsajt-671647.html", "text": "Най-голямата българска хостинг компания  защитава уебсайтовете на своите клиенти десетки хиляди хакерски атаки дневно. Сред най-често срещаните са опитите за компрометиране на уебсайт, чрез поставяне на зловреден код в него, както и т.нар. DDoS (Distributed Denial of Service - разпределени атаки за отказ от услуга), които предизвикват недостъпност на уебсайтове и други онлайн услуги чрез извършването на много голям брой заявки към тях. Ръстът на този тип атаки е свързан и с нарастващия брой клиенти на хостинг услуги – припомняме, че през последните две години компанията отчита 30% ръст при хостваните от нея домейни. Ръстът обаче не се е отразил на клиентите й, тъй като още през лятото на 2015 г. компанията внедри цялостна система за защита на клиентите си от най-широко разпространените заплахи в интернет.Инвестициите на хостинг компанията са продиктувани от нарастващата роля на сигурността, която през последните години се превърна в ключов фактор за развитието на всеки онлайн проект. Днес цялостната уеб сигурност обхваща както достъпността на сайта, така и непрекъсваемостта в работата на електронната поща, защитата на личните данни и много други аспекти. Все повече сайтове продават онлайн и съхраняват информация за своите потребителите, която също трябва да бъде защитена.„През последните години онлайн бизнесът стана достъпен за все повече хора без сериозни технически познания и нашето послание към собствениците на онлайн магазини и други проекти е, че сме готови да споделим отговорността за защитата на сайтовете им, за да могат те да се фокусират върху бизнеса си. Ние пазим вашите сайтове и ще го правим безплатно – в рамките на цената на нашите хостинг услуги. За сравнение в други хостинг компании използването на различни системи за сигурност струва десетки или дори стотици долари месечно“ - споделя Любомир Русанов, управител на СуперХостинг.БГ.Според него, добрата онлайн защита включва множество различни аспекти – от политиките за достъп, през използването на SSL (т.нар. - Secure Sockets Layer) сертификат, до това на каква хостинг инфраструктура е разположен уебсайтът. Ако той се намира например на инфраструктура, която е била хаквана, онлайн търсачките занижават неговите позиции. Към момента цялата инфраструктура на най-голямата българска хостинг компания е изцяло защитена от DDoS, всеки от които може да обслужи целия необходим капацитет. Внедрена е и цялостна система за сигурност, наречена SH Protect, която разпознава и блокира десетки хиляди злонамерени действия дневно. След нейното активиране случаите на хакнати уебсайтове са намаляли с 95 процента.„Нашият екип взе решение да инвестира в сигурността на всички свои клиенти и резултатът е цялостна система, която защитава всички уебсайтове, хостнати при нас. Днес ние блокираме десетки хиляди опити за атаки всеки ден, без дори клиентите ни да разберат за това. Защитата на сайтовете им е важна част от цялостната услуга, която те получават от нас. В много страни по света защитата, която сме им предоставили безплатно, струва стотици долари годишно. Но по-важното е, че дори и даден клиент да заплаща за нея, ако тя не е приложена на инфраструктурно ниво, той може да бъде засегнат заради друг, който не заплаща. Затова в СуперХостинг.БГ предприехме цялостен подход, осигурявайки защита на инфраструктурно ниво и днес отблъскваме над 95% от заплахите към сайтовете на нашите клиенти. Ние гарантираме, че клиентските сайтове са защитени и ако поради някаква причина даден уебсайт е компрометиран въпреки нашата система за сигурност, ще премахнем злонамерения код от него, отново безплатно“ - добавя Любомир Русанов.Повече информация за защитите, предлагани от СуперХостинг.БГ, е достъпна тук:", "date": "2017.12.21", "title": "Колко струва сигурността на вашия уебсайт?"}
{"url": "https://offnews.bg/obshtestvo/tcatcarov-naredi-proverka-na-vsichki-peshehodni-pateki-shte-im-opravi-671636.html", "text": "Общонационална проверка на всички пешеходни пътеки започва у нас. Поводът са зачестилите случаи на пътно-транспортни произшествия. Проверката се възлага от прокуратурата на органите на МВР и на МРРБ и ще приключи до края на февруари 2018 г. Обект на проверката ще бъде съответствието на пешеходните пътеки с нормативните изисквания. Това съобщиха на съвместен брифинг в сградата на МВР главният прокурор Сотир Цацаров и министрите на вътрешните работи и на регионалното развитие и благоустройството Валентин Радев и Николай НанковНито един загубен на пътя човешки живот не е просто елемент от извадка, а е траур на семейство и загуба без еквивалент. На практика няма населено място и няма дом, който да не е засегнат по един или друг начин от това, което медиите наричат „война по пътищата“, а тя е точно война. Недопустимо е ежедневно да продължават да се газят и убиват хора на пешеходни пътеки, често пъти и деца, убити от шофьори, които не спазват правила“, каза Цацаров.От началото на годината в населените места тежките катастрофи са 4038, загинали са 179 души. Извън тях са станали 2269 катастрофи, но са загинали над 400 човека, отчете вътрешният министър Валентин Радев. Карта ще показва пешеходните пътеки по републиканските пътища в странатаСъвместно с областните управления на Министерството на вътрешните работи ще направим проверка на пешеходните пътеки във всички 265 общини страната. Тя ще е само за населените места, защото по републиканските пътища такава тече вече втора седмица, заяви Нанков. До два месеца се очаква пешеходните пътеки по републиканските пътища да бъдат описани. „Убеден съм, че картата, която ще направим, ще даде цялостна представа не само за финансовите нужди за полагане на пешеходни пътеки, но и за това как представителите на местната власт изпълняват нормативните изисквания за осигуряването на безопасно придвижване по общинските пътища\", каза регионалният министър.  По думите му в момента няма синхронизация между изискванията за пешеходните пътеки по републиканската пътна мрежа и тези в урбанизираните територии.„Съгласно Наредба № 2 за маркировката по пътищата пешеходните пътеки в населените места са с по-занижени изисквания\", обясни министърът и съобщи, че все повече зачестяват случаите на пешеходни пътеки в страната, които са с недопустимо, съгласно нормативните изисквания, цветово изписване и дори с недопустими елементи.Според регионалния министър на база констатираните пропуски за поддръжка на пешеходните пътеки Законът за пътищата може да бъде актуализиран в частта административни санкции. ", "date": "2017.12.21", "title": "Цацаров нареди проверка на всички пешеходни пътеки, ще им оправят и цветовете"}
{"url": "https://offnews.bg/politika/pargov-za-prodazhbata-na-obshtinska-banka-sastezanie-s-edin-kon-ne-se-671727.html", "text": "БСП неизменно е била и сега е против продажбата на „Общинска банка“. Това каза лидерът на БСП – София Калоян Паргов след гласуването в СОС на доклада за приватизацията на „Общинска банка“.„Няма как БСП да подкрепи продажбата при положение, че Столична община може да развие този актив, така както общини като Виена развиват успешно активите си. „Новите регулации на банковия пазар са аргументи в тази посока“, обясни Калоян Паргов.Той припомни, че от БСП още на 20 юли са заявили, че са против продажбата. Според лидера на столичните социалисти няма как да се постигне най-справедлива цена, когато няма конкуренция. „Състезание с един кон не се прави. А защо няма конкуренция е въпрос, на който може да отговорят други хора в тази зала. С липсата на конкуренция пропуснахме да вземем повече пари от предложените“, категоричен бе Калоян Паргов.", "date": "2017.12.21", "title": "Паргов за продажбата на Общинска банка: Състезание с един кон не се прави"}
{"url": "https://offnews.bg/temida/goranov-posegatelstvoto-sreshtu-sluzhitelia-na-nap-e-izstrel-sreshtu-671638.html", "text": "\"Посегателството срещу висшия данъчен служител Иво Стаменов не се разглежда като посегателство срещу конкретна личност и конкретен държавен служител, а като изстрел срещу държавата и държавността\".Това заяви финансовият министър Владислав Горанов в Министерски съвет. Горанов направи този коментар, след като опитът за посегателство срещу високопоставен държавен служител е бил обсъден на среща на премиера Бойко Борисов с ръководството на Националната агенция за приходите и с директорите на териториалните дирекции на Агенцията, Агенция \"Митници\", главния прокурор и министъра на вътрешните работи Валентин Радев. Той съобщи още, че на този етап е ясно, че опитът за убийство не е свързан с личния живот на данъчния служител, а с изпълнението на служебните му задължения, които, по думите на главния прокурор, са били изпълнявани съвестно и правомерно. Цацаров добави, че посегателството е \"зловещ сигнал към всички негови колеги и към всички, които работят за държавата\" и беше категоричен, че държавата ще отговори на това.В разследването по случая е ангажиран екип от СДВР, като координацията е възложена на заместника на Цацаров - Борислав Сарафов.", "date": "2017.12.21", "title": "Горанов: Посегателството срещу служителя на НАП е изстрел срещу държавата"}
{"url": "https://offnews.bg/analizi-i-komentari/trend-64-ot-balgarite-shte-prekarat-nova-godina-vkashti-671646.html", "text": "47 на сто от хората у нас смятат, че отиващата си 2017 е добра година за България, според 58% я определят като добра и за тях самите в личен план. Това показва проучването на изследователски център „Тренд“ по поръчка на вестник „24 часа“, посветена на предстоящите коледни и новогодишни празници. Изследването е представително за пълнолетното население на страната и е проведено сред 1003 пълнолетни български граждани по метода „лице в лице“. Теренът на проучването е осъществен между 1 и 10 декември. 89% ще празнуват Коледа, сред тези които казват, че няма да празнуват са основно представители на религиозните малцинства. За 30% от хората Коледа е по-важен празник от Нова година, но близо половината (47%) смятат, че двата празника са еднакво важни. 78% спазват традициите на Бъдни вечер, но само 12% спазват коледните пости, като сред постещите най-голям дял са хората над 60 години. 70% от българите ще купуват подаръци за предстоящите празници, като за целта най-голям процент (33%) от хората ще отделят до 50 лева.Само 1% от българите ще празнуват Коледа в чужбина, а 84% ще бъдат в населеното място, в което живеят. 12% ще посрещнат новата година в дома на близки, роднини или приятели, а близо две трети (64%) ще празнуват вкъщи. Само 7% ще прекарат новогодишната нощ в заведение в града, в който живеят, а 3% в заведение в друг град в България. Общо 2% ще бъдат в чужбина – при близки или на почивка.Малко над половината (53%) от всички български граждани ще отделят до 150 лева за посрещането на предстоящите коледни и новогодишни празници.", "date": "2017.12.21", "title": "Тренд: 64% от българите ще прекарат Нова година вкъщи"}
{"url": "https://offnews.bg/futbol/leonardo-bonuchi-iska-da-napusne-milan-671611.html", "text": "Звездният бранител на Милан Леонардо Бонучи вече съжалява за решението си да се присъедини към \"росонерите\" и иска да напусне, информира goal.com.През лятото Бонучи стана част от новия проект на \"Сан Сиро\", след като времето му в Ювентус изтече заради скандал с треньора Масимилиано Алегри.Независимо от желанието си обаче, Бонучи няма да си тръгне преди лятото, тъй като от ръководството на \"росонерите\" обявиха, че никой няма да бъде продаван през зимния трансферен прозорец.Варианти за продължаване на кариерата си Бонучи вижда в Англия. Той е желан от бившия си треньор в Ювентус Антонио Конте, който в момента е мениджър на Челси. Интерес към услугите му проявява и лидерът Манчестър Сити.", "date": "2017.12.21", "title": "Леонардо Бонучи иска да напусне Милан"}
{"url": "https://offnews.bg/obshtestvo/7000-leva-globa-ako-lazhete-s-kilometrazha-na-kolata-671645.html", "text": "7000 лева ще бъде глобата за манипулиране на километража на колата - това гласят промените в приетия на второ четене Закон за движение по пътищата.Поправките влизат в сила от юни 2018-та година. 1500 лева пък ще бъде глобата за техническото лице, което не отрази правилно показанията на километража при прегледа. Целта на промените е да се подобрят изискванията към техническите прегледи и пунктовете. Затова се разширяват правомощията на „Автомобилна администрация“.За тази цел при фиктивен технически преглед на автомобил регистрацията му ще се прекратява чисто служебно, защото реално не е извършен такъв. Въвежда се и допълнителен преглед, когато е настъпила временна неизправност на колата следствие на катастрофа или пък при изменения на конструкцията.Разширява се и кръга от МПС-та, които ще подлежат на технически преглед, като се включат и най-рисковата група от участници в движението – двуколесни и триколесни превозни средства, високоскоростни трактори, мотопеди и атракционни МПС-та.Между 500 и 1500 лева ще бъде глобата пък за неукрепен товар.От БСП възразиха, че така под ударите на закона попадат не само камионите, но всички шофьори, включително и ако не са укрепили ските си. На свой ред главният секретар на Агенцията „Автомобилна администрация” Дамян Войновски обясни, че става дума обемни товари, които не са обезопасени правилно.Скоро наредбите ще бъдат пуснати за обществено обсъждане. Така 500 лева ще е глобата при незначителна неизправност.Тя скача на 1000 лева при значителни и до 1500 лева при опасни неизправности при укрепването на товара. Всички тези санкции влизат в сила от май 2018-та", "date": "2017.12.21", "title": "7000 лева глоба, ако лъжете с километража на колата"}
{"url": "https://offnews.bg/ikonomika/mahajte-zariadnite-za-telefoni-ot-kontakta-inache-smetkata-za-tok-e-s-671633.html", "text": "„ЧЕЗ Електро България“ АД призовава клиентите да използват разумно и отговорно електроенергията през настъпващите коледни и новогодишни празнични и почивни дни. Подготовката за празниците води до значително повишаване на консумацията на ток. Включването на повече и за по-дълго време на електрически уреди за отопление, приготвяне и съхранение на храна, осветление и украса през този период, ще се отрази и върху размера на месечните фактури, посочват от компанията.Голяма част от използваните в домакинствата уреди са значителен консуматор на електроенергия. Използването на енергийно спестяващи уреди може да намали сметките с до 30%. Битовите клиенти трябва да имат предвид, че ползването на 6 крушки от по 50 W за осветление, средно по 6 часа в денонощие ще добави към месечната им сметка близо 12,00 лв.Готварска печка с мощност 3 КW, използвана ежедневно по 2 часа през 30 дни в месеца, ще изразходи 39,60 лв. от семейния бюджет. Печка за отопление тип „духалка“ с мощност 2 КW ще допълни още 66,00 лв., ако работи по 5 часа дневно. Бойлер с мощност на нагревателя 2 КW изразходва 52,80 лв. за месец при работа по 4 часа на ден. Ако пералнята се използва три пъти седмично по 1,5 часа при 60 градуса, това ще струва на домакинството 7,92 лв.Няколко лесни за прилагане мерки за енергийна ефективност могат да спестят до 15% от сметката за електроенергия без да нарушат спокойствието и уюта на домакинството.Намаляването на температурата на помещенията през зимата с 1 градус, може да понижи сметката за ток с 10%. Толкова спестява и понижаването на температурата на нагревателя на бойлера от 70 на 60 градуса. Ако се използва и таймер за включване на бойлера за топла вода на нощна тарифа, положителният ефект върху сметката за затопляне на вода ще бъде 15%. Използването на остатъчната топлина на фурната с изключването й 10 минути преди края на времето за готвене, ще спести до 20% от сумата, която се заплаща за електроенергията, използвана за нейната работа. При готвене с капак и използване в максимална степен на тенджери под налягане се постига икономия на електроенергия до 20%. Много потребители смятат, че малките зарядни устройства за комуникационна техника не са сериозен консуматор на електроенергия, но включени в контакта постоянно, те допълват месечната сметка с близо 16,00 лв.„ЧЕЗ Електро България“ АД напомня на клиентите, че е важно при по-дълго отсъствие да изключват уредите от електрическите контакти. Включените в контакта уреди консумират електроенергия, дори когато са в режим на готовност и реално не се ползват. Изключването им може да намали потреблението и месечната сметка с до 5% и същевременно да помогне за предотвратяването на евентуални повреди.Разнообразни съвети за разумно и отговорно използване на електроенергията могат да бъдат намерени и на корпоративния уебсайт , в раздел „За клиента“ в специално разработената секция „Енергийна ефективност“.", "date": "2017.12.21", "title": "Махайте зарядните за телефони от контакта. Иначе сметката за ток е с 16 лв. отгоре"}
{"url": "https://offnews.bg/sviat/natcionalistat-zhirinovski-pak-shte-se-probva-za-posta-na-putin-671616.html", "text": "Участниците в 31-ия конгрес на Либералнодемократическата партия на Русия избраха единодушно председателя й Владимир Жириновски за неин кандидат на предстоящите президентски избори, предаде ТАСС.Националистът ще се кандидатира за шести път за държавен глава. Досега той е участвал в почти всички президентски избори.Единственото изключение беше през 2004 година. Тогава от името на ЛДПР се яви депутатът Олег Малишкин.Председателят на ЛДПР постигна най-добрия си резултат на изборите през 2008 г., когато зае трето място с над 9 на сто от гласовете.Днес в Москва се открива конгресът на руската партия \"Яблоко\", който официално ще издигне кандидатурата за президент на нейния основател Григорий Явлински, определена още преди година.Председателката на партията Емилия Слабунова заяви, че конгресът ще обсъди програмата на кандидата и комуникацията му с избирателите и начинът на провеждане на кампанията.Също днес в Москва ще се състои конгрес и на Партията на растежа, на която нейният председател Борис Титов ще бъде утвърден за нейни кандидат за президент. Титов е пълномощник на президента Владимир Путин по защита на правата на предприемачите.Изборите за президент на Русия са насрочени за 18 март.", "date": "2017.12.21", "title": "Националистът Жириновски пак ще се пробва за поста на Путин"}
{"url": "https://offnews.bg/analizi/balgarinat-i-demokratciata-trudna-rabota-671614.html", "text": "Над България се стеле мрак. Опитаха да присвоят военни заводи, изгониха шефа на опозицията от парламента, удрят непокорни издатели, подготвят ретроактивно законодателство, за да насъскат населението срещу богатите, настъпват в Пирин, овладяват медии, брутализират нравите на иначе кротката ни страна. А оптимизмът расте, защото подизпълнителската ни икономика, теглена от ЕС, тръгна нагоре. Голяма работа, че протекъл един НДК току след ремонта…Демокрацията като тегобаЧудя се напоследък дали пък демокрацията не е започнала да ни тежи? Да, избираме и имаме право да бъдем избирани. Но тази работа взе да се превръща в тегоба - все трябва да ни агитират, царят искаше томбола да ни организира, десните пък опитват да масовизират вота, воювайки за правото ни да гласуваме по пижама от телефона си. Едни си продават гласа, други наказват политиците с „няма да ИМ гласувам“. Просто не вярват, че гласуването нещо променя. Ето на, гласуваха за антисистемни крайно десни - и какво? Седнаха и те на едни кресла, а партийните пропорции не помръдват. Много от българите очевидно искат да гласуват като в Биг брадър: не да подкрепят политика, на когото вярват, а да елиминират онзи, който ги е раздразнил.Правото да бъдеш избиран също е в криза. Все по-малко смислени хора се решават да се кандидатират за различни позиции. Конкурсът е преодопределен, за какво ми е да се бутам между шамарите, да си навличам омраза и завист? Състезание с един кандидат, посочен от силните на деня, не противоречи на закона, но няма много общо с демокрацията. Не винаги има задкулисие - но непременно има апатия.За да се ориентират, гражданите трябва да притежават един минимум компетентност. Но как се придобива тя? Мнозина мислят, че информирането на населението е задача на държавата: във времето на комунизма казваха „пише го във вестника“, сега го пише в „интернет\". И понеже в интернет пише различни неща, хората се объркват и отчуждават. Една какофония заменя предишната. След разнобоя по „Белене\", сега пак „всички гледни точки“ по приватизацията - криминална или спасителна, вина на БСП или на Костов, тя ли ни потопи или финансовите кризи… Абе няма ли да се разберат най-после и да вземат да ни съобщят - вайка се изтощената публиката.\"Ония там горе\"Демокрацията е отворила възможност да чуваме различни гласове и сами да изработваме позициите си. Но това изисква усилие: гражданинът следва да се ориентира кое издание е компетентно и кое размесва политическата тематика с развлекателни небивалици, следва да сравнява днешните думи на политика с вчерашните му, да помни някакъв минимум факти. Толкова лесно е това в ерата на интернет, където информацията е достъпна мигновено. Но, както казахме, изисква усилие.Демокрацията не е нещо, което просто консумираме: ние я правим, защото в този тип уредба отговорност за обществото носи всеки от нас. В демократичните страни хората се чувстват длъжни да разобличават лъжата, да протестират, ако щете - да съберат боклука, хвърлен на тротоара. По-лесно е да прехвърлиш отговорността върху „ония там горе\" и да псуваш на воля телевизора. Но трябва да си наясно, че „ония там горе\" тъкмо това и чакат. Да припомня и скорошната статистика, според която България е на опашката по участие в доброволчески акции и благотворителност. Ами бедни сме, къде време да работим без пари... Да, демокрацията идва на едно определено ниво на общественото развитие.Според нашенския политически минимализъм, демокрация означава диктат на болшинството над малцинството. С други думи - болшевизъм, какъвто по-старите го помним. На олтара на болшинството тогава се жертваха инакомислещи, бивши хора, битово разложени и паразити; в съвременния вариант тази роля играят малцинства, отродители, бежанци, бизнесмени. Така е било и в дълбоката древност - племето размахва копията и който не иска да скочи на седлото, ордата го стъпква. Модерната демокрация, разбира се, е нещо по-сложно: тя осигурява защита на малцинства, та дори на отделния индивид. Само че тази работа е бавна, досадна, а ние имаме все по-малко търпение „в забързаното ни всекидневие“ (по израза на незнайната журналистка).Голямото недоразумениеНо може би най-дълбокото недоразумение е свързано с очакванията, които повечето ни съграждани имат към властта. Обичаният господар дава пенсии, строи крепости, спасява болни деца с правителствен самолет, разпределя еврофондове. Ако по изборите раздава кебапчета, а после не дава нищо, чувстваме се излъгани. Но ако даде - всичко е точно. Във времето на комунизма ни учеха, че Западът практикувал формална демокрация - тоест, залагали на равните права, законите, изборите, докато народните демокрации от съветски тип били по-висши, защото работели по същество: давали хляб, работа, жилища. Това схващане продължава да битува в главите на повечето от съгражданите ни. Разбира се, че трябва да изискваме от властта да ни дава някакви неща, но е идиотизъм да забравяме, че преди това тя ги е взела отнякъде. И че гражданите трябва да можем да я контролираме.Добре де, защо тогава продължаваме да се мъчим с тази проклета демокрация? За да ни признаят отвън? Какво ли ще стане, ако китайци, руснаци, новите алтернативно десни от Америка и Европа започнат да ни одобряват и без театрото? Дали няма да сменим поомръзналите демократични декори?", "date": "2017.12.21", "title": "Българинът и демокрацията - трудна работа"}
{"url": "https://offnews.bg/politika/borisov-sabra-shefove-v-nap-dni-sled-strelbata-po-tehen-kolega-671619.html", "text": "Ръководители от НАП се събират в Министерския съвет на работна среща при премиера Бойко Борисов.В нея участват също министрите на финансите Владислав Горанов и на вътрешните работи Валентин Радев.Причината за срещата не е обявена. Тя обаче е първата, след като в началото на седмицата беше прострелян директорът на „Фискален контрол” в приходната агенция.В заседанието участват ръководителите на териториалните дирекции на приходната агенция.", "date": "2017.12.21", "title": "Борисов събра шефове в НАП дни след стрелбата по техен колега"}
{"url": "https://offnews.bg/112/mehmed-otishal-da-krade-malkata-damla-se-sabudila-i-toj-ia-udishil-671639.html", "text": "Майката на убитото седемгодишно момиченце Дамла дала в събота 50 лева назаем на племенника си Мехмед, а часове по-късно той влязъл в апартамента в блок „Слава“ в центъра на Момчилград да търси още пари. В този момент, призори в неделя – 17 декември, обаче от шума се събудила 7-годишната му братовчедка. Мехмед удушил Дамла, а после облепил главата ѝ с тиксо.Нямал време да тършува из жилището, избягал навън и се скрил. След 7.30 часа се появил в Спешното отделение на болницата в Момчилград. Тези признания направил 25-годишният мъж за жестокото убийство в Момчилград, съобщава 24Родопи.Майката на Дамла 38-годишната Садет Муса бе освободена от ареста в 12.15 часа днес. Тя бе задържана по обвинение, че е оставила без надзор детето сиЖената е пусната, тъй като няма реална опасност да се укрие или да извърши друго престъпление, поради което Окръжната прокуратура няма основание да внесе искане в съда за вземане на мярка за неотклонение „задържане под стража“.Племенникът ѝ Мехмед е о обвинен за убийство, извършено по особено мъчителен за жертвата начин. Ако бъде признат за виновен, той може да получи наказание лишаване от свобода от 15 до 20 години, доживотен затвор или доживотен затвори без замяна.", "date": "2017.12.21", "title": "Мехмед отишъл да краде, малката Дамла се събудила и той я удишил"}
{"url": "https://offnews.bg/analizi-i-komentari/neprekasnato-proizvodstvo-na-d%c3%a9j%c3%a0-vu-671620.html", "text": "Като си мисля за европредседателството, все ми се струва, че преживявам нещо като déjà-vu. Смътно, размито, но déjà-vu... Вярно е, че тогава бях малък, но „днешността” ме връща като че през 1968 г., когато в София се провеждаше световен Младежки фестивал. Останал ми е в паметта приблизителен спомен (напълно възможно е, признавам, по-късните размисли и знания да са го допълнили избирателно) за:Впрочем, аз през последните няколко години постоянно живея с някакви усещания за déjà-vu. Цялото ни управление е сякаш едно непрекъснато производство на déjà-vu. В поведението, в маниерите, в изказа, в действията... Всичко е някакво повторение, някаква имитация на нещо, което е било, във въздуха се носи мирис не, а миризма на нафталин.Това за мен е гибелна индикация, че се въртим в кръг и нищо ново, модерно, сочещо напред, сплотяващо със съвременни ценности, мисии, каузи, цели не се ражда; че имаме катастрофичен дефицит от Лидерство, че викаме на помощ соца – пак да ни подскаже идейка ли, стереотип ли, спомен ли, мит ли, за да поддържаме изкуственото дишане на смисъла и съдържанието на онзи вече неразбираем факт – какво днес е общото между нас, българите, освен шанса, а все повече малшанса да живеем точно на това място и точно по това време...Управленският елит действа спрямо паметта ни като в онзи експеримент с крачето на жабчето – то жабчето е умряло, но пуснеш ли няколко волта ток през крачето му, крачето мърда – досущ сякаш жабчето е живо.В представите – безсъзнателни или съзнателни - на нашето управление соцът може още да бъде използван още. Още! Те експлоатират онова, което се нарича фантомна болка – както откъснатия от мина крайник, който продължава да боли все едно го има. А него го няма. Отдавна го няма. Питам се защо е постоянното ми, натрапчиво чувство за déjà-vu? Защо толкова –физически и даже психологически днешните първи лица ми напомнят нещо до болка познато и причиняващо ми психологическа и дори физическа болка? Може би такъв ни е народът – като няма нищо друго, той се храни с déjà-vu. И управляващите редовно, на ден по лъжичка, му дават нова порция déjà-vu. Народ, който като наркоман се е пристрастил към déjà-vu, по-лесно се управлява, защото живее в минало свършено време, в извънвремие, в паралелна реалност, в мнима реалност...Сигурно има още много причини – закодирани в историята, паметта ни, в характера ни, в битието и съзнанието ни. Тук на ход са културните антрополози, социалните психолози, историците, етносоциолозите и социеталните душеведи, ако ги има, разбира се. Защото властта спрямо науката вече поне десетилетие води война със стратегията, не с тактиката, на опожарената земя. На мен по силите ми е да приведа само още една причина за перманентното ми натъкване на déjà-vu:Енергията на следдесетоноемврийската промяна бе разпиляна и пропиляна. Изминалите близо 3 десетилетия погълнаха, смляха и изплюха в маргиналието и периферията цели активни прослойки, будни, смели, креативни, съзидателни. Да, отделни единици от тези прослойки намериха реализация, позиции, богатство и добруване – лично за себе си, за семействата си, за децата и внуците си. Но Преходът като сапун отмиваше прослойка след прослойка знаещи и можещи, произвеждащи бъдеще и социален капитал (солидарност и сплотеност) хора. Една след друга тези прослойки и техните социални и генетични кълнове отпадаха от играта или сами, доброволно излизаха от нея, емигрираха или навън - извън България, или навътре - в себе си. Недооценени или недолюбвани, с прекършени криле или самопречупили се, тези прослойки се предаваха или бяха предадени, но в главното се провалиха и в същественото се оказаха губещи.И постепенно се стигна до прослойката, която се докопа да властта, която дочака своя час, която завзе управленските позиции на всички нива, а най-вече на горните, на най-горните, и която за нищо на света не желае да изпуска дочаканата власт и на никаква цена няма да я изпусне.Родово, съсловно, поколенчески и ментално тази прослойка е на твърде обикновените, твърде средностатистическите, твърде сивите, твърде удобно живеещите си в соца хорица, хитреци и тарикати, мимикрии и хамелеони, пресметливи еснафи и самодоволни нагаждачи.Казвам „твърде”, защото при соца масово човек трябваше да оцелява, да внимава, да се прави, че спазва правилата и вярва в Идеята и Партията, да се нагажда, да шикалкави, да му намира колая, да търси връзки, да преодолява дефицити, с други думи, да живее така, че да си няма неприятности.Но ако мнозина правеха всичкото това така, че и да не загубят себеуважението си и да не ги е срам от и пред децата им, то едни други мнозина, го правеха с цинизъм и егоизъм, с келепирджилък и по втория начин, с престорен ентусиазъм и очебийно престараване, с доноси церберско следене какво правят другите.Тази сива маса се бе превърнала в отделителната система на соца. И за да изпълнява тази неестетична и разнасяща неприятни аромати функция, тя си бе отвоювала правото да живее добре и без угризения на съвестта.Соцът не можеше без нея, защото тя му вдъхваше убеденост, че той е пуснал дълбоки корени в обществото.Но и тя не можеше без соца, защото къде ще намериш друг строй, друга система, друго общество, в което благодарение на уравниловката, на еднаквата грижа за всички, на еднаквите заплати за всички, на еднаквите права на всички, ще за нейните хорица същото, каквото има и за останалите – трудолюбивите, съвестливите, честните и почтените.Та нали ако в един отдел от 10 души двама се трудят и денем и нощем, и събота и неделя, а повечето от останалите не си дават много зор и поне двама сред тях изобщо не се напрягат, халтурят, мързелуват и дори вредят, то ако всички получават почти еднакво, значи от някои се взима много, а на някои се дава – също много.Така е при Социално-несъстоятелна Илюзия, която е решила взема от всеки според способностите му, а да дава на всички поравно... И ето, след като през последните тридесетина години бяха отмити всички по-креативни и талантливи прослойки, дойде редът на въпросната „твърде” обикновена прослойка, състояща се от твърде семпли хора – от самите тях и от техните генетични и социални деца и внуци.Те дочакаха своя час. Те са специалисти по оцеляване, те нямат ценности или имат ценности според случая и изгодата, те своето не изпускат, на чуждото не прощават.И за нищо на света и на никаква цена своята власт те няма да искат да изпуснат. Затова ли са били през соца твърде семпли, твърде обикновени, твърде пасивни, твърде пресметливи и твърде завиждащи – на кадърните, на смелите, на непримиримите, на честните, на щастливите!?Това са мутациите на соца. Това е наследството от соца. Това са истинските рожби на соца – тях соцът най-много ги увреди. Това е завърналият се бумеранг на соца, който удря България в челото и я просва възнак.Докато почти три десетилетия обществото ни се заблуждаваше, че изстисква или искрено изстискваше соца от себе си, то всъщност отми така необходимите за оцеляването и развитието, за модернизирането и демократизирането, за европеизирането и нормализирането на България прослойки.И под тях лъсна прослойката, която днес държи в задушаващите си прегръдки България. Тази прослойка не умее да добавя, не умее да събира, да умножава, да интегрира – тя знае само да потребява, да изважда, да дели и да диференцира. Тя не иска да прави пицата по-голяма и по-сочна, защото това изисква усилия, воля, креативност, визия, тя умира от желание да разпределя малката и постна пица, защото това е най-лесно и така е най-лесно да си отреже най-едрото парче от нея за себе си.Тя всъщност и да управлява не умее, защото не може без това някой да й дърпа конците и да я употребява. И поради тази толкова очевадна причина, тя днес е инструмент, обслужващ персонал на олигархията, реално владееща България. Таванът на мечтите на всеки по-óправен в тази прослойка е да се вреди сред олигарсите. Някои успяха, но те са единици. Броят се на пръстите на едната ръка. Ръката на дърводелеца...Като мутация на соца, като рожба на соца, като продукт на соца, като наследство от соца, тази прослойка не може да живее без похвати и подходи на соца, без имитации и симулации от времето на соца. Тя се старае да ни прожектира чернобели филми от соца, да ни натрапва звезди на соца, да ни заразява с носталгии от соца, да ни извърта погледите и ценностите назад към соца.Пита са как тогава поне мен, за другите не знам и от тяхно име няма да говоря – няма да ме преследва непрекъснато усещането за déjà-vu. В държавата на масовото производство на умиления по соца, не би могло да не живея с постоянното чувство за déjà-vu.Така че българи, спете спокойно като деца, соцът се завърна. Първият път това бе като трагедия, вторият път, както е казал Философът, ще бъде като фарс...Статията е от блога на проф. Николай Слатински .", "date": "2017.12.21", "title": "Непрекъснато производство на déjà-vu"}
{"url": "https://offnews.bg/obshtestvo/palno-edinodushie-v-parlamenta-pari-za-onkobolnite-shte-ima-671613.html", "text": "Депутатите в Народното събрание официално свалиха т.нар. мораториум върху новите лекарства. С преразглеждане на бюджета на здравната каса за 2018-та народните представители дадоха зелена светлина през следващата година нуждаещите се от иновативни терапии да ги получат. Със 192 гласа \"за\" и 0 \"против\" и \"въздържал се\" депутатите постигнаха пълен консенсус. Формално предложението за промяна в бюджета на НЗОК дойде с вносители от всички парламентарно предствени партии.\"Има нещо, което ме безпокои. Подхождате към тази промяна не като осъзнаване на грешка, а като промяна, дошла под натиск. Мисля, че правилното отношение би било и няма страшно от това да се каже: \"Да, направихме грешка. Ще я коригираме\", каза от трибуната на НС лидерът на БСП Корнелия Нинова.\"Нека да няма политически заряд, който пак да ни противопостави\", бяха думите на председателя на ПГ н ГЕРБ Цветан Цветанов. \"Да не казваме, че е било взето еднолично решение от премиера, за да може да се направи нещо. Всички знаем, че има изтичане на средства в здравеопазването и че има корупция там, където се разходват най-много средства. Бяхме предприели подход, за да може със създаването на комисии по подзаконова нормативна уредба да създадем по-добър ред\", каза още той.", "date": "2017.12.21", "title": "Пълно единодушие в парламента: Пари за онкоболните ще има"}
{"url": "https://offnews.bg/politika/predi-partito-v-saraite-karadaja-nahoka-natcionalistite-i-gerb-671618.html", "text": "С предколеден заряд и политиеско отвращение лидерът на ДПС Мустафа Карадайъ прочете декларация от името на ДПС, в която за пореден път порицава Борисов за избора му на коалиционен партньор - \"вредните националисти\". Речта на Карадайъ идва в деня на очакваното с голям интерес събиране в Сараите на почетния председател на партията Ахмед Доган.Речта си Карадайъ започна с европредседателството, което започва у нас след броени дни.Лидерът на ДПС обвини ГЕРБ в безволие и управление без визия, което ги е накарало \"по инерция\" просто да създадат правителство с националистите:Карадайъ се възмути и от актуалната новина, че партията на Валери Симеонов НФСБ ще се настани в централата на СДС с решение на правителството. Лидерът на ДПС изказа недоволство, че ГЕРБ са стигнали до там да \"настанят национализма в дома на демокрацията\" на Раковска 134. Карадайъ упрекна управляващото мнозинство, че работи на принципа \"проба-грешка и пак, и пак, и пак\".Лидерът на ДПС напомни на депутатите от управляващото мнозинство, че ще посрещнат председателството с партия, която е започнала предизборната си кампания от Русия. Става въпрос за Волен Сидеров и АТАКА. Все пак в края на своята реч накрая Карадайъ пожела на депутатите и избирателите весели празници, мир и просперитет.", "date": "2017.12.21", "title": "Преди партито в Сараите Карадайъ нахока националистите и ГЕРБ"}
{"url": "https://offnews.bg/temida/prokuraturata-proveriava-turskia-doklad-za-bulgartabak-671622.html", "text": "Прокуратурата ще проверява изводите за контрабанда на цигари в доклад на турските служби, \".Това заяви главният прокурор Сотир Цацаров днес.Той допълни, че документът вече е в прокуратурата, където са се запознали с него и са разпоредили проверката. По нея ще бъде изискана информация от всички български служби, както и от митниците. Ще се сравняват количествата произведени и изнесени цигари, съобщава в. \"Сега\".Цацаров заяви още, че ще се иска и информация от \"Интерпол\" за това кой е депозирал доклада, тъй като в документите, с които разполага прокуратурата, няма посочен автор, нито лого на изготвилата го служба.Докладът беше пратен в прокуратурата, след като  го изиска. Това пък стана след медиен натиск и след като първоначално без да са го чели министърът на вътрешните работи и главният секретар на МВР отричаха в доклада да се говори за контрабанда на цигари, произведени в Булгартабак.\"При мен го няма доклада. Доколкото знам, там никъде не се споменава \"Булгартабак\", вие що говорите за \"Булгартабак\", не знам. Но като дойде докладът, ще го видим\",  министър Валентин Радев, като допълни, че документът е изпратен в прокуратурата за мнение. Както се оказва, това изобщо не се е случило, защото прокуратурата не разполага с доклада.Тогава в отговор Сотир Цацаров обясни, че до официалното изискване на документа се стигнало след кореспонденция между МВР и Върховната касационна прокуратура (ВКП).", "date": "2017.12.21", "title": "Прокуратурата проверява турския доклад за Булгартабак"}
{"url": "https://offnews.bg/sviat/sluchiloto-se-v-melbarn-ne-e-terorizam-obiavi-politciata-671643.html", "text": "Случилото се в Мелбърн не е терористичен акт, заключи австралийската полиция часове, след като по-рано днес джип се вряза в пешеходци и рани 19 души.32-годишният шофьор - австралиец от афганистански произход - е в болница под арест. Арестуван е и 24-годишен мъж, за когото се смята, че е свързан с катастрофата.Четирима от пометените пешеходци са в критично състояние. Сред ранените е 4-годишно момче.Става въпрос за изолиран инцидент, съобщи полицията и допълни, че те \"нямат никакви доказателства, които да показват, че той има връзка с тероризма\".", "date": "2017.12.21", "title": "Случилото се в Мелбърн не е тероризъм, обяви полицията"}
{"url": "https://offnews.bg/obshtestvo/pred-prizemiavane-sa-i-uchebnite-bojni-samoleti-l-39-671612.html", "text": "След продължаващите проблеми с изтребителите МиГ-29, малкото летящи вертолети, изтеклия договор за логистична поддръжка на транспортните , сега и реактивните учебно-бойни L-39ZA са на път да бъдат приземени за неопределено време. В първите месеци на 2018-та година изтича ресурсът на двигателите на летящите L-39ZA.С приземяването на този тип самолет броят на летящите пилоти ще падне драстично. Имайки предвид, че процедура за ремонт на двигателите все още не е задействана, се очертава самолетът да остане на земята най-малко до края на 2018 г., което ще отвори огромна дупка в подготовката на летателни кадри.Експлоатацията на самолета, подобно на всички други в нашите ВВС, е съпътствана с продължително прекъсване за цели 6 години от 2007-ма до 2013-та година. От тогава бяха възстановени шест самолета от този тип, които преминаха капитално-възстановителни ремонти. Три от самолетите са вече без изправни двигатели и не летят, а на останалите ресурсът е пред изчерпване. Агрегатите и планерите обаче имат още години остатъчни часове по нальот и календарно време.L-39ZA е най-летящият самолет във Военновъздушните ни сили. За последните четири години на този тип самолет беше налетян рекорден брой часове. На него се подготвят млади пилоти след начален курс на Пилатус PC-9M, поддържат подготовка и придобиват нови умения пилоти от бойните ни авиобази в Граф Игнатиево и Безмер. Самолетът дава възможност да летят на тези пилоти, за които не достига ресурс на бойните самолети. Самолетът е задължително стъпало за преминаване на един пилот към изтребител МиГ-29 и щурмови Су-25. На самолети L-39ZA се провежда пълна летателна и бойна подготовка във всякакви метеорологични условия, стрелба по земна/морска цел и въздушен бой. Пред приземяване са често използваните и за цивилни нужди транспорти самолети \"Спартан\". В началото на месеца стана ясно, че авиацията ще остане без транспортна авиация от новата година, ако не се отделят пари за поддръжка на самолетите \"Спартан\". В момента текат преговори с производителя на самолетите, като договорената сума е малко над 17 млн. евро.В сряда стана ясно, че пред провал са и  - за ремонта на изтребителите МиГ-29 и за купуването на нови патрулни кораби. Причината за първата процедура е, че тя е обжалвана пред Комисията за защита от конкуренцията от украинската държавна „Укроборонпром“. Военният министър Красимир Каракачанов определи това като саботаж. Ремонтът ще реши поддръжката на 15-те изтребителя МиГ-29 за срок от 4 години срещу 82 млн. лв.Именно проблемите с удължаване на ресурса на изтребителите доведе до от страна на бойните пилоти, които масово отказаха да летят. Посочената от тях причина беше, че не се чувстват сигурни да летят със старите изтребители. При втората процедура  сама се е оттеглила от подписването на договора, за който МО отдели 820 млн. лв.", "date": "2017.12.21", "title": "Пред приземяване са и учебните бойни самолети L-39"}
{"url": "https://offnews.bg/obshtestvo/bez-voda-na-sedem-mesta-v-stolitcata-671560.html", "text": "\"Софийска вода\" ще прекъсне временно водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Дамян Груев“, Център, налага спиране на водоподаването от 10:00 до 18:00 часа на ул. „Дамян Груев“ от ул. „Димитър Трайкович“ до бул. „Христо Ботев“. Изпълнение на инвестиционен проект за реконструкция на уличен водопровод на ул. „Станимир Станимиров“ в „Малинова долина - изток“ налага спиране на водоподаването от 9:00 до 21:00 часа на бул. „Климент Охридски“ от ул. „Константин Муравиев“ до ул. „Георги Кьосеиванов“; бул. „Климент Охридски“ от № 67 до № 105; ул.“ Константин Муравиев“, ул.5, ул. „Станимир Станимиров“, ул. „Евгений Силянов“, ул. „Георги Кьосеиванов“, ул. „инж. Стоимен Сарафов“ № 27 и 29.След възстановяване на водоснабдяването е възможно временно повишаване мътността на водата.Във връзка с изпълнение на инвестиционен проект за реконструкция на уличен водопровод на ул. „Рила“ в „Курило“, се налага спиране на водоподаването от 9:00 до 21:00 часа на ул. „Пирин“.След възстановяване на водоснабдяването е възможно временно повишаване мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. Ремонт на уличен водопровод на ул. „Явор“ в с. Мрамор налага спиране на водоподаването от 9:00 до 21:00 часа на  ул. „Иван Вазов“, ул. „Момина сълза“, ул. „Мичур“. Прекъсване на сградно водопроводно отклонение на ул. „Блазна“ в с. Лозен налага спиране на водоподаването от 9:00 до 17:00 часа на ул. „Караджин“ от ул. „Връх Острокап“ до ул. „Половраг“; ул. „Ибровица“ от ул. „Караджин“ до ул. „Блазна“. Заради реконструкция на уличен водопровод на ул. „Люлин“ в кв. „Филиповци“ се налага спиране на водоподаването от 9:30 до 19:30 часа на ул. „Витоша“, ул. „Погледец“; ул. „Люлин“ от ул. „Детелина“ до ул. „Суходолски път“; ул. „Суходолски път“ от ул. „Люлин“ до края на улицата.Без вода във връзка с реконструкция на уличен водопровод на ул. „Клокотница“ в кв. „Банишора“ ще са от 9:00 до 21:00 часа на ул. „Княз Борис I“ от ул. „Козлодуй“ до ул. „Струга“; ул. „Клокотница“ от ул. „Цар Самуил“ до бул. „Княгиня Мария Луиза\".", "date": "2017.12.21", "title": "Без вода на седем места в столицата"}
{"url": "https://offnews.bg/ikonomika/sos-prodava-obshtinska-banka-dnes-671567.html", "text": "СОС гласува днес продажбата на мажоритарния дял на Столична община в Общинска банка. Единственият кандидат да купи 67,64 % от капитала на трезора е регистрираният в Лихтенщайн фонд \"Новито опортюнитис\".  Фондът предложи 46 млн. лева за акциите, които общината се опитва да продаде за четвърти път. Срещу предложението за одобряване на сделката вече се обявиха съветниците от БСП. Те се мотивират с факта, че не е ясно кой стои зад единствения кандидат да купи Общинска банка. След решението на СОС трябва да се получи одобрение за продажбата и от БНБ и КЗК. От \"Новито опортюнитис\" вече поискаха КЗК да одобри придобиването. Сред задължителните условия на сделката е в срок от 5 години след прехвърлянето на акциите купувачът да запази седалището на банката на територията на България, за неизпълнение е предвидена неустойка от 50% от цената по сделката. За същия период трябва да се гарантира запазването на основния предмет на дейност. При нарушение на това изискване предвидената неустойка е в размер 100% от сумата на покупната цена за продаваните акции за всеки случай на неизпълнение.Купувачът, ако бъде одобрен от СОС, БНБ и КЗК, се задължава в срок от 5 години да не допуска поставяне на банката под особен надзор или отнемането на банковата лицензия. Предвидената неустойка също е размер на 100% от сумата на покупната цена за продаваните акции за всеки случай на неизпълнение.Купувачът трябва да изпълни и разработените от него стратегии за интегриране и управление, за финансова стабилност и подкрепа, подробен бизнес план за развитието на банката, както и да изпълни Програмата за заетост и План за развитие на отношенията и услугите на Банката със Столичната община. Всяко нарушение на заложените предварителни условия е обвързано със санкции, съобщиха от СОАПИ. ", "date": "2017.12.21", "title": "СОС продава Общинска банка днес"}
{"url": "https://offnews.bg/sviat/severnokorejski-vojnik-pak-uspia-da-izbiaga-na-iug-671607.html", "text": "Само за месец за втори път севернокорейски войник успя да избяга през най-силно охраняваната граница в света - демилитаризираната зона между КНДР и Южна Корея.Възползвайки се от гъстата мъгла, той преминал през браздато малко след 08:00 часа местно време.Войникът се появил внезапно пред южнокорейски пост, където е задържан.Властите в Сеул съобщиха, че южнокорейските граничари са произвели двайсетина изстрела по севернокорейските войници, които издирвали беглеца.Много подобен случай имаше на 13 ноември. Тогава друг севернокорейски солдат бе прострелян и тежко ранен от колегите си след зрелищно бягство през демилитаризираната зона. Той все още се намира в болница в Южна Корея.", "date": "2017.12.21", "title": "Севернокорейски войник пак успя да избяга на юг"}
{"url": "https://offnews.bg/obshtestvo/500-mazhe-postradali-zaradi-iuliana-kadrokosiat-iuli-sashto-praznuva-671565.html", "text": "Църквата почита днес света мъченица Юлиания. Имен ден празнуват Юлиана и Юлиан. Името е от латински произход и се свързва с месец юли, когато се почита св. Юлия девица, както и с Юлий - \"къдрокос, с буйна къдрава коса\". Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за Елевсий, също от знатен род и езичник. Като пораснала, приела християнската вяра и отказала да свърже съдбата си с идолопоклонник. Затова, когато дошло време да се омъжи, заявила на Елевсий, че ако той не повярва в Христа, комуто тя служи, да си търси друга годеница. Разгневен от нейната упоритост, баща й я предал на съд от Елевсий, който вече бил станал управител. Отначало той се зарадвал на възможността да отмъсти на отхвърлилата го годеница, но поразен отново от необикновената й красота, пак започнал да я моли да се свърже с него, като обещавал никога да не я принуждава да се покланя на езическите богове. Нито молби обаче, нито изтезания успели да накарат Юлиания да отстъпи.Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница.Поразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, който прави чудеса. По време на страданията й повярвали 500 мъже и 130 души. Всички те веднага били посечени с меч. След това и Юлиания била обезглавена. Тялото й било погребано от християните, и над гроба й била построена църква.Според вярванията Юлиания привлекла към християнската вяра и света Варвара, чийто ден се чества на 4 декември. ", "date": "2017.12.21", "title": "500 мъже пострадали заради Юлиана, къдрокосият Юли също празнува днес"}
{"url": "https://offnews.bg/sviat/predsrochni-izbori-v-katalunia-671594.html", "text": "Жителите на Каталуния гласуват на предсрочните избори.Мадрид постави под пряк контрол Каталуния миналия месец, уволни правителството и свика предсрочни избори, след като регионалният парламент обяви независимост на областта. Последните социологически проучвания посочиха почти равни шансове на сепаратистките партии и партиите, подкрепящи оставането на Каталуния в рамките на Испания. Анализаторите сочат възможна победа на сепаратистите, но най-вероятният сценарий е нито едните, нито другите да спечелят парламентарно мнозинство. Ако сепаратистите загубят мнозинството, което си спечелиха през 2015 г., това ще бъде сметнато за победа от страна на Мадрид. Според проучвания, публикувани в ежедневника „Паис“, партията „Каталунска републиканска левица“, подкрепяща независимостта на Каталуния, ще бъде на първо място с 33 места в парламента, следвана от юнионистката \"Граждани“, която ще получи около 30 места. Сепаратистите на сваления каталунски премиер Карлес Пучдемон „Заедно за Каталуния“ ще бъдат трети с около 27 места. Пучдемон ще проследи изборите от Брюксел, където замина, след като му бяха повдигнати обвинения за организиране на бунт. Водачът на Републиканската левица Ориол Жункерас пък е в испански затвор.Пучдемон призова каталунците да гласуват за партиите, подкрепящи независимостта, и подчерта, че изборите \"не са въпрос на политически цветове или хора, а са въпрос на чест\". Пред радио „Каталуния“ той заяви, че „вотът на каталунците няма да узакони обезглавяването на правителството“ и „изборите в четвъртък ще покажат, че „рецептата“ на Рахой не даде резултат\".Независимо от резултата на изборите обаче, Мадрид знае, че може да насрочи нов вот, ако новите управляващи решат да обявят отново независимост. Очакванията са, че изборите няма да успеят да потушат напрежението между поддръжниците и противниците на независимостта на Каталуния. ", "date": "2017.12.21", "title": "Предсрочни избори в Каталуния"}
{"url": "https://offnews.bg/politika/radev-dovolen-ot-svalenia-moratorium-za-lekarstvata-671621.html", "text": "Президентът Румен Радев приветства промяната в подхода и отмяната на забраната за заплащане от бюджета на НЗОК през 2018 г. на определени лекарствени продукти, съобщиха от прессекретариата на държавния глава.Радев призовава всички парламентарни групи занапред да отчитат етичните съображения и да действат в интерес на конституционните права на гражданите и социалната справедливост, се посочва още в съобщението.По-рано днес депутатите  т.нар. мораториум върху новите лекарства. С преразглеждане на бюджета на здравната каса за 2018-та народните представители дадоха зелена светлина през следващата година нуждаещите се от иновативни терапии да ги получат. ", "date": "2017.12.21", "title": "Радев доволен от сваления мораториум за лекарствата"}
{"url": "https://offnews.bg/sviat/dzhip-se-vriaza-v-peshehodtci-v-melbarn-19-dushi-sa-raneni-video-671615.html", "text": "Автомобил прегази пешеходци край ж.п. гарата \"Флиндърс стрийт\" в австралийския град Мелбърн, съобщи ДПА, като се позовава на местната полиция. Шофьорът е задържан. Информацията към момента е за 19 ранени.Шофьорът беше арестуван, след като белият му джип \"Сузуки\" се блъсна в спирка на кабелните трамваи в района ж.п. гарата \"Флиндърс стрийт\". Задържан е също друг мъж, намирал се в автомобила. Причините за инцидента не са известни, предаде Асошиейтед прес.По данни на местни медии общо 19 души са получили медицинска помощ на място. Най-малко 12 от тях са били откарани в болница, включително дете в предучилищна възраст, получило сериозни травми на главата, съобщава БТА.Полицията е взела засилени мерки за сигурност в центъра на града, за да гарантира сигурността на гражданите, съобщава ДПА. По време на вечерния час пик районът е бил пълен с хора, пазаруващи за Коледа, както и с деца във ваканция.Автомобилът преминал на червен светофар в 16:40 часа местно време (5:40 ч. по Гринуич) и се врязал в хората, намиращи се на пешеходна пътека.Очевидци заявиха пред местна телевизия, че джипът е ускорил до около 100 км/ч, преди да се блъсне в хората. Според един от тях автомобилът нарочно е завил към най-голямата група на пешеходната пътека. След като блъснал пресичащите, шофьорът ускори отново, добави той.Инцидентът е подобен на този през януари, когато автомобил умишлено се вряза в пешеходци в същия район и 6 души бяха убити и близо 30 - ранени. Шофьорът Димитриос Гаргасулас беше осъден за убийство. Разследването установи, че не става дума за терористичен акт.", "date": "2017.12.21", "title": "Джип се вряза в пешеходци в Мелбърн, 19 души са ранени (видео)"}
{"url": "https://offnews.bg/112/v-momchilgrad-iskat-da-linchuvat-obvinenia-za-ubijstvoto-na-7-godishna-671608.html", "text": "Днес изтича 72-часовия срок, в който беше задържана майката на убитата 7-годишна Дамла от Момчилград. Очаква се прокуратурата да поиска постоянното ѝ задържане.Тя е в ареста от първите часове на тежкия криминален случай. Обвинена, е че е оставила детето си само.Във фаталната нощ тя е била нощна смяна в работата си, а бабата е била при болната си сестра в Турция.Напрежението в града не стихва, след като прокуратурата обяви убийството на 7-годишното момиче за разкрито. Обвинен е първият ѝ братовчед Мехмед Хасан, който е на 25 години.Според разследващите обаче той е направил пълни самопризнания, които се подкрепят от събраните доказателства.Хората в Момчилград искат да линчуват младия мъж и се опасяват, че има опасност той да бъде освидетелстван като невменяем и да не излежи присъдата си за жестокото убийство.Вчера стана ясно, че малката Дамла е била задушена с притискане, а след това главичката ѝ е била облепена с тиксо.", "date": "2017.12.21", "title": "В Момчилград искат да линчуват обвинения за убийството на 7-годишната Дамла"}
{"url": "https://offnews.bg/izvan-terena/shahmatno-logo-stana-za-smiah-671609.html", "text": "Не само в България изпитваме трудности със създаването на лого, което да не предизвиква противоречиви чувства.С принос в това отношение се отчетоха и руснаците от дизайнерско бюро \"Щука\", които правиха логото на мача за световната титла по шахмат в Лондон.На него са изобразени две фигури, преплели тела, а между тях е разположена шахматна дъска с 36, вместо традиционните 64 квадратчета.Заради сплетените фигури плъзнаха шеги, че това е по-скоро илюстрация от Камасутра, отколкото от шахмата. От бюрото обясниха, че харесват логото си, а изборът на 36 квадратчета е направен от естетически съображения.Дори в самата Русия се присмяха на творението на своите дизайнери. От пресслужбата на ФК Зенит пуснаха шеговит туит по този повод.", "date": "2017.12.21", "title": "Шахматно лого стана за смях"}
{"url": "https://offnews.bg/ikonomika/kzk-globi-evn-i-chez-za-ogranichavane-na-konkurentciata-671627.html", "text": "Комисията за защита на конкуренцията наложи санкции за извършени нарушения на енергоразпределителните дружества EVN и ЧЕЗ.Комисията е установила, че двете предприятията прилагат обща стратегия и практики, с които дискриминират независимите търговци ограничават търговията с електрическа енергия по свободно договорени цени.КЗК съобщава още, че поведението на EVN и ЧЕЗ се проявява във връзка с преминаването на стопански потребители от доставка по регулирани към доставка по свободно договорени цени и може да предотврати, ограничи или наруши конкуренцията на пазара на търговия с ел. енергия и да засегне интересите на потребителите.От съобщението на комисията не става ясно в какъв размер е наложената санкция.", "date": "2017.12.21", "title": "КЗК глоби EVN и ЧЕЗ за ограничаване на конкуренцията"}
{"url": "https://offnews.bg/futbol/gejove-i-lesbijki-shte-mogat-da-se-tceluvat-na-mondial-2018-671630.html", "text": "Страховете на хората с нетрадиционна сексуална ориентация, че няма да могат да изразяват чувствата си един към друг на трибуните на стадионите в Русия по време на Мондиал 2018 се оказаха напразни.От организационния комитет ги успокоиха, че те ще могат да се целуват и прегръщат без страх от глоби или арести. Притесненията на гейове и лесбийки бяха свързани с действащия в Русия закон за забрана на хомосексуалната пропаганда.\"Всякакви прояви на емоции и изразяване на чувства, които не нарушават обществения ред и съответстват на общоприетите норми на културно поведение, са естествена част от футбола.Могат да се целуват и прегръщат, колкото им е приятно, но в рамките на общоприетото. Световното първенство трябва да бъде максимално комфортно и гостоприемно за всички участници\", обявиха от организационния комитет.\"Футболът е обединяваща различията игра. Страховете са излишни. Още повече, че законът засяга пропагандата сред непълнолетни\", допълва посланикът на Мондиал 2018 и инспектор на Руската федерация по борбата с расизма и дискриминацията Алексей Смертин.Проучване на общественото мнение в Русия показва голяма еволюция в отношението към хомосексуалните. Ако през 2014 година едва 26 на сто от анкетираните са дали отговор, че ще приемат спокойно появата на гей или бисексуален футболист в националния отбор, то през 2017-а вече процентът е 47.", "date": "2017.12.21", "title": "Гейове и лесбийки ще могат да се целуват на Мондиал 2018"}
{"url": "https://offnews.bg/kultura/edna-ot-naj-golemite-tehno-zvezdi-marko-karola-idva-za-mashtabno-sh-671626.html", "text": "От клуб \"Ялта\" сътвориха малко чудо с първото издание на фестивала InterSOLAR през 2017 година. Все още се срещат коментари из социалните мрежи, които се учудват, че артисти като Richie Hawtin, Martinez Brothers и Tale Of Us са се събрали именно в София, а не в Берлин, Мадрид или Ню Йорк – най-популярните дестинации за такъв тип събития. Дали обаче е възможно този успех да се повтори? Според клуба отговорът е категорично \"да\". Огромният опит на \"Ялта\" в организирането на събития от най-висока класа превърна партитата на \"Solar\" в една от емблемите на България пред световната музикална сцена. Сега организаторите са поканили едно от най-големите имена на техното - Марко Карола за няколкочасов сет, който да даде старта на 2018 г. Той ще се качи на голямата сцена в зала \"Арена Армеец\" на 31 декември.Всеизвестен факт е, че Marco Carola трудно приема да е част от лайнъп или да дели пулта с друг, защото той разбира по различен начин думата парти. Пуска дълго и се забавлява заедно с публиката. За това и новогодишната вечер в София ще бъде само негова. Till the end.Партито ще открие един от лидерите на родната сцена и създателят на Takeover - Liubo Ursiny. Също така ще бъде специално обособена външна сцена, която да даде старт на вечерта с парти на открито, шампанско и много фойерверки за всички, които искат да посрещнат първите минути на 2018 година с InterSOLAR.Програма за вечерта:00.00 - фойерверки, шампанско и музика на открито00.15 - откриващ сет от Liubo Ursiny02:00 - Малко Карола ... до неизвестния край на нащтаСтандартните билети за вечерта са с цена 60 лева, а в продажба са и лимитирана серия специални билети на цена 200 лева, даващи достъп до сцената в компанията на Малко Карола. ", "date": "2017.12.21", "title": "Eдна от най-големите техно звезди - Марко Карола, идва за мащабно шоу на НГ"}
{"url": "https://offnews.bg/obshtestvo/balgaria-er-shte-vozi-do-odesa-parviat-polet-utre-s-valeri-simeonov-671631.html", "text": "България ер ще лети от София до Одеса и обратно всеки петък и неделя. Първият редовен полет е утре, в него ще участват народни представители и правителствена делегация, водена от вицепремиера Валери Симеонов. Стартирането на експлоатацията на линията е по инициатива на вицепремиера Валери Симеонов. Проектът е осъществен с активното съдействие на министъра на финансите Владислав Горанов и министъра на транспорта, информационните технологии и съобщенията Ивайло Московски. Всяка седмица - в петък и в неделя, ще се извършват полети в двете посоки. Линията ще подобри свързаността между двете държави и ще позволи на историческите български общности в Украйна да заздравят своите връзки с родината. Така ще се създаде възможност учещите и работещи в България бесарабски българи да избегнат тежкото 10-12 часово пътуване с автобус. През юни с промяна в Закона за трудовата миграция и трудовата мобилност и в подзаконовата нормативна уредба беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас. Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова, съобщиха от пресцентъра на правителството. ", "date": "2017.12.21", "title": "България ер ще вози до Одеса, първият полет утре с Валери Симеонов"}
{"url": "https://offnews.bg/obshtestvo/9-novi-spetcialnosti-v-su-dogodina-edna-ot-tiah-e-afrikanistika-na-a-671572.html", "text": "9 нови специалности въвежда Софийският университет за кандидатстудентската си кампания догодина. Една от по-любопитните от тях е африканистика (на английски език) и ще се преподава във Факултета по класически и нови филологии, а приемът ще е изпит по английски или матура по същия език.Новите специалности, графикът за изпитите и целия правилник за приема за учебната 2018/2019 г. бе приет снощи на заседание на Академичния съвет на висшето училище.Всички нови специалности са:Философски факултет- Публични информационни науки;- Философия (на английски);Исторически факултет- История и политика на Балканите;- История и чужд език (английски език/френски език);Факултет по класически и нови филологии- Африканистика;Физически факултет- Компютърно инженерство;- Учител по природни науки в основната степен на образованието;Геолого-географски факултет- География и английски език;Факултет по журналистика и масова комуникация- Комуникационен мениджмънт.Коментари сред членовете на АС предизвика специалността Учител по природни науки в основната степен. Ще могат ли завършилите я да влязат в училище? Директорите искат учител по биология, по химия, по физика, а не по общото название \"природни науки\", попита проф. дпн Албена Чавдарова от Факултета по педагогика. Контрааргументът бе, че освен в началните класове, където се преподава предметът Човекът и природата, има и малки селски училища, където един учител преподава по няколко предмета.В крайна сметка предложението бе гласувано заедно с целия правилник. А той включва още условията за прием и графиците за двете изпитни сесии.Първата е през февруари-март, а втората - през май-юни 2018 година.Документи за кандидатстване за първата се подават в София от 19.02.2018 г. до 09.03.2018 г., а за втората - до 18.05.2018 г.Кандидатите подават заявление, представят копие от личната си карта и дават квитанция за платена такса за участие в изпитите (размерът ѝ се определя всяка година с постановление на Министерския съвет). От такса се освобождават кръглите сираци до 26 г., хора с трайни увреждания и намалена работоспособност 70 и над 70 на сто, майки с три и повече деца.Кандидатите могат да се явят и на първата, и на втората сесия, ако желаят и за бала да бъде взета по-високата оценка по съответния предмет.Едно предложение, касаещо изпитите, се превърна в основният спорен момент по време на заседанието. То бе отправено от Медицинския факултет. Деканът му и директор на болница \"Лозенец\" проф. д-р Любомир Спасов поиска да има отделни изпити по биология и химия, чрез които да се пресяват само кандидатите за специалността медицина, различни от традиционните изпити по биология и химия на СУ.В писмо до Съвета преди вчерашното му заседание проф. Спасов пише:Спасов претендира изпитите да се провеждат от бъдещите преподаватели на студентите, тоест от преподаватели във Факултета по медицина. Той твърди още, че подборът на студенти, подбрани чрез изпити, подготвени и проведени от преподаватели в други факултети \"нарушава нашите естествени права на обучаващо звено\". \"Прякото ни участие в подбора на студенти за Медицинския факултет е не само наше право, но и ключово задължение\", пише още в писмото си проф. Спасов.Това предложение бе на път да \"взриви\" спокойствието на съвета.Оттеглете го, проф. Спасов, призова в началото на дискусията зам.-ректорът доц. д-р Георги Вълчев. Към призива се присъединиха още няколко преподаватели, но Спасов не склони - не оттегли предложението си и при гласуването то беше отхвърлено с 9 гласа \"за\", 11 \"против\" и 21 \"въздържал се\".Така за медицина останаха досегашните изпити по химия и биология. Тази регулирана специалност остана и една от малкото, в които не може да се влиза и с матури. Останалите такива са фармация, право и международни отношения. При последната задължителният изпит е по история на България, а вторият предмет може да е или изпит, или оценка от матура по чужд език.Кандидатите за всички останали специалности ще избират дали да се явят на изпит или да участват в класирането с матура. Не е ясно как матурата би отсяла кандидатите за някои специалности, например в специалността изобразително изкуство ще се приема с матура по български, математика и други предмети от училище, но не и с рисуване. Този въпрос обаче не бе повдигнат от членовете на Академичния съвет вчера.Приетият правилник за приема определи и графиците за изпитите.Първа сесия18 март (неделя) - изпит по български език и литература25 март (неделя) - математика - II и химия1 април (неделя) - история на България и журналистика15 април (неделя) - биология, събеседване за специалност Музикални медийни технологии и тонрежисура и география22 април (неделя) - математика - I, събеседване за специалност Изобразително изкуство, теология (устен), музикален инструмент или пеене и събеседване за специалност Графичен дизайнВтора сесия3 юни (неделя) - български език и литература, италиански език, философия и социални науки9 юни (събота) - журналистика (писмен), математика I10 юни (неделя) - английски език, биология16 юни (събота) - история на България и химия17 юни (неделя) - математика ІI, събеседване за специалност Музикални медийни технологии и тонрежисура, теология (устен) и руски език23 юни (събота) - журналистика (устен), събеседване за специалност Изобразително изкуство, музикален инструмент или пеене, физика, събеседване за специалност Графичен дизайн24 юни (неделя) - френски език и географияПървото класиране излиза на 10 юли. Класираните могат да се запишат или потвърдят участие във второто класиране от 11-и до 13 юли.Второто класиране са обявява на 17 юли, а попадналите в списъците се записват или потвърждават до 20 юли.Окончателното трето класиране излиза на 24 юли, а срокът за записване е от 25-и до 27 юли.", "date": "2017.12.21", "title": "9 нови специалности в СУ догодина - една от тях е африканистика на английски"}
{"url": "https://offnews.bg/sviat/novo-zemetresenie-v-iran-otne-choveshki-zhivot-671632.html", "text": "Един човек загина, а близо 100 са ранени в паниката, последвала снощното земетресение в Иран с магнитуд 5,2, предаде Франс прес, цитирана от БТА.Една жена е загинала, бягайки от къщата си в Малард, най-близкия до епицентъра на труса град на около 40 км от Техеран.Общо 97 души са ранени в провинциите Техеран, Алборз и в град Савех на 110 км югозападно от столицата.Според местни медии ранените са пострадали в паниката при напускането на къщите си. Земетресението не е нанесло материални щети, съобщиха властите.В Иран редовно има мощни земетресения. Миналия месец над 600 души загинаха в трус с магнитуд 7,2 в Западен Иран.", "date": "2017.12.21", "title": "Ново земетресение в Иран отне човешки живот"}
{"url": "https://offnews.bg/sviat/trima-na-sad-za-ubijstvoto-na-ubitata-v-malta-zhurnalistka-671650.html", "text": "Тримата задържани мъже за убийството на малтийската журналистка Дафне Каруана Галиция отиват на съд. Магистрат постанови днес, че представените на предварително изслушване доказателства подкрепят обвиненията в предумишлено убийство срещу братята Алфред и Джордж Деджорджо и Винсент Мускат, съобщи Асошиейтед прес, цитирана от БТА.Доказателствата включват мобилни данни и ДНК улики. Те свързват тримата заподозрени с нападението на 16 октомври, когато журналистката беше убита от бомба, поставена в колата й.Тримата мъже не са отговорили на никакви въпроси при полицейското разследване.Те бяха арестувани на 4 декември заедно с още седем малтийци, които по-късно бяха освободени под гаранция.Тримата остават в ареста. Каруана Галиция беше изключително популярна блогърка, която пишеше за случаи на корупция сред управляващия елит на Малта. Тя беше част и от международното журналистическо разследване \"Досиетата от Панама\".", "date": "2017.12.21", "title": "Трима на съд за убийството на убитата в Малта журналистка"}
{"url": "https://offnews.bg/zvezdi/kloi-kardashian-potvardi-che-e-bremenna-671625.html", "text": "Клои Кардашиян потвърди официално, че е бременна от приятеля си Тристан Томпсън. 33-годишната звезда от риалити шоуто Keep Up With The Kardashian публикува снимка в социалната мрежа Instagram, на която се вижда коремчето й.\"Най-голямата ми мечта се сбъдна! Ще имаме бебе! Чаках и се надявах толкова дълго време, но явно Господ е имал план за мен. А той знае много добре какво прави. Просто трябваше да му се доверя и да чакам търпеливо\", пише в текст към снимката най-малката от трите сестри Кардашиян. Клои благодари и на 26-годишния си приятел:Но Клои не е единствената от клана Карашиян, която очаква дете. По-голямата й сестра - Ким, очаква третото си дете, което се износва от сурогатна майка. За най-малката от всички - Кайли Дженър, която има козметична империя, все още се носят само непотърдени слухове, но според PEOPLE, тя е бременна от приятеля си Травис Скот и двамата очакват момиченце.", "date": "2017.12.21", "title": "Клои Кардашиян потвърди, че е бременна"}
{"url": "https://offnews.bg/tenis/turnirat-po-tenis-v-sofia-s-novo-ime-i-sponsor-671624.html", "text": "Тенис турнирът в София от категорията АТР 250 вече има ново име. \"В качеството си на компанията, която представлява собствениците на АТР събитието от категория 250, започващо на 4 февруари 2018 г., ние от Брандплюс потвърждаваме, че събитието ще се състои в гр. София и представяме името на турнира – \"София Оупън 2018\", заяви директорът на компанията Барат Годхинди, цитиран от Спортал.“Изказваме цялата си благодарност на досегашния генерален спонсор Гаранти Коза и партньор Коза Уърлд оф Спортс\", продължава Годхинди.“Ние ще организираме събитие от най-високо ниво с ръководството на изключително опитния и уважаван турнирен директор Пол Макнами и неговия международен утвърден екип.Събитието разполага с финансовата подкрепа на няколко сериозни, значими и големи партньора, с които ще се гарантира успеха на спортно събитие на 2018 г. в София. Очакваме да видим всички в зала \"Арена Армеец София\" от 4 до 11 февруари 2018 г. и да станем свидетели на страхотни емоции на Централния корт.”В началото на 2017 година Григор Димитров спечели турнира в София. Той е потвърдил участието си и в предстоящото издание.", "date": "2017.12.21", "title": "Турнирът по тенис в София с ново име и спонсор"}
{"url": "https://offnews.bg/obshtestvo/po-koleda-se-sluchvat-chudesa-spira-stroitelstvoto-v-gradinkite-v-mla-671610.html", "text": "Добра новина за хората в столичния квартал \"Младост\". В междублоковите пространства в квартала, на местата където имаше протести на граждани няма да се строи.Тя уточни, че е получила карт бланш от столичния кмет Йорданка Фандъкова да бъдат изберани подходящи имоти от Софийски имоти, който да се върнат в капитала на районната община МладостСпоред нея това обещание отваря още една врата за по-зелено бъдеще на столичния район.", "date": "2017.12.21", "title": "По Коледа се случват чудеса: Спира строителството в градинките в Младост"}
{"url": "https://offnews.bg/obshtestvo/katastrofa-zatvori-dvizhenieto-kam-sofia-po-hemus-kraj-tunela-vitinia-671628.html", "text": "Временно е затворено движението по магистрала „Хемус\" към София, около тунела „Витиня\", съобщи Агенция \"Пътна инфраструктура\".Ограничението е заради пътен инцидент между два тира, станал към 10.20 часа.По първоначални данни, на около 500 метра след тунела „Витиня\", шофьорът на тир, пътувал в посока към Варна, е изгубил управлението, камионът е преминал разделителните мантинели, навлязъл е в другото платно и се е ударил в друг тир. Няма пострадали, но инцидентът налага спиране на движението в лентите в посока към столицата.Екипи на Пътна полиция отклоняват трафика към София по стария път.В посока Варна движението е по магистралата.", "date": "2017.12.21", "title": "Катастрофа затвори движението към София по Хемус край тунела Витиня"}
{"url": "https://offnews.bg/sviat/netaniahu-nareche-oon-kashta-na-lazhite-predi-novo-vazhno-glasuvane-671642.html", "text": "Израелският премиер Бенямин Нетаняху нарече ООН \"къща на лъжите\" преди насроченото за утре гласуване в Общото събрание на проекторезолюция, призоваваща САЩ да отменят решението си за признаване на Йерусалим за столица на Израел, съобщи Ройтерс.\"Държавата Израел изцяло отхвърля този вот, още преди одобряването (на резолюцията)\", заяви Нетаняху.\"Йерусалим е наша столица и ние ще продължим да строим там, а чуждите посолства, водени от Съединените щати, ще се преместят в Йерусалим. Това ще стане\", увери израелският премиер.По-рано президентът на САЩ Доналд Тръмп заплаши да спре финансовата помощ за страните, които гласуват в ООН в подкрепа на проекторезолюцията срещу решението му да признае Йерусалим за столица на Израел.\"Те получават стотици милиони, дори милиарди долари, а ще гласуват срещу нас. Е, ние следим тези гласувания. Нека да гласуват срещу нас. Ще спестим доста пари. Не ни засяга\", заяви Тръмп пред журналисти.Общото събрание на ООН е свикало за утре специална сесия по искане на арабски и мюсюлмански страни по повод предизвикалото спорове решение на Тръмп.В понеделник САЩ блокираха приемането на резолюция на Съвета за сигурност на ООН против признаването на Йерусалим за столица на Израел.За резолюцията гласуваха 14 страни членки на Съвета за сигурност, с изключение на САЩ, чиято делегация наложи вето.В проекторезолюцията се подчертава, че всички решения, мерки и действия, които променят или предполагат промяна на характера, статута и демографския състав на Йерусалим, нямат юридическа сила и трябва да бъдат отменени.", "date": "2017.12.21", "title": "Нетаняху нарече ООН \"къща на лъжите\" преди ново важно гласуване за Йерусалим"}
{"url": "https://offnews.bg/obshtestvo/avaria-spria-parnoto-v-niakolko-kvartala-na-sofia-671652.html", "text": "Авария спря топлоподаването в няколко квартала на София, съобщиха от \"Топлофикация\".Без парно и топла вода са кварталите “Красно село”, “Бели брези”, “Гоце Делчев”, “Стрелбище” и “Мотописта\", както и част от \"Борово\" (карето между ул. ”Ястребец”, ул. ”Борово”, ул. ”Солун” и ул. ”Пирински проход”). Мястото на аварията е в близост до предишна авария на същото трасе от преди няколко дни.На място вече работят екипи. Ремонтната дейност ще продължи без прекъсване до пълното отстраняване на аварията в срок до 48 часа, съобщават от дружеството, като изразяват надежда парното да заработи по-рано от този срок.", "date": "2017.12.21", "title": "Авария спря парното в няколко квартала на София"}
