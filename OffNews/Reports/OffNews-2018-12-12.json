{"url": "https://offnews.bg/medii/i-moskva-zapochva-bitka-s-fejk-novinite-693734.html", "text": "Законопроект за наказания за разпространението на фалшиви новини в медиите и в интернет е внесен в руската Дума, който предвижда максимална глоба в размер на 1 млн.рубли, предаде Интерфакс.В медийния закон се внася норма за „забрана за разпространение в средствата за масова информация, както и в информационно-телекомуникационните мрежи, на недостоверна обществено значима информация, тиражирана като вид достоверни съобщения, която създава заплаха за живота и /или/ за здравето на гражданите, масово нарушение на обществения ред и /или/ обществената безопасност, прекратяване на функционирането на обекти от жизнена важност, транспортна или социална инфраструктура, настъпване на тежки последствия“.За нарушаването на тази забрана се предвиждат административни глоби – за граждани в размер на 3-5 хиляди рубли, за длъжностни лица – от 400 000 до 1 млн.рубли с конфискация на предмета на административното правонарушение.Освен това, в закона за информацията, информационните технологии и защита на информацията се внася норма, според която, в случай на разкрита подобна недостоверна обществено значима информация в информационно-телекомуникационните мрежи, в т.ч. и в интернет, главният прокурор на Русия или заместниците му се обръщат към федералния орган на изпълнителната власт по контрола и надзора в сферата на медиите, масовите комуникации, информационните технологии и връзки, с искане да се предприемат мерки за ограничаване на достъпа до информационните ресурси, разпространяващи такива данни.Пакетът от законопроекти е внесен от група сенатори в Държавната Дума. „Разпространението на фейкове под маската на достоверни съобщения може да създаде реална опасност за живота и здравето на гражданите, да предизвика масови безредици и заплаха за сигурността. Извършването на подобен род деяния може да бъде с висока степен на обществена опасност, съпоставима с призивите за масови безредици и осъществяването на екстремистка дейност“, коментира пред Интерфакс един от вносителите Андрей Клишас.Законодателната инициатива на групата автори обаче срещна отпор от страна на Александър Верховски, член на Съвета по правата на човека при президента и ръководител на информационно-аналитичния център „Сова“. Той смята предложението за наказания за изразено в интернет неуважение към органите на властта и обществото за немислимо.Според него вероятно инициативата на законотворците прави аналогия с това, че не трябва да се псува на публични места. „Но ако това се взема предвид, тогава защо е лошо да псуваме именно държавните дейци, а по адрес на другите граждани е добре, така ли? Това е някаква нелепост. Разбира се, ще последват масови глоби, ще се образува неизтребима база, но хората няма да престанат да се ругаят“, категоричен е правозащитникът.Той визира един от законопроектите на групата вносители, който касае административните правонарушения /дребното хулиганство/. Предложеното допълнение предвижда административна глоба от 1 000 до 5 000 рубли или административен арест до 15 денонощия – за разпространение в информационно-телекомуникационните мрежи, в т.ч. и в интернет, на материали, предназначени за неограничен брой лица, изразяващи в неприлична форма явно неуважение към обществото, държавата, официалните държавни символи на Руската федерация, Конституцията и органите на държавната власт /ако тези действия не представляват углавно наказуемо деяние/.Другият законопроект предвижда възможност за блокиране на ресурсите, разпространяващи подобен род информация.", "date": "2018.12.12", "title": "И Москва започва битка с фейк-новините"}
{"url": "https://offnews.bg/sviat/i-pochvam-da-begam-bate-zhurnalisti-snimaha-gruevski-v-budapeshta-v-693736.html", "text": "Един месец след бягството на Никола Груевски в Унгария, за да избегне присъдата от две години затвор за злоупотреба с влияние, бившият македонски премиер беше открит днес от журналисти в ресторант в Будапеща.От видеото, разпространено от сайта 24.hu, се вижда, че Груевски разполага с автомобил и личен шофьор.Бившият премиер обаче бърза да се скрие от журналистите, след като чува въпросите за това как е избягал от Македония в Унгария и кой му е помогнал.Македонската НОВА ТВ съобщи новината под заглавие , a сайтът ПЛУС.ИНФО - \"Никола Груевски избяга от Македония на 12 ноември. С помощта на унгарски дипломати той стигна до Унгария през Албания, Черна Гора и Сърбия, припомня македонската редакция на Радио Свободна Европа.", "date": "2018.12.12", "title": "И почвам да бегам, бате! Журналисти снимаха Груевски в Будапеща (видео)"}
{"url": "https://offnews.bg/sviat/bivshiat-advokat-na-tramp-e-osaden-na-3-godini-zatvor-693737.html", "text": "Майкъл Коен, бившият личен адвокат на президента на САЩ Доналд Тръмп, е осъден на 36 месеца затвор, съобщи Би Би Си.Той е първият човек от най-приближения кръг до Тръмп, който получава присъда след разследването на спецпрокурора Робърт Мюлер за руската намеса в президентските избори в САЩ през 2016 г., включително за нарушения на правилата при финансирането на кампанията на Тръмп, укриване на данъци и лъжесвидетелстване пред Конгреса.В съда Коен заяви, че клиентът му Доналд Тръмп го принуждавал да \"следва пътя на тъмнината, а не на светлината\". Той допълни, че \"слабостта му била сляпата лоялност\" към президента.Освен че ще прекара 3 години в затвора Отисвил, Майкъл Коен трябва да заплати неустойка в размер на близо 2 млн. долара. ", "date": "2018.12.12", "title": "Бившият адвокат на Тръмп е осъден на 3 години затвор"}
{"url": "https://offnews.bg/obshtestvo/sled-atentata-v-strasburg-nivoto-na-teroristichna-zaplaha-u-nas-ostav-693735.html", "text": "След вчерашното въоръженото нападение в Страсбург, при което загинаха трима и бяха ранени 12 други, нивото на заплаха от терористичен атентат у нас остава ниско, а степента на готовност за реагиране – жълта (предупреждение).Това беше решено на заседание на Консултативния състав на Националния оперативен щаб за управление на силите и средствата за противодействие на тероризма.Заседанието се проведе днес под председателството на Младен Маринов, министър на вътрешните работи и ръководител на щаба. Присъстваха ръководни представители на Министерството на отбраната, Министерството на правосъдието, Министерството на външните работи, Министерството на здравеопазването, Държавна агенция „Национална сигурност“, Министерството на транспорта, информационните технологии и съобщенията, Национална служба за охрана, Държавна агенция „Разузнаване“, Държавна агенция „Електронно управление“, служба „Военна информация“, секретарят на Съвета по сигурността към Министерския съвет.Беше направен анализ и оценка на обстановката по сигурността в страната в контекста на извършеното нападение в Страсбург. Участниците в заседанието взеха решение за запазване на нивото на заплаха - ниско, и на степента на готовност за реагиране – жълта (предупреждение).Ще се наблюдават конкретни параметри на средата за сигурност и готовност за прилагане на допълнителни мерки за сигурност.", "date": "2018.12.12", "title": "След атентата в Страсбург: Нивото на терористична заплаха у нас остава ниско"}
{"url": "https://offnews.bg/obshtestvo/ek-otpuska-71-mln-evro-za-podobrenie-na-speshnata-meditcinska-pomosht-693739.html", "text": "Европейската комисия отпуска на България 71 милиона евро от фондовете за сближаване, за да се подобри спешната здравна помощ у нас, съобщи БНР.Средствата ще бъдат използвани за преоборудване на всичките 237 звена на спешната помощ в България. Европейският съюз ще съфинансира купуването на 400 нови линейки, снабдени със съвременни средства за връзка и животоспасяващо оборудване. Отбелязва се, че по този начин ще бъде постигнато бързо и ефективно оказване на помощ, особено в по-отдалечените райони и сред най-уязвимите групи от пациенти.В съобщението на еврокомисията се казва още, че проектът ще допринесе за качественото и бързо обслужване на пациентите, като същевременно ще подобри икономическата ефективност на цялата система и условията на работа на медицинския персонал", "date": "2018.12.12", "title": "ЕК отпуска 71 млн. евро за подобрение на спешната медицинска помощ в България"}
{"url": "https://offnews.bg/kultura/nepokazvani-skulpturi-na-krum-damianov-v-kvadrat-500-693719.html", "text": "На 13 декември, четвъртък, 16.00 часа, в Квадрат 500 – атриум, пл. „Св. Александър Невски“, се открива изложбата Крум Дамянов - Скулптура.Настоящата изложбата е поредната проява от стартиралата през 2018 програма на Националната галерия под надслов „Българските художници днес“. Представени са пет скулптурни композиции от метал на акад. Крум Дамянов, създадени през последната година, които не са показвани досега.Създател на форми, притегателни с онова, което не е очевидно. Това е Крум Дамянов - скулптор с разпознаваем личен стил и установена позиция. Творбите му подчиняват формата и пространството извън границите на художествения похват, а авторът търси цялостната завършеност чрез способа на противоречието. В спор сам със себе си и в контраст с всичко останало.Всеки опит скулптурата на Крум Дамянов да бъде „събрана” в текст е труден.Художникът разчленява общоприетите форми, а с парчетата създава нови, в които детайлът е осмислен и придава завършеност на произведението. Ето защо то е различно от всеки ъгъл и с всеки поглед зрителят го преоткрива отново и отново. Затова е „виновна” и овладяната до съвършенство игра със светлината, която прониква през ажурния декоративен мотив и избухва в един елемент или поглъща друг, носейки усещането за динамика, а в сянката са прикрити опозициите тъмно-светло, топло-студено, видимо-невидимо. Освободени, те изострят сетивата ни за онази естетична възприемчивост, която авторът е подчинил в материята. Така пътят от натурализма към абстрактното е път през овладяно пространство - дълъг и понякога самотен, но никога скучен.Като обеми и като излъчване композициите на Крум Дамянов са монументални и достолепни - състояние на формата, което обобщава мироглед, душевност, чувства и време. Пластиките носят усещането за леснота и лекота на изпълнението, но това е по-скоро привидно, като поглед, плъзнал се по полираната повърхност на метала. Дълбоко отдолу са жестовете - и преодоляното чувство на трудност, и алегориите, и метафорите, и емоциите. Възпитаващата естетика, обгърнала скулптурните произведения на Крум Дамянов, ни учи да търсим постоянно, да експериментираме и да играем, за да намерим предела на възможностите за възприятие. Че и отвъд него…", "date": "2018.12.12", "title": "Непоказвани скулптури на Крум Дамянов в Квадрат 500"}
{"url": "https://offnews.bg/sviat/tereza-mej-ostava-premier-sled-kato-specheli-vota-na-doverie-693740.html", "text": "Тереза Май остава министър-председател на Великобритания, след като спечели вътрешния вот на недоверие в партията си. За нея са гласували 200, а против - 117 души, съобщи Би Би Си.Вотът беше в отговор на отложеното от Мей гласуване на споразумението за Брекзит в долната камара на парламента. То трябваше да се състои тази седмица. Ходът на министър-председателя на страната бе провокиран от прогнозата за почти сигурното отхвърляне на документа, включително заради несъгласието в собствената ѝ партия и коалиционните ѝ партньори от Северноирландксата юнионистка партия.След отлагането Тереза Мей заминава за Брюксел, за да поиска уверение във връзка със сделката за Брекзит. Председателят на Европейската комисия Жан-Клод Юнкер заяви, че няма никакво пространство за предоговаряне на споразумението за оттеглянето на Великобритания от ЕС.По-рано днес стана ясно, че британският премиер Тереза Мей няма да води Консервативна партия на следващите парламентарни избори през 2022 г.Мей споделила тези свои намерения на среща с консерваторите в Камарата на общините, преди те да гласуват вот на доверие срещу нея, съобщи Ройтерс.Британският премиер признал, че има съпротива срещу това тя да води управляващата партия на следващите избори. В същото време тя предупредила, че сега е много лош момент за смяна на лидера, и подчертала, че Брекзит трябва да бъде осъществен и то навреме.", "date": "2018.12.12", "title": "Тереза Мей остава премиер, след като спечели вота на доверие"}
{"url": "https://offnews.bg/sviat/turtcia-se-gotvi-za-nova-voenna-operatcia-v-siria-693632.html", "text": "Президентът на Турция Реджеп Ердоган обяви, че в близките дни армията му започва операция против силите за самоотбрана на сирийските кюрди на изток от река Ефрат.Това той съобщи по време на срещата на високо равнище на турската отбранителна индустрия, като подчерта, че предишните операции „Щит на Ефрат“ и „Маслинова клонка“ Турция е реализирала с оръжия и техника собствено производство, и със свои финансови средства. Ердоган акцентира, че през последните 16 години Турция разширява визията си за отбранителната индустрия с 650 проекта на стойност 60 млрд. долара, като 100 от тях са проекти за директно разработване и изследване на технологиите, а масовото производство и разработването на прототипи са сред приоритетите за развитие на подсистемите.Той подчерта, че подготовката за поредната операция в Сирия е завършена, а целта е източният бряг на Ефрат да бъде „изчистен“ от сепаратистката терористична организация, защото само така близо 4 млн. сирийски бежанци, приютени в Турция, ще могат да се завърнат по домовете си. „Ние решително искаме да върнем мира и спокойствието на жителите на изток от Ефрат, както вече направихме това в други региони на Сирия. Ние никога не сме били настроени против САЩ и техните военни, те за нас остават завинаги стратегически партньори. Нашите разногласия по Сирия не следва да попречат на развитието на отношенията ни“, заяви турският лидер, цитиран от Анадолската агенция. Ердоган уточни, че Турция е информирала Белия дом за планираната операция.Руската РИА Новости припомня за честите разногласия между Анкара и Вашингтон за Сирия. Турция многократно обвиняваше САЩ в оръжейни доставки, предназначени за силите за самоотбрана на сирийските кюрди /YPG/, контролиращи североизтока в Сирия, считани от Анкара за терористична организация, свързана с Кюрдската работническа партия /ПКК/. Турските военни неведнъж провеждаха операции срещу кюрдите на сирийска територия. Последната - „Маслинова клонка“ бе организирана предната зима. Сирийските кюрди са в състава на т.нар. „Сирийски демократични сили“, които са подкрепяни от САЩ в борбата срещу групировката Ислямска държава /ДЕАШ/. Тя контролира значителни територии в източната и североизточната части на Сирия, които фактически не се подчиняват на официален Дамаск. Там са базирани подразделения на американските военни с обща численост около 2 000 души. Дамаск определя това като окупация. САЩ и съюзниците им от международната антитерористична коалиция от 2014 г. провеждат в Ирак и Сирия операция против Ислямска държава, като в Сирия действат без разрешението на властите в страната, уточнява руската агенция, без да се спира на ролята на Кремъл в конфликта.", "date": "2018.12.12", "title": "Турция се готви за нова военна операция в Сирия"}
{"url": "https://offnews.bg/sviat/ep-prizova-da-se-prekrati-stroezhat-na-severen-potok-2-693738.html", "text": "Европейският парламент призова днес да бъде прекратен строежът на разширението на газопровода \"Северен поток\", съобщава БТА.Резолюцията бе утвърдена с 433 гласа \"за\", 105 \"против\" и 30 въздържали се. Причина за призива е ключовата роля на Украйна в европейската енергийна мрежа, се посочва в съобщение на ЕП. Според евродепутатите доизграждането на газопровода, който заобикаля Украйна, \"е политически проект, който представлява заплаха за европейската енергийна сигурност\".В същата резолюция е отправен призив към Русия да осигури свобода на корабоплаването в Керченския проток и в Азовско море. ЕП решително осъжда агресията на Русия срещу Украйна на 25 ноември в протока и настоява за незабавното и безусловно освобождаване на всички украински моряци и кораби.Евродепутатите изразяват силна загриженост от напрежението, което може да представлява \"скрит опит за анексиране на суверенните права на Украйна в Азовско море\".", "date": "2018.12.12", "title": "ЕП призова да се прекрати строежът на 'Северен поток 2'"}
{"url": "https://offnews.bg/politika/mareshki-poiska-glas-pred-kamera-do-broi-biuletinite-sled-izbornia-den-693733.html", "text": "Според зам.-председателя на Народното събрание и лидер на партия \"Воля\" Веселин Марешки тяхното предложение за видеонаблюдение в изборните секции не е разбрано правилно.Марешки предложи след края на гласуването, когато се отварят бюлетините, всяка една да се показва на камерата и \"един глас да казва: \"един вот за Марешки\".Според лидера на \"Воля\" президентът Румен Радев е опит на статуквото да измами обществото за пореден път. Той сравни държавния глава с вицепремиера Красимир Каракачанов.Според него е недопустимо \"за самолетчета и хеликоптерчета да има пари\", а да събираме със смс-и за благотворителност. Никой не е имал смелостта да стигне до такова безобразие - при липса на здравеопазване, образование. В предизборната програма на Румен Радев и Каракачанов нямаше точка за закупуване на нови самолети. Здрави сили в кабинета се изправят срещу това решение, допълни той.Марешки отбеляза обаче, че президентът му е симпатичен за \"ядене, пиене и приказка\", но уточни, че никога не е сядал с него на една маса. С мои приятели са били на една маса и казват, че добре се справя с тези неща, добави той.По повод протестите на строителите зам.-председателят на Народното събрание заяви, че трябва да бъдат проверявани най-вече производителите на материалите, а не толкова изпълнителите на ремонтните.", "date": "2018.12.12", "title": "Марешки поиска глас пред камера до брои бюлетините след изборния ден"}
{"url": "https://offnews.bg/politika/zakonodatelni-promeni-mogat-da-zaobikaliat-reshenie-na-vks-za-grazhdan-693718.html", "text": "След като магистратите от ВКС излязоха с тълкувателно решение, че прекратяването на наказателното производство, обвинението по което е станало повод за проверка на имуществото, е абсолютна пречка да се води дело за конфискация, ГЕРБ предлагат промени в Закона за противодействие на корупцията и отнемане на незаконно придобитото имущество.Вносител на законопроекта е председателят на правната комисия Данаил Кирилов. Той предвижда създаването на нова алинея, която гласи: \"Неспазването на срока за извършване на проверка по чл. 112, ал. 1 не води до прекратяване на производството пред съда, не е основание за недопустимост на исковете по ал. 1 и не погасява материалното право на държавата за отнемане на незаконно придобитото имущество\".В момента съдилищата приемат, че ако проверката не приключи до година и половина, искът на КПКОНПИ за конфискация е просрочен и делото се прекратява. Законопроектът предлага изрично да се регламентира, че срокът за приключване на проверката не е преклузивен, а инструктивен.Основните изменения обаче са свързани с тълкувателното решение на ВКС, че прекратяването на наказателното производство е абсолютна процесуална пречка за конфискация. Именно след задължителното тълкувателно решение на ВКС Софийският градски съд прекрати делото срещу Христо Бисеров за конфискация на имущество за 2 милиона лева.В тази връзка спешно в антикорупционния закон се правят две промени. В чл. 153 се създава нова ал. 6, която гласи: „Не съставляват законова пречка за съществуването и надлежното упражняване правото на иск за отнемане на незаконно придобитото имущество в полза на държавата прекратяването на наказателното производство или влизане в сила на присъда, с която подсъдимия е признат за невинен за престъпления, посочени в разпоредбата на чл. 108, ал. 1 от закона“.Но тъй като текстът не се отнася до засегнатите от тълкувателното решение дела по стария закон – ЗОПДНПИ, в проекта е заложена преходна разпоредба, която предвижда \"неприключилите до влизането в сила на този закон проверки и производства пред съда във връзка с отменения Закон за отнемане в полза на държавата на имущество придобито от престъпна дейност, както и производства по установяване на конфликт на интереси и налагане на административни наказания, се довършват по досегашния ред от Комисията\".Ако проектозаконът бъде приет от Народното събрание, промените влизат в сила със задна дата - от 23 януари 2018 г., когато започна да действа новият антикорупционен закон.", "date": "2018.12.12", "title": "Законодателни промени могат да заобикалят решение на ВКС за гражданската конфискация"}
{"url": "https://offnews.bg/zvezdi/charli-shijn-s-nagrada-za-trezvenost-693730.html", "text": "Чарли Шийн - лошото момче на Холивуд празнува една година въздържание от алкохол.За усилията си той е възнаграден с медальон от възстановителна програма, който 53-годишната звезда показа в Туитър.Актьорът увери феновете си, че вече стои далече от предизвикващи пристрастяване вещества.Преди няколко години Чарли Шийн призна, че е ХИВ позитивен. Наскоро той обяви, че е изпаднал във финансова криза и помоли съда за намаляване размера на издръжката, която плаща на децата си.Чарли се бори със зависимостите си от години. Днес той се определя с три думи: \"въздържание\", \"фокусиране\" и \"надежда\".", "date": "2018.12.12", "title": "Чарли Шийн с награда за трезвеност"}
{"url": "https://offnews.bg/koloezdene/kris-frum-novinata-za-otteglianeto-na-sky-ni-napravi-po-reshitelni-ot-693727.html", "text": "Четирикратният победител в  колоездачната обиколка на Франция Крис Фрум сподели, че екипът на Team Sky ще направи всичко възможно да остави отбора на състезателната карта, след като собственикът и основен спонсор обяви, че оттегля подкрепата си.\"Не мога да предскажа бъдещето, но това е наистина специален отбор. Ние планираме да сме заедно през 2020 година.Sky bе блестящ партньор и това беше невероятно изживяване, което споделихме заедно. Винаги ще бъда благодарен за тяхната подкрепа.Всеки от Team Sky има големи амбиции за 2019 година и тази новина ни направи по-решителни от всякога. Ще направим всичко възможно, за да постигнем целите си\", каза Фрум.Освен с успех, името на отбора се свързваше и с някои доста противоречиви скандали като употребата на забранени медикаменти под закрилата на т.нар. терапевтични изключения.Именно Фрум даде превишаваща разрешените дози за салбутамол проба след етапна победа във Вуелтата, а след дълго разследване беше оневинен, но съмнението остана.Британецът беше посрещнат враждебно при тазгодишното си участие във Франция, а негативната реакция вероятно е един от аргументите на шефовете на Sky да обмислят оттегляне от колоезденето.Друга причина е поглъщането на британския сателитен оператор от американския медиен гигант Комкаст за 30 милиарда долара.", "date": "2018.12.12", "title": "Крис Фрум: Новината за оттеглянето на Sky ни направи по-решителни от всякога"}
{"url": "https://offnews.bg/sviat/turska-pisatelka-osadena-na-zatvor-693726.html", "text": "Известната турска писателка и университетски преподавател Нурай Мерт получи присъда лишаване от свобода за 1 година и 3 месеца по обвинението за терористична пропаганда, съобщава „Хюрриет“.Обвинението срещу нея е заради това, че е подписала декларацията на академиците за мир „Ние няма да участваме в това престъпление“. Днес тя не присъства в съдебната зала в Истанбул, а адвокатът й поиска да бъде оправдавана.Прокурорът настоя за затвор в срок от 18 месеца, съдът все пак отстъпи и реши наказанието да бъде по-кратко, тъй като отчете, че тя е показала добро поведение по време на разследването и процеса, а и било видно, че няма намерение да извърши друго престъпление.Точно преди година в наказателния съд за тежки престъпления в Истанбул започнаха делата срещу 148 университетски преподаватели по същото обвинение, като серията от съдебни процеси трябваше да приключи през май т.г.Разправата с академиците в Турция започна в средата на март миналата година, след като на свой конгрес през януари те подписаха декларация за мир с кюрдите. В документа, подписан от 1 128 преподаватели в 14 университета, се настояваше за прекратяване на напрежението и огъня в Югоизточна Турция. Още тогава трима учени бяха арестувани и отстранени от работата им в истанбулския университет, а стотици участници в инициативата „Академици за мир“ бяха разпитани. Правосъдното министерство разпореди разследване за терористична дейност срещу 395 от тях, а прокуратурата обяви общо 1 100 за съучастници в престъплението. Всички бяха отстранени от работата си във висшите училища.По време на всички дела, както и днес, пред съдебната палата в подкрепа на подсъдимите, а после и в залата се събираха синдикални лидери, депутати от Републиканската народна партия и прокюрдската Партия на демократичните народи, представители на Медицинската асоциация и др. Ние няма да бъдем подсъдими, а осъждащи и ще продължим да се борим за мир и демокрация, заяви председателят на синдиката на учителите Ферай Айдоган. Гьонюл Ерден подчерта, че властта се е изплашила от искането за мир и в страха си атакува всички, но гласът за мир ще става по-силен.Съдебната палата бе поставяна под особено засилено присъствие на специални части. Всички академици са съдени по член 301 от Наказателния кодекс на Турция, който предвижда и доживотни присъди за опозоряване на турската нация, на републиката, на парламента, правителството и органите на съдебната система.", "date": "2018.12.12", "title": "Турска писателка осъдена на затвор"}
{"url": "https://offnews.bg/obshtestvo/bptc-obiavi-che-priema-donorstvoto-kato-iziava-na-liubov-no-samo-ako-693716.html", "text": "Светият синод обяви, че подкрепя донорството и трансплантациите, но само в случаите, когато се зачита волята на донора и той е заявил по свое желание тази възможност.Позицията на църквата бе изпратена до медиите ден след като здравният министър Кирил Ананиев се  и ги помоли да подкрепят държавната политика в тази област. Ананиев получи утвърдителен отговор, а всяко вероизповедание трябва да прецени по какъв начин да информира за това последователите си.БПЦ поставя три условия, за да подкрепи акт на донорство.Първото е донорът свободно да избере дали да стане такъв.Второто е при даряване на орган да се взема \"съзнателно съгласие\" от донора. А ако е изпаднал в мозъчна смърт, преди това свободно и без принуда да е изявил съгласие.Третото условие е трансплантациите да не обслужват алчност и користни цели.Синодът заявява, че \"желанието на човека да разшири границите на земния си живот е благословено от Православната Църква, виждаща в това възможност за покаяние, добри дела и духовно развитие\" В същото време БПЦ не приема, че незаявеният отказ трябва да се тълкува като съгласие (), защото \"липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение\".\"Църквата по никаква причина или повод няма да пожертва дължимото уважение към донора заради нужда от оцеляване на реципиента. Защото тук целта следва да е доброволното дарение от страна на донора, а не удължаването живота на реципиента на всяка цена\", пише в изявлението на Синода.Какво казва законодателството?У нас донорството се осъществява на принципа \"съгласие по подразбиране\". Това означава, че човек, изпаднал в мозъчна смърт, може да стане донор, освен ако приживе не е декларирал отказ. Списък на изразилите несъгласие се пази в Агенцията по трансплантация. Ако човекът фигурира в този списък, той не може да стане донор след смъртта си, дори ако близките му желаят да дарят негови органи. Обратно - ако не е изразил несъгласие, неговите близки могат да решат дали годните органи да бъдат дарени. Към момента жив човек не може да изрази съгласие, че иска органите му да бъдат дарени за трансплантация след кончината му.Публикуваме пълната позиция на Светия синод по Закона за трансплантация на органи, тъкани и клетки", "date": "2018.12.12", "title": "БПЦ обяви, че приема донорството като изява на любов, но само ако е по воля на дарителя"}
{"url": "https://offnews.bg/obshtestvo/prezidentat-kam-stroitelnia-biznes-s-protesti-niama-da-varnete-doveri-693722.html", "text": "Моето доверие и доверието на обществото няма да бъде спечелено с протести, декларации и пресконференции, а с качество и прозрачност. Това каза президентът Румен Радев в началото на срещата си с Камарата на строителите в България, цитиран от Агенция „Фокус”. Държавният глава добави, че обществените поръчки за значими проекти трябва да бъдат по-строго контролирани и и всеки лев да отива по предназначение.Радев добави, че Камарата на строителите е била една от първите организации, които приел в началото на своя мандат, защото е воден от убеждението, че дейността им е от огромно значение. Не можем да говорим за модерна държава без развита и съвременна инфраструктура, подчерта държавният глава.По думите му за решението на проблемите на строителния бранш, изключително важно значение има изпълнителната власт.", "date": "2018.12.12", "title": "Президентът към строителния бизнес: С протести няма да върнете доверието на хората"}
{"url": "https://offnews.bg/koloezdene/sky-obiavi-senzatcionno-napuskane-na-koloezdeneto-693701.html", "text": "Една ера в професионалното колоездене си отива в края на 2019 година. Телевизионният гигант Sky обяви, че оттегля подкрепата си за едноименния отбор, който се превърна в синоним на успеха в последното десетилетие.Team Sky съществува от януари 2010 година и за този период състезателите му постигнаха 322 победи, включително осем в стартовете от най-висок клас или т.нар. Grand Tour. През годините за отбора са карали и карат имена като сър Брадли Уигинс, Крис Фрум и Герант Томас, като последните двама спечелиха изданията на Тур дьо Франс за 2017 и 2018 година.\"Team Sky ще продължи да съществува, но под различно име, ако новият собственик реши да продължи финансирането от началото на 2020 година\", обявиха от тима.Сър Брадли Уигинс се оттегли от колоезденето и обяви създаването на собствен отбор, но Фрум и Томас все още са активни състезатели. Нещо повече - през септември Томас подписа нов тригодишен договор.Освен с успех, името на Team Sky се свързваше и с някои доста противоречиви скандали като употребата на забранени медикаменти под закрилата на т.нар. терапевтични изключения. Фрум например даде превищаваща разрешените дози за салбутамол проба след етапна победа във Вуелтата, а след дълго разследване беше оневинен, но съмнението остана.Британецът беше посрещнат враждебно при тазгодишното си участие във Франция, анегативната реакция вероятно е един от аргументите на шефовете на Sky да обмислят оттегляне от колоезденето. Друга причина е поглъщането на британския сателитен оператор от американския медиен гигант Комкаст за 30 милиарда долара.Друга любопитна новина от света на колоезденето е анонсирането на влизането на автомобилния гигант Макларън като партньор на отбора Бахрейн-Мерида. Очаква се технологии от Формула 1 да бъдат използвани в шосейното колоездене, което да повиши конкурентността на тима.", "date": "2018.12.12", "title": "Sky обяви сензационно напускане на колоезденето"}
{"url": "https://offnews.bg/obshtestvo/otkriha-tialoto-na-izcheznalia-turist-v-stara-planina-693723.html", "text": "Открито е тялото на изчезналия турист в Стара планина, съобщиха от Планинската спасителна служба (ПСС).Повече от 30 планински спасители участваха в акцията по издирването на мъжа на билото между хижа „Добрила“ и хижа „Амбарица“ в Стара планина.", "date": "2018.12.12", "title": "Откриха тялото на изчезналия турист в Стара планина"}
{"url": "https://offnews.bg/obshtestvo/nova-e-usluga-na-noi-izchisliava-perioda-na-otpusk-pri-bolest-bremenn-693703.html", "text": "От днес на сайта на Националния осигурителен институт (НОИ) е достъпна нова електронна справка - „Изчисляване на периоди на временна неработоспособност, бременност и раждане по болнични листове и по заявления-декларации“.Тя подпомага пресмятането на началната и крайната дата на отпуска за временна неработоспособност и при осиновяване на дете, също и на отпуска при бременност и раждане по зададена дата на термина, уточняват от НОИ. Услугата ще послужи и за определяне на начална и крайна дата на отпуските, броя работни или календарни дни през определен период по зададени различни параметри.Новата справка е със свободен достъп и е предназначена предимно да подпомага органите на медицинската експертиза при издаването на болнични листове, но може да бъде ползвана от длъжностните лица и всички граждани. Тя е достъпна на интернет страницата на НОИ в рубриката „Е-услуги“/„Справки“/„Справки със свободен достъп“.", "date": "2018.12.12", "title": "Нова е-услуга на НОИ изчислява периода на отпуск при болест, бременност и раждане"}
{"url": "https://offnews.bg/obshtestvo/stolichna-obshtina-broi-paveta-savetnitci-vikat-prokuraturata-na-pomo-693684.html", "text": "Колко са премахнатите от улиците на София павета и къде се съхраняват те ще стане ясно до дни, когато ще приключи проверката на Столична община. Това заяви столичният кмет Йорданка Фандъкова по повод сигнала в прокуратурата за изчезнали 8000 тона павета при ремонтите в София, внесен от общинските съветници Иво Божков и Марта Георгиева от РБ. Двамата съобщиха на страниците си във Фейсбук, че са сезирали обвинението. Внесохме сигнал до Софийска градска прокуратура за констатирани липси на 8000 тона павета, демонтирани от софийските улици между 2007 и 2017 г., които към ноември 2017 не са налични в депата за съхранение на територията на Столична община. Престъпна безстопанственост и ограбване на културното историческо наследство на София, коментира Божков. Той призовава прокуратурата да направи сериозна проверка, а гражданите, които имат повече информация или данни, да допълват сигнала.Въпросът бе повдигнат и през 2017 г., тогава кметът Фандъкова обяви, че ще назначи проверка на \"Софинвест\" и според данните в нея ще сезира прокуратурата при необходимост. ", "date": "2018.12.12", "title": "Столична община брои павета, съветници викат прокуратурата на помощ"}
{"url": "https://offnews.bg/ikonomika/deflatcia-za-mesetca-inflatcia-3-1-za-godinata-otchete-nsi-693694.html", "text": "Дефлация 0.1% през ноември спрямо октомври, отчете Националния статистически институт. Инфлацията от началото на годината (ноември 2018 - декември 2017 г.) е 2.7%. Годишната инфлация (ноември 2018 г. - ноември 2017 г). е 3.1%.Средногодишната инфлация за периода декември 2017 - ноември 2018 г. спрямо периода декември 2016 - ноември 2017 г. е 2.8%.За месеца са поевтинели храните - с 0.2%, облеклото и обувките - с 0.1%, транспортът - с 0.3%. Увеличение има при разходите за жилището (вода, ток, газ и др.) - с 0.7%, съобщения - с 0.8%; развлечения и култура - с 0.3%;През разглеждания месец в групите на нехранителните стоки и услугите е регистрирано увеличение на цените при: газообразни горива за битови нужди - с 1.4%, въглища - с 0.4%, топлинна енергия за отопление - с 14.7%, метан за ЛТС - с 1.7%.", "date": "2018.12.12", "title": "Дефлация за месеца, инфлация 3.1% за годината отчете НСИ"}
{"url": "https://offnews.bg/obshtestvo/radosvet-radev-e-kandidat-za-chlen-na-evropejskia-ikonomicheski-i-sotc-693709.html", "text": "Правителството одобри кандидатурата на Радосвет Радев за член на Европейския икономически и социален комитет (ЕИСК) с мандат до 2020 г. Номинацията му беше издигната от Икономическия и социален съвет на България.Радосвет Радев е изпълнителен председател на Българската стопанска камара и е член на Икономическия и социален съвет от първа група - работодатели.ЕИСК е консултативен орган на Европейския съюз. Той представя становища по свързани с ЕС въпроси пред Европейската комисия, Съвета на ЕС и Европейския парламент, като по този начин действа като мост между вземащите решения институции на ЕС и гражданите на Съюза. Комитетът се състои от представители на организациите на работодателите, работниците и други структури, представляващи гражданското общество.", "date": "2018.12.12", "title": "Радосвет Радев е кандидат за член на Европейския икономически и социален комитет"}
{"url": "https://offnews.bg/futbol/todor-nedelev-v-balgaria-shte-igraia-samo-za-botev-693724.html", "text": "Звездата на Ботев Пловдив Тодор Неделев отряза ЦСКА и сподели, че в България би играл само за \"канарчетата\". Още през лятото \"червените\" искаха да вземат Неделев, но така и не се стигна до сделка, а преди дни отново се заговори за негово преминаване на \"Армията\".\"През лятото ми звъняха от ЦСКА, искаха да ме привлекат, но прецених, че на този етап е по-добре да остана в Ботев. Това беше през лятото. Сега няма нищо конкретно. Казал съм си, че в България ще играя само в Ботев. На този етап ще остана в Ботев, ако няма оферта от чужбина.ЦСКА е един от най-големите отбори в България. Ако има оферта през зимата оттам, ще се обсъди с ръководството и ще вземем най-доброто решение за клуба, а и ще се види моето желание. Но това ще стане евентуално през януари.Не мисля, че искам да се връщам в Германия. Престоят ми там не беше много добър. Иска ми се или в Испания, или в Италия. Знаем, че от Ботев Пловдив е по-трудно да изляза в добър отбор. Дано съм жив и здрав, раздавам се в Пловдив и в националния отбор, пък има хора, които следят\", каза Неделев.Плеймейкърът бе избран за най-добър играч на последните два кръга от Първа лига.\"Един футболист не може да бие сам друг отбор. Благодаря на моите колеги и моите треньори. Иван Чворович ми каза да пробвам в далечния ъгъл, ако има фаул срещу Витоша. Пробвах, получи се и записах хеттрик. За момента нямам никаква оферта.\"Започвам подготовка с Ботев (Пловдив). Ако има някаква оферта, ще я разгледаме и ще преценим кое е най-доброто за клуба, така сме се разбрали с ръководството. Знаем, че на \"Армията\" се играе много трудно. Който е на терена, ще се раздаде на максимум, пък в крайна сметка каквото стане\", добави националът.", "date": "2018.12.12", "title": "Тодор Неделев: В България ще играя само за Ботев"}
{"url": "https://offnews.bg/dw/tam-na-vseki-deset-minuti-umira-dete-693702.html", "text": "Толкова много деца са на прага на смъртта. Животът им виси на косъм\", казва с покруса говорителката на УНИЦЕФ Ниня Шарбоно. И наистина, числата са потресаващи: на всеки десет минути умира по едно дете - от глад, от инфекции, от болести, които по принцип нямат фатален край. И това не е всичко: почти 1,5 милиона йеменски деца са прокудени от родните си места, над 2 милиона не посещават училище, все повече непълнолетни момичета биват насила омъжвани, а невръстни момчета биват принуждавани да се бият с оръжие в ръка.Милиони гладуватВече 20 милиона души в Йемен изпитват сериозни затруднения да се снабдяват с най-необходимите хранителни продукти, съобщи сега и ООН. А това означава, че гладуват цели две трети от населението на страната. Около 250 000 от тях влизат в най-тежката 5-а категория, съобщи координаторът на ООН по хуманитарните въпроси Марк Лоукок. По неговите думи, през идната година ще бъдат необходими 4 милиарда долара за облекчаване на кризата с глада.Големи дарения обещава Саудитска Арабия, която, наред с Иран, разпали тази чудовищна война, продължаваща вече над четири години. \"Ние благодарим на всички дарители\", заяви в тази връзка Марк Лоукок, без да коментира ролята на Саудитска Арабия в йеменската война.Най-тежката хуманитарна криза в светаПо данни на Световната здравна организация, от избухването на войната досега в Йемен са били убити 10 000 души. Над 60 000 са ранените, а най-малко 2 милиона са били прокудени. Наблюдатели говорят за най-тежката хуманитарна криза на съвремието.", "date": "2018.12.12", "title": "Там на всеки десет минути умира дете"}
{"url": "https://offnews.bg/drugi/trima-bortci-v-desetkata-za-sportist-na-godinata-693707.html", "text": "Ежегодната церемония по връчване на най-престижните награди за спортист, отбор и спортист с увреждания на годината, организирана от Нове АД Холдинг ще се проведе на 20 декември 2018 г. от 20:30 ч. в Арена „Армеец“.На официалното награждаване ще бъде обявен и победителят в анкетата на вестник “Труд” за “Треньор на годината”.Кои са атлетите, поставени на първо място от родните спортни журналисти ще стане ясно по време на връчването на наградите, като церемонията ще бъде излъчена на живо по БНТ 1, БНТ 3 и в ефира на Дарик радио. В анкетата „Спортист на годината“ своя вот дадоха 139 действащи спортни журналисти от 49 електронни и печатни медии.Според гласуването им, в челната десетка в класацията „Спортист на годината“ 2018 се нареждат (по азбучен ред): Александра Начева (лека атлетика)Александра Жекова (сноуборд)Биляна Дудова (борба)Габриела и Стефани Стоеви (бадминтон)Катрин Тасева (художествена гимнастика)Кирил Милов (борба)Кубрат Пулев (бокс)Мирела Демирева (лека атлетика)Стойка Петрова (бокс)Тайбе Юсеин (борба)Първото място при отборите ще бъде определено между Националния отбор по баскетбол (мъже), Националния отбор по борба (жени), Националния отбор по волейбол (мъже), Националния отбор по футбол (мъже) и Националния ансамбъл по художествена гимнастика. В категорията „Спортист с увреждания“ 2018 първите пет атлета, които се съревновават за статуеткaта са (по азбучен ред):Даниела Тодорова (лека атлетика)Денислав Коджабашев (тенис на маса)Иванка Колева (лека атлетика)Ружди Ружди (лека атлетика)Християн Стоянов (лека атлетика).На церемонията ще бъде връчена и традиционната награда на в. „Труд“ за „Треньор на годината“. В 35-то издание на анкетата за най-добър треньор участваха 43 медии, които номинираха 13 специалисти.По двама наставници бяха посочени във футбола (Петър Хубчев и Златомир Загорчич), художествената гимнастика (Весела Димитрова и Бранимира Маркова), бокса (Фикет Ереджебов и Петър Лесов) и ските (Иво Борисов и Виктор Жеков, шорттрек).Следват първите петима по азбучен ред: Весела Димитрова (художествена гимнастика) Иван Петков (волейбол) Петър Касабов (борба) Петър Хубчев (футбол) Стойко Цонов (лека атлетика) За първи път сред водещите на церемонията няма да има женско присъствие – тази годна подиумa ще си поделят един от най-любимите и забавни гласове в българския ефир – водещият Митко Павлов и звездата от родната музикална и кино сцена – Орлин Павлов. Както винаги, за музикалното формление на церемонията ще се погрижат едни от най- талантливите родни музиканти със смели поп-рок аранжименти на български фолклорни песни. Събитието се реализира благодарение на генералния ни спонсор – българският букмейкър Еврофутбол, който по традиция в рамките на церемонията ще връчи наградите „Спортен талант на Еврофутбол за 2018“. Награждаването ще се състои и със съдействието на най-големия телекомуникационен оператор – А1 България.", "date": "2018.12.12", "title": "Трима борци в десетката за Спортист на годината"}
{"url": "https://offnews.bg/politika/s-pari-ot-ministerstvata-shte-se-remontira-obshtinska-infrastruktura-693710.html", "text": "Правителството одобри финансирането на публична общинска инфраструктура по реда на Закона за насърчаване на инвестициите, съобщават от правителствената пресслужба.От бюджета на Министерството на икономиката ще се предоставят средства на Община Русе за изграждане на елементи на общинска инфраструктура, насърчаващи и реализацията на инвестиционният проект на „ВИТТЕ Аутомотив България“ ЕООД.Новоизградената инфраструктура ще бъде публична собственост на Община Русе и ще се бъде общодостъпна за ползване. Довеждащият път представлява асфалтова инфраструктура с приблизителна минимална дължина около 100 м. Тази връзка е част от общински път и в бъдеще ще се свърже към общата вътрешна пътна мрежа на Източна индустриална зона - Русе, като осъществява връзка на околните парцели, които са част от същия ПУП.С изграждането на елементите от общинската пътна инфраструктура ще се постигне икономически и социален ефект в общината като се създадат благоприятни условия за привличане на нови български и чуждестранни инвеститори. Това ще позволи разширяване на самата индустриалната зона, което ще доведе до разкриване на нови работни места.Също от бюджета на Министерството на икономиката на Община Кърджали ще се предоставят средства за изграждане на елементи на общинска инфраструктура „Изграждане на улица „Първа индустриална“ и ремонт и реконструкция на участък от улица „Производствена“ в Промишлена зона - изток, гр. Кърджали“, насърчаващ и изпълнението на инвестиционния проект на „Интернешънъл Пауър Съплай“ АД „Изграждане на енергонезависима фабрика за производство на токозахранващи системи“.Новоизградената инфраструктура ще бъде публична собственост на Община Кърджали. Тя ще обслужва, както инвеститора „Интернешънъл Пауър Съплай“ АД, така и голям брой други предприятия и служители в Промишлена зона - изток, Кърджали.С реализирането на новата инфраструктура ще се подобри-качеството на транспортната комуникация и ще се надгради съществуващата улична мрежа. С изграждането на новата улица и рехабилитацията на съществуващата се създават благоприятни условия за обновяване на работната среда и привличане на нови инвеститори.", "date": "2018.12.12", "title": "С пари от министерствата ще се ремонтира общинска инфраструктура"}
{"url": "https://offnews.bg/politika/na-parvo-chetene-otpadat-nomerata-na-partiite-v-biuletinata-videonab-693697.html", "text": "Народното събрание прие на първо четене промени в Изборния кодекс, които предвиждат да отпаднат номерата на партиите в бюлетината, както и да има видеонаблюдение в избирателните секции.В своя законопроект партия \"Воля\" предлага избирателите да могат да следят на живо изборния ден, като се поставят видеокамери в над 12 400 избирателни секции. Такава практика има в Русия и Азербайджан.Всеки един гражданин ще може да гледа на живо и да подаде сигнал в случай на установени нарушения на Изборния кодекс, се посочва в мотивите на проектозакона.Депутатът от БСП Хамид Хамид предложи излъчване на живо да има и при броенето на бюлетините, тъй като там се правят най-много злоупотреби.Дебат в пленарната зала предизвика предложението на ГЕРБ и \"Обединени патриоти\" да се ограничи машинното гласуване. То трябваше да бъде въведено във всяка една секция на предстоящите през май 2019 г. европейски избори. Сега управляващото мнозинство иска да има машини в над 1000 секции с над 300 избиратели, а ЦИК да решава в кои точно.По неговите думи органите на изпълнителната власт е трябвало да осигурят на всеки избирател правото да гласува с хартиена или бюлетина за машинно гласуване и това право е записано в закона от преди 5 години.Според него няма разумен човек, който да вярва, че задачата за закупуване на машини е мисия невъзможна. \"Когато е ясно, че има недоверие в изборния процес – броенето в секционните избирателни комисии, съставянето на протоколи и пренасянето им, защо се спира една проста мярка, която да допринесе за неговото преодоляване\", допълни той.Депутатът от ГЕРБ Данаил Кирилов заяви, че управляващите амбицията електронното дистанционно гласуване да стане факт, но когато се гарантира технологичната сигурност и обезпеченост на процеса.Кирилов посочи още, че многократно е било обсъждано \"до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките от електронното гласуване\".Според народния представител от БСП Филип Попов „ГЕРБ искат служебно печелене на следващите избори, каквито и да са те\".Социалистът Георги Свиленски е категоричен, че ГЕРБ не може да прави избори, без да фалшифицира. \"Няма лошо - да загубиш по честен начин“, допълни депутатът от левицата.Второто изменение на Изборния кодекс е във връзка с изписването на номера пред партия и коалиция в бюлетината за гласуване, предложено от ГЕРБ и \"Обединени патриоти\". То цели да отпадне ефектът \"15-15\", който изкривява изборния резултат, се посочва в мотивите на законопроекта.", "date": "2018.12.12", "title": "На първо четене: Отпадат номерата на партиите в бюлетината, видеонаблюдение в избирателните секции"}
{"url": "https://offnews.bg/politika/elena-joncheva-kamarata-na-stroitelite-pokazva-strah-i-panika-ot-prov-693712.html", "text": "Договарят се едни количествени обеми на сделките, след което се оказва, че изпълнението и разплащането по тези сделки е със стотици милиони повече, заяви зам.- председателят на ПГ на „БСП за България” Антон Кутев по повод разплащателните практики към строителните фирми.Той обясни, че 250 млн. лева са били разплатени без търг и процедура. Кутев припомни въпроса, на който депутатът от ПГ на „БСП за България” Петър Витанов поиска отговор - на какво основание и по какъв начин това се прави. „В закона пише, че такова нещо може да се направи само в рамките на дребни промени. В този случай говорим за „дребни промени” на стойност 250 млн. лева”, заяви Кутев.  „Нашето искане е само за проверка на българските магистрали в независима европейска лаборатория. Не разбираме- как е възможно срещу това искане да бъдат изкарани 1000 строителни камиони. Реакцията на Камарата на строителите показва страх и паника от извършването на такава проверка, това коментира народният представител от ПГ на „БСП за България” Елена Йончева. Тя обясни, че от БСП подкрепят строителите и искат едно и също – да се строят качествени пътища. Тя допълни, че тяхната цял е в бъдеще да има и независим контрол от българската държава, от АПИ.„Трябва да приемем европейския модел за контрол както при обявяване на обществени поръчки, така и при изпълнението им. Отговорност обаче за качеството на българските пътища не носят строителите. Затова ние не сме срещу строителите – ние помагаме на строителите”, категорична бе Йончева. По думите й отговорност носи мафиотският начин, по който се управлява в България, което е довело до срастването между бизнес и власт. Тя цитира доклада на Държавния департамент на САЩ - 2017 г. за човешките права и припомни, че в него се казва, че служители във всички клонове на правителството са замесени в корупционни практики безнаказано. „В доклада на Държавния департамент на САЩ – 2018 г. за инвестиционния климат се казва, че корупцията е ендемична - особено при реализирането на големите инфраструктурни проекти\", заключи народният представител.", "date": "2018.12.12", "title": "Елена Йончева: Камарата на строителите показва страх и паника от проверки"}
{"url": "https://offnews.bg/obshtestvo/majkata-na-banev-nikolaj-e-kato-botev-edna-nemirna-glava-693732.html", "text": " Мария Банева, 77-годишната майка на Николай Банев, сравни сина си с Христо Ботев - \"една немирна глава, много талантлив и умен мъж\".Аз съм литератор, завършила съм българска филология и добре, че в живота имам така, един по-идеален поглед на нещата, който ме спасява. И казвам, че той е като Ботев – една немирна глава! Такъв е. Но е много талантлив и умен мъж, заяви Мария Банева пред bTV.Прокуратурата обвини майката на Николай Банев за участие в организирана престъпна група за данъчни престъпления, присвояване и пране на пари. Наложена й е мярка \"парична гаранция\" от 10 000 лева.Това обвинение, като че ли е абсолютно формално, защото в живота си съм работила само в областта на културата. И никога не съм се занимавала с някакъв друг бизнес, твърди 77-годишната жена.Той (Николай Банев - б.р.) много ме пази впрочем. Нашите отношения, както казвам, са много духовни, добави Мария Банева.Аз отивам, живея в Хасково, отивам, помагам за децата, може да седнем, той да посвири на пианото, много интимно говорим, разказа тя.Той (Николай Банев - б.р.) е от 89-та година на частното поле. Те го изгониха от ЦК на Комсомола, защото той не прекланя глава. Излезна и трябваше да се храни, дет се казва, заяви още Мария Банева.", "date": "2018.12.12", "title": "Майката на Банев: Николай е като Ботев - една немирна глава"}
{"url": "https://offnews.bg/politika/za-edno-zasedanie-pravitelstvoto-razdade-i-prerazpredeli-blizo-2-mlrd-693706.html", "text": "В рамките на днешното си заседание правитеството прие няколко решения, с които бяха отпуснати допълнителни средства за близо 2 млрд. лв. Сред парите има и преразпределени средства по бюджетите на ведомствата, чийто размер е пренебрежимо малък, както и отпуснати средства за увеличаване на капитала на някои дружества. Сметката показва, че парите, които кабинетът е раздал само днес и извън предвидените в бюджета разходи за тази година, възлизат на 1.7 млрд. лв.Най-голямата сума е за строителството на магистрала Хемус, за която кабинетът отпусна до 1 349 856 000 лв. по бюджета на Министерството на регионалното развитие и благоустройството за 2018 г. С тези пари се предвижда да бъде изградена отсечката от 134,2 км между Боаза и път I-5 Русе - Велико Търново.Отпуснати са и допълнителни 157 998 422 лева по бюджета на Министерството на регионалното развитие и благоустройството за 2018 г. за изпълнението на редица инфраструктурни проекти. Средствата ще бъдат използвани за разплащане по обекти, изпълнявани по програмите на Агенция „Пътна инфраструктура“ през 2018 г., които са от важен държавен и обществен интерес с цел развитие на пътната инфраструктура и повишаване на безопасността на движение, обясняват от правителствената пресслужба.Сред предвидените обекти са реконструкцията на първокласния път Слънчев бряг - Бургас, обходният път на гр. Ахелой и Пловдив - Асеновград, извършени превантивни ремонти, отстраняване на щети, поставяне на пътни знаци, монтиране на мантинели, полагане на маркировка и други. Предвидени са и средства за текущ ремонт и поддържане на пътната инфраструктура.Допълнителни разходи в размер до 7 000 000 лв. ще бъдат включени в бюджетите на държавните културни институти, осъществяващи дейности в областта на сценичните изкуства. Необходимите за това средства ще бъдат за сметка на преизпълнение на собствените им приходи.1 900 000 лева ще получи Министерството на външните работи. Средствата са отпуснати за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка за нуждите на Националната визова информационна система (НВИС) и на визовата дейност в консулските служби на България, уточняват от правителствената пресслужба.Допълнителни средства са отпуснати и на спортното министерство. Предвижда се предоставените средства по бюджета на Министерството на младежта и спорта в размер на 3 663 000 лв. за изграждане на многофункционална спортна зала в гр. Кърджали да бъдат използвани за увеличаване на капитала на „Национална спортна база“ ЕАД (НСБ ЕАД), като дружеството ще използва осигурените средства за финансовото обезпечаване и реализирането на проект за изграждане на спортната зала в гр. Кърджали.Близо 7 млн. лв. отиват по бюджетите на  Комисията за защита от дискриминация, Националната служба за охрана, Държавната агенция „Разузнаване“, Националния статистически институт и община Марица за 2018 г. Комисията по дискриминация се нуждае от 125 000 лв. за осигуряване на достъпна среда за хора с увреждания, НСО пък се нуждае от 1.7 млн. лв. за изплащане на обезщетения на служители. 1 млн. лв. се дават на разузнаването за издръжка на задграничната му дейност, а статистическият институт ще получи нови 148 500 лв. за дейности, които са извършени по време на българското европредседателство.Одобрен е и трансфер в размер на 3 720 000 лв. по бюджета на община Марица за обект „Реконструкция на пътно кръстовище - Пътна връзка „Пловдив - АМ „Тракия“ (възел „Запад“)“ с път за село Радиново и промишлено-търговска зона „Марица“, община Марица, област Пловдив“.От пресслужбата на МС уточняват, че средствата по бюджетите на НСО и НСИ се осигуряват за сметка на предвидените разходи по централния бюджет за 2018 г., а средствата по бюджетите на Комисията за защита от дискриминация, Държавната агенция „Разузнаване“ и община Марица се осигуряват за сметка на преструктуриране на разходите и/или трансферите по централния бюджет за 2018 г. С друго правителствено постановление са одобрени и допълнителни разходи по бюджета на Министерството на вътрешните работи за 2018 г. Средствата общо са в размер на 30 000 000 лв., в т.ч. 7 000 000 лв. - за дейности свързани с издаването на българските лични документи, за сметка на предвидените по централния бюджет за 2018 г. и 23 000 000 лв. за неотложни разходи, свързани с текущата издръжка на министерството, за сметка на трансферите между бюджети и сметки за средствата от Европейския съюз, одобрени от Закона за държавния бюджета на Република България за 2018 г.25 868 400 лв. са одобрените допълнителни разходи по бюджета на Министерски съвет. Средствата се осигуряват за сметка на предвидените разходи по централния бюджет за 2018 г. - 23 491 400 лв. и за сметка на преструктуриране на разходите и/или трансферите по централния бюджет за 2018 г. - 2 377 000 лв.Част от допълнителните разходи в размер на 23 191 400 лв. са за разплащането на разходи за дейности на администрацията на Министерския съвет по предоставяне на софтуерната осигуровка за програмни продукти на Майкрософт с придобит лиценз за безсрочно право на ползване и предоставяне на услуги от типа Premier Support Services и от типа Digital Advisory Services за нуждите на държавната администрация на Република България.Също така, с постановлението се одобряват допълнителни разходи в размер на 2 377 000 лв. за разплащане на дължимите от областните администрации към общините данък сгради и такса битови отпадъци за 2018 г.Осигуряват се и 300 000 лв. за извършването на спешни ремонтно- възстановителни дейности в църквата „Св. Успение Богородично“ в село Драговищица, община Кюстендил, която е построена през 1859 г. и е паметник на културата от местно значение.С друго Постановление правителството одобри допълнителни трансфери по бюджетите на общини за 2018 г. в общ размер 4 270 289 лева. Средствата се предоставят за разплащане на непредвидени разходи за спасителни и неотложни аварийни работи при овладяване на бедствени положения и за възстановяване на инфраструктурни обекти. Сумата се осигурява от резерва за непредвидени и/или неотложни разходи по Закона за държавния бюджет на Република България за 2018 г. в частта на средствата за предотвратяване, овладяване и преодоляване на последиците от бедствия.Със 120 хил. лв. се увеличава капиталът на „Проектна компания нефтопровод Бургас-Александруполис БГ“ ЕАД . Това ще стане чрез емитирането на 1200 броя нови акции на тази стойност. Средствата са предвидени в бюджета на Министерството на енергетиката за 2018 година и са предназначени за издръжка на проектната компания, както и за обезпечаване на финансовите ангажименти на дружеството като акционер в международната компания „Транс Болкан Пайплайн Б. В.“, регистрирана в Амстердам, Холандия.България ще предостави 19 559 лева по линия на официалната помощ за развитие като доброволен принос във Фонда за мигранти и бежанци към Банката за развитие към Съвета на Европа, реши правителството.Правят се и вътрешнокомпенсирани промени по бюджетите за 2018 г. на четири министерства. С направените изменения по бюджета на Министерството на енергетиката утвърдените разходи по бюджетна програма „Администрация“, в т.ч. по показател „Персонал“ се увеличават с 69 000 лв., за сметка на намаление със същата сума на разходите по „Политика в областта на устойчивото и конкурентоспособно енергийно развитие“, бюджетна програма „Сигурност при енергоснабдяването и при управление на РАО и ИЕЯС“.В Министерството на икономиката се увеличават разходите за издръжка на програма „Реализация на експортния потенциал и участие в търговската политика на ЕС“ със сумата от 364 000 лв., за сметка на реализирани икономии в издръжката на програма „Администрация“ в размер на 250 000 лв. и на програма „Насърчаване на инвестициите за повишаване на конкурентоспособността на икономиката“ в размер на 114 000 лв. Промяна се прави и на разходите по показател „Персонал“.По бюджета на Министерството на транспорта, информационните технологии и съобщенията се увеличават разходите по програмите „Организация, управление на транспорта, осигуряване на безопасност, сигурност и екологосъобразност“ и „Развитие на съобщенията и информационните технологии“. Преразпределението на средствата е свързано с реализирани икономии по бюджетните програми за административно обслужване и за спасяване във водния и въздушния транспорт.С промените по бюджета на Министерството на регионалното развитие и благоустройството се осигуряват средства за поддържане, модернизация и изграждане на техническата инфраструктура, за гражданска регистрация и административно обслужване на населението и за ефективно управление на държавната собственост, държавното участие в търговските дружества и държавни предприятия. Необходимите суми са за сметка на намаляването на разходите на политиките за ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда, за подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти, както и на програма „Ефективна администрация и координация“.Правителството одобри и преразпределението на 4.5 млн. лв., предвидени за борба с африканската чума по свинете. Преразпределението на средствата ще обезпечи и ремонта, оборудването и изграждането на дезинфекционни съоръжения по Граничните контролно-пропускателни пунктове в страната. Правителството одобри и допълнителни разходи по бюджета на Министерството на отбраната за 2018 г. в размер до 33 443 000 лв. Средствата са необходими за строително-ремонтни дейности и доставка на медицинска апаратура. Допълнителни разходи по бюджета на ведомството се отпускат и за поддържане на авиационна техника, комуникационни, информационни и навигационни системи от състава на Военновъздушните сили на Българската армия. Средствата за тази цел са в размер до 58 803 664 лв.Одобрени са също други разходи до 21 232 080 лв., които са необходими за изграждане на полеви апаратни за привързване на полевата комуникационна и информационна система към стационарната комуникационна система на Българската армия - „Странджа-2“ и доставка на мобилни и ръчни абонатски терминали от система „Автоматизирана мрежа за свръзка с подвижни обекти“ по стандарт TETRA.Средствата и по трите правителствени постановления се осигуряват за сметка на преструктуриране на разходите по централния бюджет за 2018 г.Правителството отпуска допълнително 585 404 лв. за финансово осигуряване на дейности по националните програми „Осигуряване на съвременна образователна среда“, „Заедно за всяко дете“, „Обучение за ИТ кариера“ и „Без свободен час“.За НП „Обучение за ИТ кариера“ се предоставят 189 500 лв. на две общински училища за обучение на ученици за придобиване на професионална квалификация по професия „Приложен програмист“. Обучението е предназначено за ученици в средни училища, профилирани гимназии и професионални гимназии, които не се обучават по професия от професионално направление „Компютърни науки“.За НП „Осигуряване на съвременна образователна среда“, Модул „Модернизиране на системата на професионалното образование“ средствата са 55 091 лв. за 4 общински училища за разработването на учебна документация (учебни планове и учебни програми) за професионално образование и обучение.За НП „Заедно за всяко дете“, Модул „Екипи за обхват“ се предоставят 4 198 лв. за командировка на екипите за обхват при осъществяване на мярка „посещение на адрес“, разходи за комуникационни дейности и административни разходи на 37 общински детски градини и училища.За НП „Без свободен час“ се предоставят 336 615 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.07.2018 г. - 31.10.2018 г.Отделно от това за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда се предоставят допълнително 135 358 лв. Допълнителни средства в размер на 10 675 лв. са предвидени и за новите защитени детски градини и училища за периода 15.09.2018 г. - 31.12.2018 г.Необходимите средства се осигуряват от бюджета на МОН за 2018 г.Правителството одобри и 5 646 505 лв. допълнителни разходи за 2018 г. за дължими плащания (възстановяване на суми) към бенефициенти по влезли в сила съдебни решения за отменени финансови корекции от програмния период 2007-2013 г. Така ще се осигурят средства за редица важни и неотложни проекти на територията на цялата страна, които са с инфраструктурно, културно и социално предназначение.а целта се предвиждат промени по бюджетите за 2018 г. на Министерския съвет - 35 883 лв., на Министерството на икономиката - 1 416 490лв., на Министерството на околната среда и водите - 2 376 963 лв., на Министерството на транспорта, информационните технологии и съобщенията - 961 123 лв. и на Министерството на регионалното развитие и благоустройството - 856 046 лв., като средствата се предоставят за сметка на преструктуриране на разходи и/или трансфери по централния бюджет за 2018 г.", "date": "2018.12.12", "title": "За едно заседание правителството раздаде и преразпредели близо 2 млрд. лв."}
{"url": "https://offnews.bg/ikonomika/avstrijska-kompania-predlaga-solarno-parno-na-toplofikatcia-sofia-693711.html", "text": "Предложението предвижда Топлофикация-София да включи в мрежата си Идеята е резултатите да послужат за бъдещо изграждане на топлофикационни системи на основата на слънчева енергия за новостроящите се квартали на столицата. Сега новодомците в тези райони на столицата се отопляват според възможностите и предпочитанията си и това допринася за мръсния въздух в града.SOLID е участник в един от най-мащабните проекти за слънчево топлофициране в Европа – този в австрийския град Грац - BigSolar се осъществява с цел захранване на града с възобновяема топлина през цялата година, а строителството започва през 2019 г. Компанията е разработила подобна концепция и за Белград.SOLID и ИНЕС предлагат да се проучи възможността за изграждане на система тип „BigSolar“ със сезонно складиране за централно отопление на София, чрез която да се постигне минимум 5% дял на слънчевата топлоенергия в общия енергиен микс на Топлофикация. Предлага се новата мощност да бъде използвана за новостроящи се квартали, като първата инсталация може да е на свободна земя в имот на Топлофикация. ", "date": "2018.12.12", "title": "Австрийска компания предлага соларно парно на Топлофикация София"}
{"url": "https://offnews.bg/zdrave/naznachavaneto-na-mamografia-veche-niama-da-prashta-zhenite-avtomatich-693671.html", "text": "Назначаването на мамография от лекар по време на профилактичен преглед повече да не означава автоматично изпращане на жените в списъка с хората в риск от рак на гърдата, предлага Министерството на здравеопазването в проект за изменение на Наредба 8/2016 г. за профилактичните прегледи и диспансеризацията.Това ще става при наличие на повече фактори, става ясно от проекта, а в мотивите си от МЗ пишат, че сегашният ред \"не води до здравен резултат\". Настоящата редакция \"навежда към необходимостта от последваща активна диагностика до изясняване на проблема при пациентката, което е безусловно и се извършва без да е необходимо и независимо от включването на тези случаи като рискови фактори\", посочват авторите.Прави се и друга промяна, която засяга хората в риск от развитие на сърдечно-съдови заболявания. Задължението на общопрактикуващият лекар (ОПЛ) да извърши консултация със специалист по кардиология при много висок риск, определен по SCORE системата, се заменя с възможност медикът да извърши такава консултация по своя преценка.Оценката по SCORE системата определя 10-годишния риск за фатална исхемична болест на сърцето според пола, възрастта, систолното налягане, общия холестерол и тютюнопушенето. Оценката се прави на здрави хора, като върху изброените рискове може да се повлияе с комплекс от дейности от компетентността на ОПЛ, включени в пакета от здравни дейности, гарантиран от бюджета на НЗОК. \"Поради това не е наложително извършването на задължителна консултация със специалист кардиолог. Такава е включена в алгоритъма за диспансерно наблюдение при пациенти с определени заболявания, като например артериална хипертония\", се казва в мотивите.С предлаганите промени се постига по-голяма нормативна яснота и оптимизация на ангажиментите на общопрактикуващите лекари към пациентите, като се избягва дублиране на дейности в рамките на първичната и специализираната медицинска помощ, пишат още от здравното министерство.Срокът за обществено обсъждане на проекта е 14 дни. Той е публикуван вчера в портала за обществено обсъждане на Министерския съвет.", "date": "2018.12.12", "title": "Назначаването на мамография вече няма да праща жените автоматично в списъка със застрашени от рак"}
{"url": "https://offnews.bg/zdrave/kakvo-se-promenia-v-paketa-na-nzok-prez-2019-693675.html", "text": "Правителството публикува за обществено обсъждане промени в пакета от здравни услуги, които НЗОК ще покрива през новата 2019 година.Първата промяна касае първичната медицинска помощ - по-ясно са разписани ангажиментите на личните лекари към пациентите. Отменя се задължението на джипитата да издават като част от пакета служебна бележка за задължителни имунизации и реимунизации и профилактични прегледи на деца при кандидатстване за семейни помощи. Вече пакетът няма да включва и издаване на медицинско свидетелство за сключване на граждански брак и постъпване на работа. Тъй като тези документи се издават с оглед ползване на други права от лицата, а не с оглед извършване на медицинска дейност по отношение на тях, те вече няма да част от пакета от здравни дейности, гарантиран от бюджета на НЗОК.Друга промяна е и увеличаване на разстоянието между практиката на общопрактикуващия лекар и дежурния кабинет, с който той включва договор. Това разстояние вече може да е до 40 км, а не до 35 км, както досега.Включва се възможност в рамките на пакета по здравна каса да се прилагат в болничната медицинска помощ лекарствени продукти при животозастрашаващи кръвоизливи и при спешни оперативни и инвазивни интервенции при пациенти с вродени коагулопатии. Целта е да се намали рискът от животозастрашаващи кръвоизливи и последващи от тях усложнения при лицата с вродени коагулопатии.С проекта се отлага влизането в сила на предходни промени, свързани с преминаването на специализираните дейности по абразио на цервикалния канал и колпоскопия без прицелна биопсия в пакета за високоспециализирани дейности по медицинската специалност „Акушерство и гинекология“. Така и през 2019 г., както досега, посочените дейности колпоскопия без прицелна биопсия и абразио на цервикалния канал ще продължат да се изпълняват в извъболничната специализирана медицинска помощ.Включва се възможност за изследване за феритин в рамките на пакета от високоспециализирани медикодиагностични изследвания в областта на клиничната лаборатория. Изследването е от значение за оценката на запасите от желязо в човешкия организъм и е важно при диагностиката и диференциалната диагноза на желязодефицитната анемия и преценката за необходимост от лечение с желязосъдържащи лекарствени продукти.ОнкологияСъздава се нова амбулаторна процедура „Генетично профилиране на онкологични заболявания“. С нея в пакета от дейности, гарантирани от бюджета на НЗОК, се включват специфични генетични изследвания за лица с колоректален карцином, карцином на млечната жлеза, меланом и недребноклетъчен карцином на бял дроб, с оглед преценка за провеждане на прицелна терапия на онкологичното заболяване. По този начин се дава възможност за пациентите с посочените онкозаболявания в рамките на пакета от дейности на НЗОК да се извършат високоспециализираните изследвания, които да позволят на лекуващите екипи за вземат медицински обосновано решение за последващата терапия и евентуалното прилагане на прицелни противотуморни лекарствени продукти.Създава се нова клинична процедура „Лечение на новородени деца с вродени сърдечни малформации, претърпели сърдечна оперативна интервенция до навършване на 1-годишна възраст“. С това се дава възможност след проведената кардиохирургична операция на деца с тежки вродени сърдечни малформации да се продължи лечението в болничното лечебно заведение до стабилизиране на състоянието и възможност за дехоспитализация, след като са елиминирани рисковете за здравето на малкото дете от претърпяната оперативна интервенция.Предлагат и промени в клинична пътека №168 „Високотехнологична асистирана с робот гинекологична хирургия“, с които се прецизират индикациите за хоспитализация за прилагане на роботасистирана гинекологична хирургия. Предлага се този метод да бъде прилаган само при онкологични заболявания на органите на женската полова система. Същевременно се запазва възможността пациентките със заболявания на органите на женската полова система – както доброкачествени, така и злокачествени, да бъдат оперирани и по други клинични пътеки, включени в пакета на НЗОК, по които възможностите за възстановяване и по-малко усложнения са също така добри.Срокът за обществено обсъждане на проекта на наредба е 14 дни - от 12 декември до 25 декември вкл.", "date": "2018.12.12", "title": "Какво се променя в пакета на НЗОК през 2019"}
{"url": "https://offnews.bg/politika/lideri-na-da-balgaria-otgovariat-na-zhivo-za-vatreshnite-izbori-v-p-693678.html", "text": "Лидерът на \"Да, България\" Христо Иванов, Иво Мирчев (член на Изпълнителния съвет и координатор на екипа разработил мобилното приложение на „Да, България!\"), и Божидар Божанов (софтуерен инженер и член на Изпълнителния съвет) ще отговарят днес на въпроси за електронните дистанционни вътрешни избори. От 13:30 ч. на официалната Facebook страница на „Да, България!\", ще се излъчи live „Въпроси и отговори\", съобщиха от партията. Ще можете да задавате своите въпроси по темите от ваш интерес, Европейските избори и електронните вътрешни избори на „Да, България!\" и да получите отговори в реално време, информират още от \"Да, България\". На 21 декември партията на Христо Иванов ще обяви финалния списък с всички номинирани кандидати и информация за тях. „Да, България!\" стартира своята кампания за вътрешни електронни избори за определяне на представителите на партията в единната листа на Демократична България. От края на ноември т.г. всеки член на „Да, България!\" и cимпaтизaнт, ĸaĸтo и вceĸи получил покана от членовете на „Да, България!\" ще може да се регистрира за участие и да гласува. Да номинира ĸaндидaти за изборите за Европейски парламент през 2019 г. мoжe вceĸи члeн нa „Дa, Бългapия!\".Повече информация за вътрешните избори за излъчване на представителите на партията в единната листа на Демократична България за Евроизборите, както и възможност да се изтегли приложението DaAPP – за Android или за iOS може на  уведомяват още от \"Да, Бъгария\". ", "date": "2018.12.12", "title": "Лидери на 'Да, България' отговарят на живо за вътрешните избори в партията"}
{"url": "https://offnews.bg/sviat/mvnr-obiavi-goreshta-telefonna-linia-za-balgari-vav-frantcia-sled-aten-693681.html", "text": "Заради вчерашното въоръженото нападение в Страсбург, при което загинаха трима и бяха ранени 12 други, във Франция е въведена степен на опасност „Внимание, атентат“, съобщи Министерството на външните работи. Действията на полицията по залавяне на нападателя продължават.Органите на реда призовават жителите на Страсбург да останат бдителни и да следват съветите на местните власти. Налице е засилен граничен контрол на границата между Франция и Германия, уточняват от ведомството на Екатерина Захариева.МВнР препоръчва на българските граждани пребиваващи в Страсбург или пътуващи между Франция и Германия, да имат предвид тази информация, да следват стриктно всички указания на органите на реда и да избягват посещението на публични места в града до успокояване на обстановката.При нужда българските граждани могат да се свържат с Посолството на Република България в Париж на следните телефони: +33 1 45 51 85 90 и +33 1 45 51 85 90 (в извънработно време).Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2018.12.12", "title": "МВнР обяви гореща телефонна линия за българи във Франция след атентата в Страсбург"}
{"url": "https://offnews.bg/obshtestvo/sofijskiat-universitet-obiavi-gotovnost-za-protesti-zaradi-bolnitca-lo-693731.html", "text": "Софийският университет влиза в протестна готовност от днес заради решението на Министерския съвет за болница \"Лозенец\". На 21 декември той реши лечебното заведение да не е към правителството и да бъде преобразувано в многопрофилна детска болница.Бившата Правителствена е основната клинична база на Медицинския факултет на СУ и преподаватели и ръководството му се опасяват, че лишаването на болницата от всички медицински специалности, с изключение на педиатрия, ще сложи край на съществуването на факултета.Решението за обявяване на протестна готовност бе взето тази вечер по предложение на проф. Даниел Вълчев, бивш министър на образованието и преподавател в Юридическия факултет на СУ от Академичния съвет на извънредно заседание. Съветът упълномощи ректора проф. Анастас Герджиков да представи утре одобрено от мнозинството становище пред Комисията по здравеопазване в Народното събрание.Първо, той ще представи доказателства пред депутатите, че има пряка връзка между съществуването на факултета и клиничната му база - болница \"Лозенец\".Второ, от името на СУ той ще поиска управляващите да представят цялостната си визия за следващите стъпки по отношение на болницата по педиатрия, на Медицинския факултет и на болница \"Лозенец\". Дотогава и докато не се постигне пълно съгласие по визията, Алма матер остава в протестна готовност.Трето, преди представянето ѝ и съгласието по нея, СУ настоява да не се предприемат никакви стъпки, включително да не се изпълнява гласуваното от МС постановление за изключването на болницата от подчинените му структури.От СУ настояват и да се разреши преминаването на болницата към структурата на Софийския университет - нещо, за което настоява и директорът на болницата, който е и декан на МФ - проф. Любомир Спасов. Той присъства на заседанието, продължило повече от час и половина, без нито веднъж да вземе думата.На него се чуха остри реплики, включително искане за оставката на здравния министър Кирил Ананиев, който е вносител на предложението за промените.", "date": "2018.12.12", "title": "Софийският университет обяви готовност за протести заради болница Лозенец"}
{"url": "https://offnews.bg/medii/ubitite-i-arestuvanite-zhurnalisti-sa-chovek-na-godinata-v-prestizhnat-693680.html", "text": "Убитите и хвърлените в затвор журналисти станаха Човек на годината в годишната класация на списание \"Тайм\".Списанието излезе с 4 различни корици на знакови случаи с посегателство върху свободата на словото. Един от тях саудитският журналист , убит в консулството на Саудитска Арабия в Турция.\"Тайм\" отделя корица и на , където стрелец уби петима души. Другите ключови случаи са с арестуваната филипинска журналистка Мария Реса и на тикнатите зад решетките мианмарски репортери на агенция Ройтерс Ва Лоне и Куав Сое О.Редакцията на \"Тайм\" отбелязва, че журналистите са избрани за отличието заради това, че са поели \"големи рискове в търсене на още по-големи истини, за несъвършеното, но важно търсене на факти, за повдигането на въпроси и огласяването им\".", "date": "2018.12.12", "title": "Убитите и арестуваните журналисти са Човек на годината в престижната класация на сп. 'Тайм'"}
{"url": "https://offnews.bg/futbol/tcska-s-oferta-kam-shampion-s-kruzejro-693677.html", "text": "ЦСКА е отправил оферта към бразилски защитник. Желаният играч има титла в родината си, спечелена през 2014 година, Пише \"Тема Спорт\".Бранителят става шампион с Крузейро. В момента обаче не е част от тима. Той може да действа както в центъра на защитата, така и като краен бранител. Развитие около преговорите с него се очаква в рамките на десетина дни. Ако се стигне до споразумение, той трябва да пристигне за началото на зимната подготовка.Това е поредната индикация, че “червените” искат да подсилят допълнително ариергарда си през зимата, въпреки че отборът е с най-малко допуснати голове в елита. Наскоро се появи информация, че \"Армейците\" са набелязали двама бранители от шведското първенство - 22-годишните Ерик Бьоркандер от Сундсвал и Нето Боржес от Хамарби.В същото време агентът на левия бек на “червените” Жеферсон обяви, че играчът иска да се прибере в родината си, въпреки че е титуляр в ЦСКА. Ако се намери кандидат за подписа му, раздялата не е изключена.“Армейците” може да се насочат сериозно и към българския пазар през зимата.От “Борисовата градина” обявиха през септември, че ще направят нова офанзива за звездата на Ботев (Пловдив) Тодор Неделев. Треньорът Нестор Ел Маестро е харесал и 20-годишното крило на Септември (София) Здравко Димитров. А има и други играчи от родния шампионат, които са хванали окото на \"Армейците\" и не е изключено да се стигне до трансфер през зимата.Главният мениджър на Етър Красимир Балъков пък ще преговаря с ЦСКА през следващата седмица. Той иска да задържи и напролет преотстъпените от “Армията” играчи Пламен Гълъбов и Никола Колев. Очаква се двамата да останат в Етър и през втория дял от шампионата.", "date": "2018.12.12", "title": "ЦСКА с оферта към шампион с Крузейро"}
{"url": "https://offnews.bg/futbol/as-na-levski-se-vrashta-v-halfovata-linia-693683.html", "text": "Футболистът на Левски Хали Тиам, който игра като защитник в срещата с Етър, ще бъде върнат в халфовата линия на отбора.  Това ще се случи при гостуването на \"сините\" на Берое.Двубоят от 20-ия, последен есенен кръг на Първа лига. Мачът ще се изиграе в събота, 15 декември, от 17:30 часа в Стара Загора.Тиам ще трябва да внимава за действията си, тъй като от началото на сезона има 8 жълти картона. При получаването на нов ще бъде наказан от Дисциплинарната комисия към БФС с лишаване от състезателни права за 2 срещи.Междувременно изпълнителният директор на \"сините\" Красимир Иванов сподели, че клубът е предложил договори на Давид Яблонски, Милош Цветкович и Жерсон Кабрал. \"\"Направихме всичко, което зависи от нас, за да задържим тримата, а освен това им пратихме и писмени оферти с нашето предложение за продължаване на договорите им.Засега няма развитие по този въпрос. Нашето желание е ясно - искаме тези играчи да останат при нас. Надяваме се, че те също се чувстват добре в Левски\", каза Иванов.През миналата седмица членът на Надзорния съвет Кирил Ивков обяви, че положението, в което се намират тримата играчи може да оказва влияние в съблекалнята.Според него обаче те трябвало да защитят високите си финансови изисквания, които са отправили към ръководството с изявите си на терена и спечелването на титлата.", "date": "2018.12.12", "title": "Ас на Левски се връща в халфовата линия"}
{"url": "https://offnews.bg/112/mazh-izchezna-v-stara-planina-tarsiat-go-30-spasiteli-693686.html", "text": "30 планински спасители втори ден провеждат акция по издирването на изчезнал мъж на билото между хижа „Добрила“ и хижа „Амбарица“ в Стара планина, съобщава Агенция „Фокус“, позовавайки се на Планинска спасителна служба (ПСС) към Български червен кръст (БЧК).30 човека работят на терен - от отрядите на ПСС в Троян, Ловеч, Сопот, Карлово, София и Банско. В момента се подготвят нови групи – отряд Пловдив и втора група от отряд София са в готовност да тръгнат.В планината видимостта е до 40 метра по билото на Стара планина, Централен Балкан, вятърът е на пориви и навява снежна покривка, която допълнително затруднява движението. Както винаги при акция за издирване информацията е минимална. Има един разговор с човека от късно вечерта на 10 декември.", "date": "2018.12.12", "title": "Мъж изчезна в Стара планина. Търсят го 30 спасители"}
{"url": "https://offnews.bg/futbol/pszh-specheli-grupata-na-smartta-psv-razplaka-inter-693667.html", "text": "Отборът на Пари Сен Жермен спечели сочената като \"Група на смъртта\" група С на Шампионската лига. Тази вечер парижани разгромиха с 4:1 Цървена звезда в Белград и събраха 11 точки.От потока напред продължава и Ливърпул, който надви с 1:0 у дома Наполи и остави италианците извън борда, макар двата тима да имат по 9 точки.В невероятна драма пък се превърнаха последните мачове от група В, където отборът на Барселона си беше осигурил участие. Каталунците завършиха 1:1 у дома с Тотнъм, като допуснаха изравняване пет минути преди края. В другия мач от групата ПСВ шокира Интер на \"Джузепе Меаца\", като равенството 1:1 остави \"нерадзурите\" зад Тотнъм и напролет те ще играят в Лига Европа.В група А Борусия (Дортмунд) изпревари Атлетико (Мадрид) за първото място. Лидерът в Бундеслигата победи Монако като гост с 2:0 и събра 13 точки. Атлетико завърши със същия актив след 0:0 като гост на Брюж.В група D единствената интрига беше кой ще се класира за Лига Европа. Галатасарай спечели надпреварата с Локомотив (Москва). Турският тим загуби от Порто с 2:3 у дома, но и руснаците допуснаха поражение с 0:1 като гост на Шалке и останаха последни.С изиграването на днешните мачове станаха ясни 15 отбора, които се класират за фазата на 1/8-финалите. Остана само едно свободно място, което ще бъде заето от Лион или Шахтьор (Донецк) в зависимост от резултата в сблъсъка помежду им от група “F” в сряда.Ето всички сигурни 1/8-финалисти:Борусия (Дортмунд), Атлетико (Мадрид), Барселона, Порто, Шалке 04, Байерн (Мюнхен), Аякс, Манчестър Сити, Реал Мадрид, Рома, Ювентус, Манчестър Юнайтед, Пари Сен Жермен, Ливърпул и Тотнъм", "date": "2018.12.12", "title": "ПСЖ спечели групата на смъртта, ПСВ разплака Интер"}
{"url": "https://offnews.bg/ikonomika/letim-ot-varna-do-livarpul-parizh-i-berlin-za-39-99-leva-693704.html", "text": "Нискотарифната авиокомпания Wizz Air открива 6 нови маршрута от Варна и обновява честотата на някои от вече съществуващите полети, съобщиха от компанията.Към базата на лоу кост фирмата в морската столица ще през юли догодина ще се присъедини нов Airbus A320. Това ще доведе до откриване на 35 нови директни работни места, уточняват от Wizz Air.С пристигането на новия Airbus флотилията на компанията в страната ще нарасне до общо 9 самолета: 2, базирани във Варна, и 7 – в София. В резултат капацитетът на Wizz Air в България ще се повиши с 14% спрямо предходната година, което ще намери отражение в нови маршрути и актуализирана честота на полетите.Новите маршрути на Wizz Air от Варна ще стартират от юли 2019 г. Те ще свържат морската столица с 3 вълнуващи дестинации в Германия – Хамбург, Кьолн и Берлин. Започват и полети от Варна до Париж, Ливърпул и Копенхаген.През първите 11 месеца на 2018 г. над 400 000 пътници са използвали услугите на авиокомпанията от и до морския ни град. Това представлява 48% увеличение спрямо 2017 г. Билетите за новите маршрути от Варна вече са в продажба и могат да бъдат резервирани на цени, стартиращи от 39.99 лв.", "date": "2018.12.12", "title": "Летим от Варна до Ливърпул, Париж и Берлин за 39,99 лева"}
{"url": "https://offnews.bg/ikonomika/mihaela-kalajdzhieva-stana-chast-ot-visshia-menidzhmant-na-telenor-bal-693685.html", "text": "От 1 януари 2019 г., Михаела Калайджиева ще се присъедини към висшия мениджърски екип на Теленор България като главен директор „Корпоративна политика“, съобщават от компанията. Сред нейните отговорности ще бъдат Правни отношения, Регулации, Корпоративни комуникации и Поверителност.Калайджиева има повече от 15 години управленски опит на телекомуникационния пазар в областта на правните и регулаторни политики, връзките с институции, човешките ресурси, комуникациите и корпоративната отговорност. Последната позиция, която тя заема в телеком индустрията, е тази на главен секретар на Виваком в периода 2008 – 2013 година. В годините между 2001 – 2008 г. Михаела Калайджиева е първият ръководител на екип Правни, регулаторни и корпоративни отношения на GLOBUL.", "date": "2018.12.12", "title": "Михаела Калайджиева стана част от висшия мениджмънт на Теленор България"}
{"url": "https://offnews.bg/sviat/vot-na-nedoverie-sreshtu-tereza-mej-693687.html", "text": "Депутатите в британската Консервативна партия ще гласуват днес вот на недоверие срещу лидера им и премиер на страната Тереза Мей, предаде БНР. Самата Мей предупреди, че ако бъде свалена от власт, това може да забави или дори да осуети излизането на Великобритания от Европейския съюз. Тя увери, че ще се бори с всички сили, за да устои срещу вота тази вечер.До него се стига след като повече от 48 консерватори са го поискали писмено. Той ще се състои между 18 и 20 часа британско време днес, съобщи официално сър Греъм Брейди, председател на парламентарната група на т.нар. \"бекбенчъри\" - консервативни депутати, които нямат функции в изпълнителната власт. Именно между тези депутати са събрани необходимите подписи за вот на недоверие към Мей.Вотът е в отговор на отложеното от Мей гласуване на споразумението за Брекзит в долната камара на парламента. То трябваше да се състои тази седмица. Ходът на министър-председателя на страната бе провокиран от прогнозата за почти сигурното отхвърляне на документа, включително заради несъгласието в собствената ѝ партия и коалиционните ѝ партньори от Северноирландксата юнионистка партия. ", "date": "2018.12.12", "title": "Вот на недоверие срещу Тереза Мей"}
{"url": "https://offnews.bg/obshtestvo/ot-minus-5-do-7-gradusa-na-mesta-shte-prehvarcha-sniag-693645.html", "text": "Променлива облачност и превалявания от сняг на отделни места преди обяд в планините и в Североизточна България. Такова ще е времето днес, показва прогнозата на Националният институт по метеорология и хидрология.Ще духа слаб до умерен запад-северозападен вятър, който вечерта в повечето райони ще стихне.Минималните температури ще са между минус 5° и 0°, по-високи ще са те по морския бряг. Максималните ще са между 2° и 7°.Над планините облачността ще е променлива, по-значителна в сутрешните часове, когато на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е минус 1°, на 2000 метра – около минус 8°.Над Черноморието облачността в сутрешните часове ще е значителна и на отделни места по северния бряг ще превали. След обяд облачността ще се разкъса и намалее. Ще духа слаб до умерен запад-северозападен вятър. Максималните температури ще са между 4° и 7°. Температурата на морската вода е 9°. Вълнението на морето ще е 2-3 бала.Слънцето ще изгрее 47 минути след 7 ч. и ще залезе в 16:53 ч.", "date": "2018.12.12", "title": "От минус 5 до 7 градуса, на места ще прехвърча сняг"}
{"url": "https://offnews.bg/obshtestvo/zapasete-se-s-voda-nad-30-mesta-v-sofia-ostavat-na-suho-dnes-693662.html", "text": "„Софийска вода” временно ще прекъсне водоснабдяването в някои части на столицата днес.Ето адресите:- с. Плана – от 13.00 ч. на 12.12.2018 г. до 00.00 ч. на 13.12.2018 г.;- с. Железница - от 14.00 ч. на 12.12.2018 г. до 00.30 ч. на 13.12.2018 г.;- с. Бистрица - от 12.30 ч. на 12.12.2018 г. до 00.30 ч. на 13.12.2018 г.;- с. Панчарево /висока зона/ и с. Кокаляне /висока зона/ - от 14.30 ч. на 12.12.2018 г. до 02.30 ч. на 13.12.2018 г.;- вилна зона“ Косанин дол“ - от 14.30 ч. на 12.12.2018 г. до 02.30 ч. на 13.12.2018 г.;- вилна зона „Ловджийска чешма“ – от 14.30 ч. на 12.12.2018 г. до 02.30 ч. на 13.12.2018 г.;- вилна зона „Бункера“ – горна част – от 14.30 ч. на 12.12.2018 г. до 02.30 ч. на 13.12.2018 г.;- вилна зона „Градище“ – от 14.30 ч. на 12.12.2018 г. до 02.30 ч. на 13.12.2018 г.;- кв. „Симеоново“, вилна зона „Симеоново – Драгалевци“, кв. „Драгалевци“- от 14.00 на 12.12.2018 г. до 02.00 ч. на 13.12.2018 г.;- вилна зона „Малинова долина“ – от 14.00 ч. на 12.12.2018 г. до 02.00 ч. на 13.12.2018 г.;- кв. „Киноцентъра“ - от 15.00 ч. на 12.12.2018 г. до 03.00 ч. на 13.12.2018 г.;- c. Владая - района заключен между ЖП линия „София-Перник“, ул.„Лесковец“, ул.“Войнишко въстание“, ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 14 ч. 12.12.2018 г. до 2 ч. на 13.12.2018 г.- кв. „Бояна“- от 16.30 ч. на 12.12.2018 г. до 04.30 ч. на 13.12.2018 г.- вилна зона „Беловодски път“- от 17 ч. на 12.12.2018 г. до 5 ч. на 13.12.2018 г.- вилна зона „Килиите“ - от 17.30 ч. на 12.12.2018 г. до 5.30 ч. на 13.12.2018 г.- вилна зона „Мала кория“- от 17.30 ч. на 12.12.2018 г. до 5.30 ч. на 13.12.2018 г.- кв. „Княжево“, района заключен между ул. “Панорамен път”, “Проф. Державин”, бул. “Цар Борис III”, “Ген. Михаил Кутузов”, “Карамфил”, “Бойна слава”, “Клек”, “Сребриста липа” и “Бял равнец”- от 17.30 ч. на 12.12.2018 г. до 05.30 ч. на 13.12.2018 г.- кв. „Княжево“, района заключен между бул. “Цар Борис” III и ул. “Княжевска”, ЖП линията „София - Перник“ и ул. “Владайско въстание”- от 17.30 ч. на 12.12.2018 г. до 5.30 ч. на 13.12.2018 г.;- кв. „Горна баня“ и вилна зона „Горна баня“ – от 17.30 ч. на 12.12.2018 г. до 05.30 ч. на 13.12.2018 г.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:- с. Бистрица - на площада от 00.30 ч. на 13.12.2018 г.;- кв. „Симеоново“ – на площада от 02.00 ч. на 13.12.2018 г.;- кв. „Драгалевци“ - на площада от 02.00 ч. на 13.12.2018 г.;- кв. „Княжево“ - ул. “Войводина могила” и ул. „Стойчо Бачийски“ от 5 ч. на 13.12.2018 г.;- кв. „Горна баня“ на площада до хотел „Горна баня“ от 05:00 ч. на 13.12.2018 г.Във връзка с изпълнение на инвестиционен проект за подмяна на уличен водопровод на ул. „Без име“ жк. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:- ул. „Добри Христов“ от бул. „Цар Борис III“ до ул. „Никола Палаузов“;- ул. „Без име“ бл. 15, бл. 16, бл. 8 и от ул. „Булаир“ до ул. „Добри Христов“;При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 31 СДЯ.След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Във връзка с прекъсване на сградно водопроводно отклонение на ул. „Димитър Гичев“ жк. „Изток“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на:- ул. „Димитър Гичев“ от ул. „Люлякова градина“ до ул. „Фредерик Ж. Кюри“, бл. 3 и ул. „Атанас Далчев“ №12.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гичев“ ъгъла с ул. „Димчо Дебелянов“.Във връзка с преместване на хидрофорна уредба до бл. 309 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:- висока зона на бл. 309 и бл. 310.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 310.Във връзка с подмяна на сградно водопроводно отклонение на бул. „Мадрид“ кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:- бул. „Мадрид“ от бул. „Евлоги и Христо Георгиеви“ до ул. „Алеко Константинов“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №9.Във връзка с реконструкция на уличен водопровод на местност „Билото“ с. Плана, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:- махала „Чаршия“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус №70.Във връзка с монтаж на водомерен възел на ул. „Ибровица“ с. Лозен, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:- ул. „Ибровица“ от ул. „Караджин“ до ул. „Блазна“;- ул. „Караджин“ от ул. „Връх Остокоп“ до ул. „Половраг“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин “ ъгъла с ул. „Ибровица“.", "date": "2018.12.12", "title": "Запасете се с вода! Над 30 места в София остават на сухо днес"}
{"url": "https://offnews.bg/112/samolet-s-voennia-ministar-karakachanov-katcna-avarijno-vav-viena-693668.html", "text": "Самолет на \"България ер\" е кацнал аварийно в австрийската столица Виена. На борда му е бил вицепремиерът и министърът на отбраната Красимир Каракачанов.Един от пилотите предупредил, че има техническа неизправност и се налага извънредно кацане. Всички се притеснили, но пилотите приземили самолета професионално, без инциденти, с което заслужили аплодисментите на пътниците, по думите на Каракачанов пред bTV.В разговора си с тях разбрал, че неизправността била спукано стъкло на кабината.Пътниците били прибрани в София с друг самолет.", "date": "2018.12.12", "title": "Самолет с военния министър Каракачанов кацна аварийно във Виена"}
{"url": "https://offnews.bg/sviat/kontra-kitaj-zadarzha-bivsh-kanadski-diplomat-sled-aresta-na-dashteri-693669.html", "text": "Китай задържа бивш канадски дипломат по-малко от две седмици след ареста в Канада на дъщерята на основателя на технологичния гигант Huawei.Работодателят на Майкъл Ковриг заяви, че работи за бързото му освобождаване, съобщи Би Би Си.Канадският министър-председател Джъстин Трюдо обяви, че е осъществил директна връзка с китайските власти във връзка със случая. Той увери, че на случая се гледа \"много сериозно\". Външното министерство на Канада не дава повече подробности за инцидента, нито за разговорите с Китай.Напрежението между Канада и Китай е високо заради ареста на финансовия ръководител на Huawei и дъщеря на основателя на компанията Мън Ванчжоу на 1 декември. Тя се разследва за нарушаване на санкциите срещу Иран.Федералният министър на обществената безопасност Ралф Гудейл заяви пред журналисти в Отава, че правителството е \"дълбоко обезпокоено от ситуацията\".Междувременно бе съобщено, че Мън Ванчжоу е била освободена под гаранция.", "date": "2018.12.12", "title": "Контра: Китай задържа бивш канадски дипломат след ареста на дъщерята на основателя на Huawei"}
{"url": "https://offnews.bg/zdrave/vav-vma-transplantiraha-cheren-drob-na-zhena-sas-zaboliavane-v-poslede-693682.html", "text": "Специалисти от Военномедицинска академия извършиха чернодробна трансплантация – втора в рамките на 2 седмици, съобщи лечебното заведение. 5-часовата операция е извършена в късния следобед на 11 декември.Органът е присаден на 55-годишна жена в последен стадий на чернодробно заболяване. Донорът е мъж на 42 години. Той бил докаран от болница \"Д-р Стефан Черкезов\" - Велико Търново. Експлантацията на органите е осъществена във ВМА.Пациентката е в стабилно състояние, контактна и адекватна, заяви проф. д-р Никола Владов, ръководител на Клиника по чернодробно-панкреатична и трансплантационна хирургия.Ръководството на болницата благодари на близките на донора, които в трудния за тях момент са разрешили експлантацията на органите, и на колегите си от великотърновската болница за доброто сътрудничество.", "date": "2018.12.12", "title": "Във ВМА трансплантираха черен дроб на жена със заболяване в последен стадий"}
{"url": "https://offnews.bg/temida/protest-s-elhi-v-zashtita-na-ivancheva-8-mesetca-sled-aresta-%d1%9d-koj-693670.html", "text": "Протест в защита на подсъдимите Десислава Иванчева и Биляна Петрова организират подкрепящите ги граждани в понеделник, 17 декември, когато се навършват точно 8 месеца от зрелищния арест на отстранените кмет и зам.-кмет на столичния район \"Младост\" пред Министерството на спорта. Митингът  е обявен от 18,30 до 21,30 часа. Организаторите канят гражданите на София да си носят играчки за двете елхи, които ще донесат - \"едната за мафиотската прокуратура, другата за Десислава и Биляна, които всички да украсим с каквото решим\", пише на страницата на събитието във Фейсбук.Междувременно сайтът \"Правен свят\" публикува , след като прокуратурата разсекрети стотици страници записи на разговори, придобити със специални разузнавателни средства между Иванчева и заместничката ѝ Биляна Петрова, бившия кмет на района Петко Дюлгеров и строителния предприемач Александър Ваклин. Бившият пиар на Иванчева Петър Кърджилов коментира появилите се СРС на страницата си във Фейсбук: Кърджилов обещава днес да даде повече информация \"относно така наречените СРС и сетните драпания на мафиотската сган да изкарат Иванчева и Петрова виновни пред обществото\". От публикуваните СРС става ясно и, че  Според записите Иванчева сама е определила сумата, която трябва да плати бизнесмена Александър Ваклин на 3 пъти по 75 000 евро. ", "date": "2018.12.12", "title": "Протест с елхи в защита на Иванчева 8 месеца след ареста ѝ: #КОЙ украси Иванчева и Петрова"}
{"url": "https://offnews.bg/temida/vmesto-da-dade-zaplati-v-polimeri-banev-predpochel-da-si-kupi-kola-r-693673.html", "text": "„Полимери” беше изключително предприятие, единствено по рода си в България. С влизането си там Баневи завариха едно работещо предприятие с утвърдени позиции. Още 2009 г. стана ясно, че те нямат намерение да го развиват. Можеше да бъдат направени хиляди неща”. Това каза в интервю за Нова тв юристът Мария Николова - бивш пълномощник на , която работи с тях от 2008 година.Първата ѝ задача като юрист била да развали съдружие на Банев с  - собственик на хотел Маринела, който в момента е обявен за издирване по обвинение за участие в престъпна група за пране на пари и укриване на данъци.„С тогавашния главен счетоводител в рамките на няколко седмици събрахме около 1,5 милиона лева по сметка на „Полимери”, които бяха от несъбрани вземания. Моето предложение към г-жа Банева, която беше изпълнителен директор, беше да се изплатят заплати на работниците, които не бяха взимали пари от шест месеца. На аванс и заплата им бяха давани по 50 лева с обещание, че следващия път ще си получат парите. Г-жа Банева каза, че ще си помисли, но след това се обади Николай Банев и каза тези пари да му бъдат пуснати по негова сметка, защото смята да си купи автомобил”, разказа още Мария Николова.По думите ѝ на практика „Полимери” е оставено без никакви приходи. Тя уточни, че е била близка с двамата и е изключително цинично да излязат и да се правят на жертви.На въпрос защо е напуснала предприятието, Мария Николова обясни, че е имало заплаха за сигурността ѝ. Тя обаче не пожела да разкаже повече, тъй като се води разследване.", "date": "2018.12.12", "title": "Вместо да даде заплати в Полимери, Банев предпочел да си купи кола, разказва юрист в дружеството"}
{"url": "https://offnews.bg/obshtestvo/grupa-za-chist-vazduh-s-nominatcia-za-chovek-na-godinata-693674.html", "text": "„Група за чист въздух“, съставена от неправителствени организации и юристи, бе номинирана за наградите \"Човек на годината 2018\" на Българския хелзински комитет (БХК). Номинацията е за правозащитна дейност, свързана с каузата за чист въздух в София и останалата част от страната.„Човек на годината“ е инициатива, целяща да даде публичност на организации, хора и каузи, които са направили предходната година по-добра и справедлива.„Горди сме, че бяхме сред номинираните в годишните правозащитни награди на Българския хелзинкски комитет „Човек на годината\" 2018. Приемаме това като признание за нашите усилия да поставим този въпрос в центъра на обществения дебат и да отстояваме правото на здравословна и чиста околна среда на жителите на София, а и на другите градове с този проблем. Добър знак е и че все повече хора осъзнават важността от вземането на адекватни мерки и подобряването на качеството на въздуха, които дишаме,“ каза Ивайло Попов, „За Земята“.„Това, че не сме сред наградените не намалява радостта ни от наличието на толкова силни кандидатури, защитаващи ключови за обществото ни каузи и издигащи гражданските инициативи в България на по-високо ниво“, заяви Димо Господинов, адвокат.През пролетта на 2017 г. „Група за чист въздух“ заведе безпрецедентен за София до този момент колективен иск срещу Столична община, заради прекомерното замърсяване на въздуха в столицата. Стартът на делото беше даден през юли 2018 г. след няколко съдийски отвода. Предстои да се установят приблизителните разходи, изслушване на свидетели, експерти и потърпевши, назначаване на редица експертизи, доказващи твърденията и тезите на „Група за чист въздух“ обвързващи липсата на дадени политики на СО с все по-мръсния въздух в столицата.„За съжаление в страната ни достъпът до правосъдие по тази тема е силно ограничен, но ние вярваме, че със съвместни усилия обществото ни може да промени това. Считам, че нашите усилия да водим колективен иск ще допринесат в тази посока\" допълни още Димо Господинов, адвокат.", "date": "2018.12.12", "title": "'Група за чист въздух' с номинация за Човек на годината"}
{"url": "https://offnews.bg/obshtestvo/protestirashti-stroiteli-izkarvat-1000-mashini-po-ulitcite-na-sofia-693660.html", "text": "Протестиращи строители ще изкарат днес 1000 машини в София в рамките на мирна демонстрация. Техниката ще бъде разположена по бул. \"Цариградско шосе\" в участъка от мола в посока изхода на столицата.Това обяви председателят на Управителния съвет на Камарата на строителите в България Илиян Терзиев.Акцията свързана с протеста на строителите срещу подлагането на бранша на \"безпрецедентни и злостни атаки, зад които прозират политически интереси\" чрез обвинения в некачествено изпълнение и непрозрачност на обществени поръчки, прераснали в обвинения за злоупотреба с евросредства. На 16 октомври УС публикува следната декларация:Декларацията бе адресирана до: президента Радев, председателя на Народното събрание Цвета Караянчева, министър-председателя Бойко Борисов, председателя на ПГ на ПП ГЕРБ Цветан Цветанов, Корнелия Нинова (БСП), Волен Сидеров (\"Обединени патриоти\"), Мустафа Карадайъ (ДПС), Гергана Стефанова (\"Воля\").Подписка с около 53 хил. присъединили се ще бъде внесена в НС, Президентството и МС.Строителите искат още продължаване на програмата за енергийна ефективност.Ако не бъдем чути, строителите ще започнат протести - предупреждава Илиян Терзиев.", "date": "2018.12.12", "title": "Протестиращи строители изкарват 1000 машини по улиците на София"}
{"url": "https://offnews.bg/obshtestvo/pochitame-sv-spiridon-imenitcite-da-si-kupiat-novi-obuvki-605724.html", "text": "Църквата почита днес Св. Спиридон Чудотворец, той е покровител на занаятчиите. Имен ден празнуват Спиро, Спиридон, Дарина и Дария. \"Спиридон\" е гръцко име, което означава \"дарено зърно\". Добре е на този ден имениците да се сдобият с нови обувки, според народното поверие. В старинния храм \"Св. Петка\" в София има пантофка на светеца, осветена до неговите свети мощи на остров Корфу.  Според народните вярвания св. Спиридон предпазва от кожни болести. Поверията разказват, че бил и изкусен обущар, затова денят му се почита и от работещите този занаят, както и от шивачите. Приема се и като покровител на конете и едрия добитък. Празнуват и козарите.На този ден жените не трябва да шият, защото рана от убождане на 12 декември зараства трудно, казва народът ни. ", "date": "2018.12.12", "title": "Почитаме Св. Спиридон, имениците да си купят нови обувки"}
{"url": "https://offnews.bg/tehnologii/ginka-varbakova-sred-naj-tarsenite-v-google-ot-balgarina-prez-2018-a-693688.html", "text": "Българска оперна, джаз и поп изпълнителка и актриса Весела Нейнски оглавява списъка на Google за най-търсени от българите личности. В Топ 10 са още: Албена Вулева, Благой Георгиев, Мира Добрева, Златка Райкова, Меган Маркъл, Жени Калканджиева, Никита Джонсън, Нора Недкова и Гинка Върбакова.Най-много заявки към търсачката е имало за: Истанбулска конвенция, GDPR, shkolo и Световното първенство по футбол, показват резултатите от класацията на най-често търсените термини.Класацията за най-характерни търсения се оглавява от Световното първенство по футбол, като то води и в класацията за популярни спортни събития. Сред социалните и икономически теми, които са намерили отражение в търсенето са: GDPR, Истанбулска конвенция, турска лира.Сватбата в британското кралско семейство е предизвикала голям интерес и сред българите, като церемония попада в топ 5 при събитията, а Меган Маркъл е сред най-търсените личности за годината. Тя е №1 в търсенията във Великобритания.През 2018 се наблюдава и засилен интерес към онлайн ресурси свързани с образованието. Освен платформата „shkolo” сред най-търсените са и резултатите от матурите, конкурсът „Европейско кенгуру 2018“, „учебници МОН” и различна информация свързана с прием в училищата.Два български филма “Дъвка за балончета” и “Лили рибката” се включват в топ 5 на най-търсените филми, а сайтът на Министерство на транспорта за решаване на листовки за шофьорски изпити и Комисия за защита на личните данни са сред най-търсените термини, свързани с институциите у нас.Ето и класацията:Характерни търсения за 2018Световно първенство по футболShkoloТурска лираИстанбулска конвенцияАвто изпитFortniteДжендърBitcoinКасов бонGDPRСпортни събитияСветовно първенство по футболКубрат Пулев - Хюи ФюриAustralian openЛевски - СлавияОлимпийски игриДжошуа - ПоветкинЛудогорец - МиланСветовно първенство по волейболБългария - НорвегияWimbledonТВ предавания и риалити форматиVIP BrotherФерматаInstaqueenКато две капки водаСтани богатHell's kitchenMasterchefГласът на БългарияBig Brother Most WantedЧерешката на тортатаЛичностиВесела НейнскиАлбена ВулеваБлагой ГеоргиевМира ДобреваЗлатка РайковаМеган МаркълЖени КалканджиеваНикита ДжонсънНора НедковаГинка ВърбаковаОбразованиеshkoloприем мон 2018матури 2018teachers mon bgевропейско кенгуру 2018грипна ваканция 2018uchebnici mon bgмеждусрочна ваканция 2018матура по бел 2018руо бургасСъбитияЕвровизияЧерен петъкОскариЛунно затъмнениеСватбата на принц ХариФилми50 нюанса освободениVenomЛили рибкатаДъвка за балончетаБохемска рапсодияТВ сериалиСега и завинагиСкъпи наследнициПолицаите от края на градаСемейни тайниИскрите на отмъщениетоИнституцииавто изпитапи пътна обстановканап справкиКомисия за защита на личните данниАгенция по лекарствата", "date": "2018.12.12", "title": "Гинка Върбакова сред най-търсените в Google от българина през 2018-а"}
{"url": "https://offnews.bg/politika/pravitelstvoto-dava-1-35-mlrd-leva-za-142-km-ot-magistrala-hemus-693690.html", "text": "1.350 млрд. лева допълнително отпусна правителството за строителството на 142 километра от автомагистрала \"Хемус\", Министерството на отбраната получи 113 милиона лева за ремонт на летателна техника и казарми. 7 милиона лева допълнително се дават на театрите, съобщава БНР.Министър-председателят Бойко Борисов обясни, че с отпускането на милиард и 350 милиона лева за строителството на \"Хемус\" се изпълнява преизборен приоритет за развитието на Северна България. Това той заяви пред кметовете на Варна, Търговище, Севлиево, Търново, Ловеч, Плевен.\"Знаете, че преди години \"Хемус\", не знам поради какви причини, но по времето на друго управление, беше извадена от възможността да бъде финансирана по европейски програми, а ние искаме процеса да го направим необратим и после да няма някой, който да каже - няма пари. Така че сме си изпълнили поетия ангажимент\".По няколко постановления бяха отпуснати и 113 милиона лева, които ще отидат за ремонт на техника в армията плюс 134 милиона, които бяха отпуснати миналата седмица, общо средствата стават 247 милиона лева. Борисов обяви това пред генералитета, който присъства в началото на заседанието.\"Това да го знаете, като си отидете по службите, да кажете на състава - \"Кугъри\", \"МИГ-ове\", Су-та, елки, \"Пилатоси\" ... по казармите, за да придобият нормален вид\", каза премиерът.", "date": "2018.12.12", "title": "Правителството дава 1,35 млрд. лева за 142 км от магистрала Хемус"}
{"url": "https://offnews.bg/ikonomika/bdzh-vavezhda-predvaritelna-prodazhba-na-bileti-za-koleda-i-nova-godin-693691.html", "text": "За удобство на всички клиенти, които предвиждат да пътуват с влак по време на Коледните и Новогодишните празници, от днес „БДЖ-Пътнически превози” ЕООД въвежда предварителна продажба на билети за всички бързи влакове, съобщават от националния превозвач.Обичайният срок за предварителната продажба на билети е 5 дни, но жп компанията има практиката да го удължава в случаите когато предстоят по-дълги празнични периоди. По този начин „БДЖ-Пътнически превози” ЕООД дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак.Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 12-и декември 2018 г. до 2-и януари 2019 г.Пътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.Бързите влакове, за които задължително ще се закупува запазено място за определени дати през празничните дни са:На 21, 22, 28 и 29 декември 2018 г.На 26 декември 2018 г. и 1 януари 2019 г.За празничните дни по повод Коледа и Нова Година, „БДЖ-Пътнически превози” ЕООД обещава да осигури и допълнителни вагони за влаковете, които пътуват по основните направления в страната.", "date": "2018.12.12", "title": "БДЖ въвежда предварителна продажба на билети за Коледа и Нова година"}
{"url": "https://offnews.bg/112/poredna-tezhka-katastrofa-zatvori-podbalkanskia-pat-693693.html", "text": "Тежка катастрофа затвори Подбалканския път София - Бургас в района на Мъглиж. Ударили са се два леки автомобила, съобщава БГНЕС.Двама души са откарани в старозагорската болница с опасност за живота.Сигналът за инцидента е подаден малко след 10 ч. в сряда. Лек автомобил прави обратен завой, когато върху него връхлита друга кола, движеща се в същата посока. Удареният автомобил е смачкан до неузнаваемост, както и предницата на другата кола, чийто водач не е пострадал сериозно.Движението се отклонява по обходни маршрути.В неделя при тежка катастрофа на пътя край село Саранци в посока Елин Пелин загина една жена загина, а други седем души бяха ранени. Заради инцидента пътят остана затворен няколко часа.", "date": "2018.12.12", "title": "Поредна тежка катастрофа затвори Подбалканския път"}
{"url": "https://offnews.bg/politika/shefat-na-sdvr-e-predlozhen-za-glaven-sekretar-na-mvr-693695.html", "text": "Директорът на СДВР ст. комисар Ивайло Иванов е предложен за главен секретар на МВР. Това каза пред журналисти министърът на вътрешните работи Младен Маринов.Маринов уточни, че кандидатурата на Иванов е предложена за одобрение от Министерски съвет и предстои да бъде направено предложение към президента за издаване на указ за назначаването му, съобщава \"Фокус\".Номинацията е съгласувана с президента Румен Радев, уточни Маринов.Ивайло Иванов е роден през 1977 г. в Луковит. През 1999 г. влиза в системата на МВР като полицай в СДВР.Бил е полицейски командир и началник на група в столичната дирекция, зам.-директор на дирекция „Аерогари” и дирекцията на „Гранична полиция” в Драгоман.Бакалавърската му степен е от школата на МВР, а магистратурата – „Право”, от Югозападния университет.Иванов стана директор на СДВР със заповед на бившия вътрешен министър Валентин Радев на 11 май м.г.", "date": "2018.12.12", "title": "Шефът на СДВР е предложен за главен секретар на МВР"}
{"url": "https://offnews.bg/vodni/natcionalen-rekord-ne-stigna-na-antani-ivanov-za-polufinal-693696.html", "text": "Антъни Иванов постави нов национален рекорд на 100 метра бътерфлай с време 51:81 секунди, но не успя да намери място на полуфиналите на световното първенство по плуване в малък басейн в китайския град Ханчжоу.Българинът свали 4 стотни от собственото си постижение от 51.85 секунди, поставено преди година на държавния шампионат в София.Иванов вчера предизвика истински фурор в първия ден на световния шампионат, когато плува във финала и завърши осми в коронната си дисциплина 200 метра бътерфлай.Най-бърз в сериите на 100 бътерфлай бе новата звезда на американското плуване Кейлъб Дресел с 49.23 секунди, а втори остана световният рекордьор в дисциплината Чад Ле Кло от Южна Африка с 49.34.Дебютантът на голям форум Йордан Янчев зае 37-о място в пресявките на 200 свободен стил с време 1:48.28 минута. С най-добро време във финала се класира австралиецът Александър Греъм - 1:41.83 минута.Третият индивидуален старт на Антъни е 50 метра бътерфлай в петък.", "date": "2018.12.12", "title": "Национален рекорд не стигна на Антъни Иванов за полуфинал"}
{"url": "https://offnews.bg/temida/rumen-ovcharov-otiva-na-sad-za-naneseni-shteti-za-24-mln-lv-na-mini-693698.html", "text": "Бившият енергиен министър в правителството на тройната коалиция Румен Овчаров ще се изправи пред съда по обвинения за умишлена безстопанственост, което довело до щети за мини Бобов дол в размер на 24 млн. лв. Обвинението е внесено в съда първоначално на 30 март 2018 година, но през май същата година беше върнато на спецпрокуратурата за отстраняване на допуснати процесуални нарушения. Според тогавашния обвинителен акт нанесената щета била за 8.9 млн. лв.След връщането на делото Специализираната прокуратура извърши множество процесуално следствени действия, при които се събраха доказателства за това, че в резултат на неупражнения от Овчаров контрол, за „Мини Бобов дол“ ЕАД са последвали щети в размер на повече от 24 млн. лева, т.е. почти три пъти повече, съобщават от държавното обвинение.Доказателствата, събрани от Специализираната прокуратура след връщането на делото от съда, обосноваха ангажиране на наказателната отговорност и на бивш заместник министър на икономиката и енергетиката и бивш изпълнителен директор на „Мини Бобов дол“ ЕАД.На 10.12.2018 г. Специализираната прокуратура предяви прецизирано обвинение на Румен Овчаров по повод сключването и изпълнението на Договор от 09.06.2006 г. за отдаване под наем на активи на „Мини Бобов дол“ ЕАД на „Ораново“ ЕООД, в което са включени установените щети в размер на повече от 24 млн. лв.Към наказателна отговорност са привлечени и бившият заместник – министър на икономиката и енергетиката Анна Янева, с ресор Дирекция “Корпоративно управление и преструктуриране“ към Министерство на икономиката и енергетиката /обвинена на 11.12.2018 г./, както и бившият изпълнителен директор на „Мини Бобов дол“ ЕАД – Пламен Стефанов /обвинен на 10.12.2018 г./, назначен за член на Съвета на директорите със заповед на министър Овчаров, в качеството му на принципал на „Мини Бобов дол“ ЕАД /упражняващ правата на държавата, като едноличен собственик на капитала, съобразно отрасловата си компетентност/.И на тримата е повдигнато обвинение за умишлена безстопанственост, осъществена при условията на продължавано престъпление в периода от 25.05.2006 г. – 18.03.2009 г., от която са последвали значителни щети в особено големи размери за предприятието „Мини Бобов дол“ ЕАД, в размер на повече от 24 млн. лева, като деянието представлява особено тежък случай.Чрез сключения договор за наем на „Ораново“ ЕООД са прехвърлени изключителните права на добив, транспортиране и продажба на въглища от участък „Бабино“ и участък „Бобов дол“ от находище „Бобовдолски въглищен басейн“, предоставени с решения на Министерския съвет на „Мини Бобов дол“ ЕАД, в нарушение на изискванията на чл. 23, ал. 1 от Закона за подземните богатства и на чл. 23, т. 1, т. 2 и т. 3 и чл. 24 ал.1 т.1 от Закона за концесиите (без да е проведена открита процедура при условията на публичност и прозрачност, свободна и лоялна конкуренция и равнопоставеност на всички кандидати и участници и без да е установено притежава ли „Ораново“ ЕООД, необходимите за извършване на добив на подземни богатства (въглища) технически, управленски и финансови възможности) и е последвало откриване на производство по несъстоятелност на „Мини Бобов дол“ ЕАД.", "date": "2018.12.12", "title": "Румен Овчаров отива на съд за нанесени щети за 24 млн. лв. на мини Бобов дол"}
{"url": "https://offnews.bg/sviat/avstralijka-rodila-sama-v-zatvornicheskata-si-kilia-693700.html", "text": "Жена в Австралия е била принудена да роди сама в изключително опасни и рискови условия, заключена в килия в затвор, съобщава Би Би Си.Ейми предупредила персонала на затвора, че има контракции, но не последвала реакция - никой не обърнал внимание. За щастие, усложнения при раждането не е имало.Тя била изпратена в женския затвор Bandyup през март в напреднала бременност, след като не успяла да изпълни условия по гаранцията си, съобщават австралийските медии.В 17:30 местно време на 11 март тя е съобщила персонала на затвора за болките и предстоящото раждане. Отвели я при медицинските сестри, които ѝ дали... парацетамол и отказали да повярват, че ражда. Час по-късно жената отново започнала да моли за помощ, но без резултат. Родила в 19:40, пет минути след пристигането на лекарски екип, който обаче стоял пред килията, защото служителят с ключовете не бил наблизо. Екипът бил принуден да общува с родилката през вратата.Същата нощ Ейми и бебето ѝ са закарани в болница, но потресаващата история предизвика възмущението на много хора.Тече разследване, „за да разбере как може да се случи такова обезпокояващо, унизително и високо рисково събитие в австралийски затвор в 21. век“, казва държавният инспектор Нийл Морган, цитиран от британската медия. Той е категоричен, че затварянето на жени в напреднала бременност е недопустимо, че комуникацията сред персонала е лоша и бавна, а разследващите не са си свършили добре работата.", "date": "2018.12.12", "title": "Австралийка родила сама в затворническата си килия"}
{"url": "https://offnews.bg/nashite-avtori/vzemi-toia-strasburg-693679.html", "text": "Като дъвки бонбонки ги лапаме терористичните актове. Някак им свикнахме. Този път имаме луд с пушка със звучното френско име… Шериф Шекат, роден в Страсбург. Има френско гражданство. Осъждан е във Франция и в Германия. Не. Искам да ви покажа логическа последователност. Вгледайте се и ще я видите.Французите са притиснати от собствената си страна, за да изхранват тумби хрантутници. Ромляни във френски вариант. Дали имат постколониални комплекси – не знам. Никога не съм бил французин. Но като българин заявявам, че нямам постромски комплекси. Дори напротив. Чувствам се ощетен. Но това се дължи на дребнавата ми душа. Все пак, извън трептението за справедливост, когато храниш някой да те стреля, става леко объркано, та чак гадно. Не, че ние не си го причиняваме същото. Наричаме го битова престъпност, а не тероризъм. Едно е баба от село да я заколят за десет лева. Някак нормално е. Битово. Моля, да не се взима предвид.Та, бай ни Шериф, същият, роденият в Страсбург, убива съгражданите си. Това е ненормално. Ненормално за френските стандарти. За българските си е ОК. Ако Шериф не го застрелят на място, ще го арестуват, ще го изследват за лудост, невменяемост или глисти. Все някой тест ще излезе положителен и цялата отговорност ще се прехвърли на нервен срив или на глистите. Това сме го виждали вече. Ще влезе в затвора, ще му дадат каквото трябва, а ако не - бай ни Шериф ще съди Франция в Страсбург. (Каква ирония.) На какъв постколониален комплекс се дължи това, също не знам.Добрата новина е, че положението ни в България е толкова долно, че дори терористите бягат от тук. Защото ние ги цакаме, като им омаловажаваме тероризма. Службите ще му лепнат етикет „битова престъпност“ и после иди ходи в рая да ти шушкат 71 девственици. В това да омаловажаваме сме гении. Нека припомня. Тук не се краде, а усвоява. Тук не се лъже, а коментира. Тук справедливостта е заменена със законност, а ако утрепят някой - това е битова престъпност.За бай Шериф има кой да се погрижи. Нека помислим какво ще правим ние с нашата удушената баба от село. Ама дали трябва? Те, бабите само пенсии искат. Така няма пари за яхти, шампанско и силиконови курви в Дубай да го…", "date": "2018.12.12", "title": "Вземи тоя Страсбург"}
{"url": "https://offnews.bg/sviat/atentatorat-ot-strasburg-frantcuzin-ot-arabski-proizhod-chast-ot-get-693672.html", "text": "Нападението в Страсбург е хибридно. Подобен акт, дори да няма ясно изведени религиозни мотиви, този акт се води за тероризъм. Нападателят има класически профил на криминално проявено лице, което впоследствие се радикализира.Това коментира в сутрешния блок на БНТ арабистът проф. Владимир Чуков.Второ, трето поколение французин от арабски произход, роден в Страсбург, но очевидно е част от местното гето. Малцинствата са много силно представени в този граничен град. 19% са малцинствата там. Издържал се е с кражби, опити за убийства, лежал е в затвора между 2012 и 2013 г., когато се е радикализирал, коментира той.Нападателят вчера е трябвало да бъде арестуван, бил е съучастник в обир на банка. Всички останали от групата са били арестувани.За изпълнител на атентата е сочен 29-годишният Шериф Шекат, когото френските власти издирват. След стрелбата, която той откри на коледния базар убитите са трима души, а 12 са ранени. Шестима от ранените са в тежко състояние. От мястото на нападението той е избягал с такси като е заплашил шофьора. От таксиметровия шофьор властите знаят, че Шекат е ранен.Той е известен на полицията с престъпления, които не са свързани с тероризъм. Имал е присъди във Франция и в Германия, и е лежал в затвора, а в дома му са открити гранати.Около нападнатия коледен базар в Страсбург е имало засилено присъствие на полиция и военни, но на него е било възможно да се внесе огнестрелно оръжие. Това разказа пред \"Хоризонт\" евродепутатът Емил Радев, който в момента на стрелбата е бил в хотел, намиращ се на 300 метра от входа на коледния базар.„Проверяваха се всички, които влизаха към коледния базар, но се проверяват главно чантите. Явно се търсят експлозиви и т.н. Всеки човек с дълго палто може да прекара автомат, не се проверяваше за оръжие, защото няма скенери на входовете. Невъзможно е да се влезе с коли в момента. Пространството, където се провежда коледния базар, е затворено“.Според него терористичният акт не би трябвало да блокира града и да бъде позволено да се всява паника. Институциите трябва да продължат да работят.", "date": "2018.12.12", "title": "Атентаторът от Страсбург: французин от арабски произход, част от гето. Търсили го за арест след обир на банка"}
{"url": "https://offnews.bg/sviat/za-iaponia-2018-g-preminava-pod-simvola-bedstvie-693705.html", "text": "Япония избра за свой символ на 2018 година китайската буква, която означава „бедствие“.Тя бе избрана от 20 858 души сред 193 214 участници по време на церемония, организирана от Японската фондация за изпитване за способности за канджи.Причина за избора е фактът, че през годината страната преживя смъртоносни наводнения, земетресения и бури.\"Много хора преживяха заплаха от природни бедствия, като земетресения, проливен дъжд, тайфуни и горещи вълни\", заявява в прессъобщение Японската фондация за изпитване на способности за канджи.В края на всяка година широката общественост гласува за китайски символ, който според тях въплъщава ключовите новини и събития от предишните 12 месеца. Тази година символът е бил изписан на огромен бял лист хартия с напоена с мастило калиграфска четка от Сейхан Мори, главният свещеник на древния храм Киомидзу в Киото.Страната бе засегната от серия природни бедствия през 2018 г., които започнаха с масови наводнения в западните региони и убиха над 200 души. Към бедствията през годината се прибавя и тайфун, който наводни голямо международно летище и земетресение на север, което предизвика свлачища и разруши снабдителни линии. При безпрецедентна гореща вълна през лятото загиват 150 души и 80 000 постъпват в болници.Миналата година японците избраха символа „Север“, след като Северна Корея изстреля редица ракети. През 2016 г. символът бе „Злато“, с което се отбелязва успехът на японски атлети на олимпиадата в Рио. Символът е част от китайската писменост канджи, която е широко използвана в Япония наред с други азбуки, пропомня БГНЕС.", "date": "2018.12.12", "title": "За Япония 2018 г. преминава под символа 'бедствие'"}
{"url": "https://offnews.bg/temida/spetcprokuraturata-iska-postoianen-arest-za-evlogi-stanoev-goliamata-693714.html", "text": "В Специализирания наказателен съд е внесено искане от Специализирана прокуратура за вземане на мярка за неотклонение „задържане под стража“ спрямо Евлоги Станоев - Голямата Бирма.Във вторник Станоев се предаде в прокуратурата. Той и неговите синове Георги и Антон се издирваха като участници в престъпна група за производство на нелегални цигари. На 13 октомври Специализираният наказателен съд наложи мярка за неотклонение „задържане под стража“ на Антон Станоев. На неговия баща Евлоги са повдигнати обвинения за участие в организирана престъпна група. Събраните до момента доказателства сочат, че Станоеви и останалите обвинени по делото лица са свързани с разкритите 4 фабрики за незаконни цигари - в с. Калугерово (област Пловдив), Дупница, Горна Оряховица и с. Ясен (Плевенско). Месечният оборот от нелегалното разпространение на цигари, произведени в тези фабрики, е бил приблизително 10 милиона лева. От цеховете им бяха иззети 42 тона тютюн и над 50 хил. кутии цигари.", "date": "2018.12.12", "title": "Спецпрокуратурата иска постоянен арест за Евлоги Станоев - Голямата Бирма"}
{"url": "https://offnews.bg/izvan-terena/grigor-i-agasi-iahnaha-posleden-model-lamborgini-693699.html", "text": "Какво прави комбинацията между Григор Димитров и Андре Агаси още по-добра? Последен модел от престижната италианска марка Ламборгини.Поне така изглеждат двамата - българинът и победителят в 8 турнира от Големия шлем, до новата си \"играчка\", пише btvnovinite.bg. Усмихнати, щастливи и окъпани в слънчеви лъчи, те намериха време и за забавление покрай заниманията.\"Бърза спирка след тренировка. Кой спечели състезанието?\", пита Димитров под снимката, която публикува в социалните мрежи.Григор и щабът му, в който отскоро влиза и Агаси, са в Лас Вегас, където се подготвят за предстоящия сезон. Бившият номер 1 в световната ранглиста не е треньор на българина, а помага на Дани Валверду като дава консултации. Двамата явно са се сработили доста добре и дори извън корта предпочитат да прекарват времето си заедно.", "date": "2018.12.12", "title": "Григор и Агаси яхнаха последен модел Ламборгини"}
{"url": "https://offnews.bg/kultura/iskate-chitatelska-karta-za-natcionalnata-biblioteka-ot-dnes-mozhe-da-693657.html", "text": "Националната библиотека \"Св. св. Кирил и Методий\" подарява едногодишни читателски карти.Желаещите могат да си вземат такива от днес до 21 декември от 8.30 до 19 ч. в делничните дни, а в събота - от 9 до 15 ч.Тази година Националната библиотека навършва 140 години и във връзка с годишнината библиотеката организира редица събития. Коледната кампания за издаване на безплатни читателски карти също е едно от тях.", "date": "2018.12.12", "title": "Искате читателска карта за Националната библиотека? От днес може да я вземете безплатно"}
{"url": "https://offnews.bg/politika/dbg-predlozheniata-na-gerb-za-avtoritarna-grazhdanska-konfiskatcia-na-693713.html", "text": "Предложеният от ГЕРБ законопроект за  нарушава Конституцията и е авторитаризъм в действие, се казва в позиция на Изпълнителния съвет на Движение България на гражданите.На 10-ти декември депутатът от ГЕРБ Данаил Кирилов е внесъл . Законопроектът дава право на Комисията за отнемане на имущество да конфискува собственост на хора, които са признати от съда за невинни или за които наказателното производство е прекратено. \"ГЕРБ дават лесен начин да се започне производство по конфискация на имуществото срещу всеки. Достатъчно е да се повдигне едно скалъпено обвинение, което дори и 3 дни да не издържи, ще даде на КПКОНПИ зелена светлина да конфискува имуществото. Това е в противоречие и с решение на Върховния Касационен съд от миналата седмица, което изрично посочи, че конфискация на имуществото на невинни лица трябва незабавно да се преустанови\", коментират от \"Движение България на гражданите\".\"Предупреждаваме, че ако този закон се приеме, ще развърже ръцете на контролираната от управляващата върхушка Комисия да конфискува масово жилища, автомобили и други вещи, както правят тоталитарните режими, категорични са от ДБГ.Според тях законопроектът е в пряко нарушение на чл. 17 от Конституцията, който казва, че частната собственост е неприкосновена.\"Отнемането на имущество на невинни хора допуска произвол на властта спрямо българските граждани и е единствено в интерес на управляващата партийна номенклатура, независимо коя е тя. От ДБГ призоваваме демократично мислещите хора да се противопоставят заедно на тази поредна крачка на ГЕРБ към утвърждаване на пълзящата диктатура\", завършва съобщението.", "date": "2018.12.12", "title": "ДБГ: Предложенията на ГЕРБ за авторитарна гражданска конфискация нарушават Конституцията"}
{"url": "https://offnews.bg/offtopic/uvolniha-dostavchik-zashtoto-pohapval-ot-hranata-za-klientite-693715.html", "text": "Известна фирма за доставки на храна в Индия уволни свой служител след публикуван клип, който показва как той разопакова храна, поръчана от клиенти, яде от нея, а след това им я доставя, предава Би Би Си.Доставчикът е заснет в Мадурай в Индия. На видеото се вижда как служителят на \"Зомато\" похапва от различни кутии, след което ги запечатва отново и връща в торбата за доставки.Видеото поражда гняв, отвращение и подигравки и е гледано хиляди пъти.Заради коментарите в социалните мрежи \"Зомато\" осъдиха постъпката в официално становище, в което посочват, че нарушението е много сериозно.„Говорихме дълго с нашия служител и знаем, че той е сгрешил. Затова го отстранихме от платформата“, добавя компанията.В социалните мрежи обаче се появяват и подкрепящи човека коментари. Много хора пишат, че в тази фирма се работи много часове всеки ден, че работата е изтощителна, условията и заплащането - много лоши.„Гледката е депресираща. Това се случва, когато човек е принуден да носи хиляди поръчки, които той не може да си позволи. На всички доставчици на храна трябва да им се полагат поне 2 порции дневно“, пише в Браун Сахиба в Туитър.В коментарите се включват и други служители на такива фирми, които се оплакват от същите проблеми.„По-рано получавахме 85 цента на доставка. След това компанията ги смали на 65 цента, но аз продължих, защото трябваше да изуча децата си. Сега фирмата планира да смали отново цената, като дава 55 цента за доставка. Но аз имам разходи – горивото, децата ми. Кажете ми какво да направя?“, пише доставчик, който иска да остане анонимен.Друг негов колега казва: „Аз съм единственият в семейството, който работи и вади хляба. Лошото е, че фирмата не поема дори застраховката ни, а определено трябва да помисли над това“.Доставка, базирана на приложения, е сравнително нов бизнес в Индия, но отбелязва огромен ръст за кратко време. Освен храна индийците вече могат да поръчат и мебели.\"Зомато\" казват, че имат около 150 000 служители за доставка в цяла Индия, докато \"Свиги\", друго приложение за доставка на храна - около 100 000 активни партньори за доставка във всеки един момент.Макар че много компании не споделят конкретните данни за това колко доставят всеки месец, \"Зомато\" наскоро обяви, че получават около 21 милиона поръчки на храна всеки месец. И \"Свиги\", и \"Зомато\" отричат да искат от доставчиците си да изпълняват недостижими цели и да ги глобяват за това.\"Всички наши доставчици са независими и решават да работят по собствена си воля. Следователно, всички те могат да минат офлайн, когато искат да си починат“, заявяват от \"Зомато\" пред Би Би Си.Не съм бил наказван, ако искам почивка, но компаниите наемат все повече хора и така е трудно да печеля. В същото време, клиентите не са свикнали да оставят бакшиши, коментира доставчик, подписал се като Дийпак.", "date": "2018.12.12", "title": "Уволниха доставчик, защото похапвал от храната за клиентите"}
{"url": "https://offnews.bg/ikonomika/pravitelstvoto-opredeli-nov-kontcesioner-na-plazh-burgas-sever-693708.html", "text": "Правителството реши за концесионер на морски плаж „Бургас-север“ в община Бургас да бъде определен класираният на второ място участник в проведения конкурс „КРАМ ИНС“ ЕООД и упълномощи министъра на туризма да сключи договор за концесия след провеждане на преговори за подобряване на предложенията на участника.Това се налага, тъй като след провеждане на концесионната процедура за морски плаж „Бургас-север“, участникът, класиран на първо място, е подал заявление, с което декларира невъзможността си да сключи концесионния договор.През август миналата година Договорът за концесия беше за 20 години и трябваше да влезе в сила от 1 януари т. г.От „Палм Инвест“ спечелиха състезанието с оферта от 1 ст. за ползване на чадър и шезлонг  в зоната за платени плажни принадлежности на морския плаж.", "date": "2018.12.12", "title": "Правителството определи нов концесионер на плаж Бургас-север"}
{"url": "https://offnews.bg/temida/zapochva-deloto-sreshtu-angel-bonchev-nasochil-pistolet-v-glavata-na-693676.html", "text": "В срядаще се проведе първото заседание по делото срещу Ангел Бончев. Бившият президент на футболен клуб „Литекс\" е изправен пред Темида, защото заплашил с убийство сина си Бончо Аврамов, припомня Нова тв.Инцидентът стана в края на октомври 2017 г. в хидропарк „Казичене\" край София. Бончев заредил законно притежавания си пистолет и го насочил към сина си с думите : „Ей сега ще те гръмна като куче\". Бончев беше задържан тогава в столичното 8 РПУ.В хода на разследването се разбра, че Бончев е в конфликт с големия си син заради бизнеса с хидропарка. Ясно стана още, че това не е единственият скандал между двамата. Преди време Бончо пребил баща си отново заради спорове за пари.Малко преди скандала с големия си син, който вече е вън от бизнеса на баща си, фирмата е прехвърлена на майката на Камелия Бончева, от която е малкият син. Големият - Бончо, е от първия брак на бизнесмена.До 3 години затвор или принудително изселване е наказанието, което той може да получи, ако бъде признат за виновен.Бизнесменът е една от жертвите на групата за отвличания „Наглите\".", "date": "2018.12.12", "title": "Започва делото срещу Ангел Бончев - насочил пистолет в главата на сина си"}
{"url": "https://offnews.bg/kultura/goran-bregovich-razglezhda-zabelezhitelnostite-na-plovdiv-predi-kontce-693717.html", "text": "Остават само няколко дни до празничния концерт на Горан Брегович в Пловдив на 18 декември в зала СИ'ЛА.В предишните си идвания в Пловдив Горан Брегович никога не е разполагал с време, за да разгледа града. Следвалият философия и социология създател на „Бело дугме” има интерес към историята и любопитството му към многовековния Пловдив нараснало след концерта му на Античния театър.Организаторите от продуцентска компания АРТ БГ споделиха, че са подготвили за звездата панорамен тур. А личната му програма включва още средиземноморска диета, традиционна преди концертите му. Тя се състои от червен хайвер, лосос риба, морски език, големи количества свежи салати, а едва след концерта – десет бутилки шампанско Дом Периньон.Както се шегуват от екипа на концерта : „ще се вдигне тост за балканската дружба, която доведе Брега в България и в забележителния Пловдив”.Коледните и новогодишните празници карат хората да отварят сетивата си за доброто, а от продуцентския екип разказват една интересна история за пословичната щедрост на Брегович. За Нова година , преди няколко години, поканил всички свои музиканти и изпълнители със семействата им в Палермо, изцяло на негови разноски. Станал приказен купон. Това съвсем не е единствения път, когато той прави запомнящ се жест за хората, с които работи и които той чувства като част от семейството му.Влудяващият меломаните по цял свят със своята свободна, вихрена интерпретация на характерните балкански ритми Горан Брегович за пореден път убедително ще ни изнесе урок защо трябва да обичаме балканската музика. Заедно със своя Оркестър за сватби и погребения и вокалните съкровища от България, с които той от години обикаля световните сцени - сестрите Людмила и Даниела Радкови, ще ни подарят вълнуващи моменти в навечерието на светлите декемврийски празници.С билети, на цени от 30 до 60 лв., можете да се снабдите онлайн и от всички каси на Ивентим.", "date": "2018.12.12", "title": "Горан Брегович разглежда забележителностите на Пловдив преди концерта си"}
