{"url": "https://offnews.bg/koloezdene/mikel-landa-izbiaga-ot-frum-stava-lider-na-movistar-662906.html", "text": "Микел Ланда подписа договор за 2 години с Movistar, признаха официално от прочутия колоездачен тим. Испанският отбор иска от месеци своя сънародник и сделката вече  е факт. \"Това е невероятна новина за всички нас\", каза генералният мениджър на отбора Еусебио Унзуе, \"Той е млад, но след всичко показано смело прогнозирам, че ще води испанското колоездене в следващите години\"Баскът караше за най-могъщия тим в света - Sky, но беше в ролята на асистент на Крис Фрум. В новия отбор големите звезди са Найро Кинтана и Алехандро Валверде. Вторият обаче е пред приключване на кариерата, докато първият нещо се е скарал с ръководството на Movistar. Звездата на Ланда изгря на Джирото преди две години, когато завърши трети след великия Алберто Контадор и тогавашния си съотборник в Астана - Фабио Ару. Sky го лапнаха веднага, макар че направи първи труден сезон, успя да се утвърди.Ланда беше най-голямата опора на Фрум на изминалия Тур дьо Франс, като специалисти отбелязаха, че май лидерът е в по-лошата форма. Но в крайна сметка Крис спечели благодарение невероятната подкрепа на отбора.Баскът обаче се ядоса от ролята на \"втора цигулка\", която му попречи да мине по-напред в класирането. Все пак завърши четвърти в генералното класиране, на секунда от  тройката. След Тура помогна на съотборника си Михал Квятковски да победи в Класиката Сан Себастиан. Сам спечели два етапа в Обиколката на Бургос. В момента си почива, тъй като няма да участва на Вуелтата, въпреки че имаше огромно желание.Дебютът му за новия тим ще е най-вероятно през октомври в Обиколката на Ломбардия. Няма съмнение, Movistar нанася двоен удар с привличането на Микел.", "date": "2017.08.15", "title": "Микел Ланда избяга от Фрум, става лидер на Movistar"}
{"url": "https://offnews.bg/futbol/edgar-davids-specheli-delo-sreshtu-sazdatelite-na-league-of-legends-662879.html", "text": "Легендарният холандски футболист Едгар Давидс спечели дело срещу американската компания Riot Games за това, че образът му е използван неправомерно в хитовата игра League of Legends.Съдът видя очевидната прилика на Давидс с визията на героя Striker Lucian, чиято комбинация от прическа и очила определено напомня на бившия халф на Ювентус.Скинът е направен малко преди Световното първенство по футбол през 2014 г. Студиото пледираше, че феновете не могат да се объркат и ще видят в изображението най-напред гейм герой, а не футболист, но съдът е на друго мнение.Сега Riot Games имат неприятната задача да разкрият колко пари са изкарани от това и да платят компенсация на футболната легенда.Искът на бившия холандски национал разгневи някои геймъри, защото Давидс всъщност знае за скина още от 2014 г. и дори вече веднъж благодари на Riot Games в Twitter за това, че са го пресъздали в играта.Едгар Стевен Давидс e бивш холандски национал от суринамски произход. Играл е за Аякс, Милан, Ювентус, Барселона, Интер и Тотнъм Хотспър.Футболистът страда от глаукома, което изисква да носи защитни очила по време на мач. Неговата прическа и предпазни очила го правят един от най-разпознаваните футболисти от неговото поколение. Играта му в Ювентус му носи прякора \"Питбула\".", "date": "2017.08.15", "title": "Едгар Давидс спечели дело срещу създателите на League of Legends"}
{"url": "https://offnews.bg/izvan-terena/serina-uiliams-zashto-sharapova-da-e-po-hubava-ot-men-662910.html", "text": "Любопитно интервю даде Серина Уилямс за Vogue. Тенис звездата разказа за връзката си с интернет милиардера Алекс Оханян и за бременността си.Уилямс поговори и за критиките, които е понесла през годините заради начина, по който играе: „Мощта е красива. Силата е красота. Искам хората да са шокирани от начина, по който играя.Искам да очакват едно, a да получават друго. Хората мислят, че съм зла\", каза Серина.Вярвам, че момичетата в съблекалнята ще кажат „Серина е хубава“, но Мария Шарапова, която не говори с никого, е представяна в публичното пространство като по-хубава. Защо? Защото съм чернокожа и изглеждам зла?Такова е обществото, в което живеем. Такъв е животът“, заключи американката.„Успехът на една жена трябва да е вдъхновение за друга, а аз винаги се опитвам да мотивирам други чернокожи момичета. Не съм модел, но не се и крия. Изглеждам като много други“, добави тя, цитирана от TennisKafe.com.Припомняме, че преди дни излезе откъс от книгата на Мария Шарапова, в която рускинята назовава причината за омразата със Серина.", "date": "2017.08.15", "title": "Серина Уилямс: Защо Шарапова да е по-хубава от мен?"}
{"url": "https://offnews.bg/zdrave/mz-zapochva-debat-za-demonopolizatcia-na-nzok-obmisliat-nov-model-za-662871.html", "text": "Министерството на здравеопазването ще започне обществен дебат за демонополизация на Здравната каса и за смяна на модела за заплащане на лекарите, обяви здравният министър Николай Петров, който представи приоритетие в сферата на здравеопазването. В момента заплащането на труда на лекари и медици е една енигма - има места, където възнагражденията са добри, другаде - те са трагични, заяви министърът. Няма ясен регламент откъде идват парите. Обикновено те идват чрез клиничните пътеки, а в тях странното е, че няма перо труд, коментира Петров. Има прекалено голямо разтваряне на ножицата и така се получава, че има хора които получават много високи заплати, а други - много ниски, допълни той. По думите му ще бъде сформирана работна група, която ще работи за изграждането на нов модел на заплащане на лекарите. Компетентността на лекаря трябва да се обвърже с обема на неговата работа. След дискусии ще работим върху проблема и ще го представим като теоретичен модел, каза Петров. До края на годината ще бъде представен и нов модел за управление на болниците и договарянето със Здравната каса.Новият модел за управление на болниците ще трябва да отчита как се формира заплатата на лекарите, как се формират бонусите и как ще се разпределя и отчита извънредният труд.По отношение на договарянето с НЗОК идеята ще бъде да се обвърже финансирането от страна на Касата с критерии за качество и парите да следват пациента. Със създаването на конкретни критерии за качество ще се цели и намаляване до минимум на човешкия фактор при избора с коя болница НЗОК да сключва договор. По отношение на възможни фалити на болници след въвеждането на тази мярка Петров коментира, че ако лечебното заведение изпълнява обема дейности и дава необходимото качество, вече е въпрос на мениджмънт дали ще фалира. Средата е пазарна. Ако болниците имат добър потенциал, ще продължат да привличат пациенти, обяви министърът. Информация за това къде от колко легла има нужда ще дава и Националната здравна карта. По думите на Петров създадената от бившия здравен министър Петър Москов Национална здравна карта е добре. Предстои Върховният административен съд да се произнесе окончателно за нея, но ако бъде отхвърлена, ще бъде внесена в същия вид наново, като ще се спазят препоръките на съда, стана ясно от думите на министъра. Предвижда се още създаване на единен орган за възлагане на обществени поръчки за лекарства, за да се постигнат по-ниски цени. Ако тази стъпка проработи, такъв орган ще бъде създаден и за медицинските изделия. Здравното министерство ще направи стъпки и за създаване на самостоятелен фонд за пациентите с редки болести, който ще бъде финансиран от НЗОК, а при нужда, финансирането ще се допълва от държавата. Петров обърна внимание и на спешната помощ, като в тази сфера се предвижда приемането на стандарт и въвеждане на системата на триаж, както и включване на професията парамедик в системата на спешната помощ.Предвидени са още мерки за събиране на повече здравни вноски и за създаване на аптечна карта, от която ще се види къде няма достатъчно аптеки.  По повод проблемите в Националния кръвен център здравният министър каза, че има доста тежък доклад за Центъра и е възможно той да бъде изпратен на прокуратурата. ", "date": "2017.08.15", "title": "МЗ започва дебат за демонополизация на НЗОК, обмислят нов модел за плащане на лекарите"}
{"url": "https://offnews.bg/futbol/fenovete-na-barsa-skochiha-sreshtu-prezidenta-na-kluba-662875.html", "text": "Привържениците на Барселона, които имат правото да гласуват за президент на клуба, скочиха срещу Хосеп Мария Бартомеу, събирайки подписка срещу неговото отстраняване. Те са бесни на настоящия управник за начина, по-който ръководи тима от \"Камп Ноу\". Дясната ръка на бившия бос Сандро Росел направи редица безумни трансфери, последният от които е привличането на 29-годишния Паулиньо от Гуанджоу за 40 милиона евро.А за същата сума се очаква да си тръгне един от талантите на клуба Сержи Роберто, който вкара победния гол при феноменалния обрат срещу ПСЖ - 6:1.", "date": "2017.08.15", "title": "Феновете на Барса скочиха срещу президента на клуба"}
{"url": "https://offnews.bg/sviat/padnalo-darvo-ubi-11-dushi-i-rani-35-na-ostrov-madejra-video-662882.html", "text": "Най-малко 11 души са загинали, а 35 са били ранени при падане на дърво на остров Мадейра. Сред загиналите има две деца.Инцидентът е станал по време чествания на Успение Богородично. Хората се били събрали пред църква в предградие на столицата на острова Фуншал. Падналото дърво е 200-годишен дъб.Спасители веднага са пристигнали на мястото. Спешни екипи помагат на ранените. Видео е запечатало падането на дървото върху събралите се хора. ", "date": "2017.08.15", "title": "Паднало дърво уби 11 души и рани 35 на остров Мадейра (видео)"}
{"url": "https://offnews.bg/vitc-na-denia/vitc-na-denia-tceli-tri-15-avgust-662878.html", "text": "Кръстиха детето Тихомир. На дядо му Валери Симеонов------------------------------------------------------------------------------------------------------------------------------------------------------- С кого си на дискотека довечера?- Как с кого, с Валери!------------------------------------------------------------------------------------------------------------------------------------------------------Добър си в леглото, ако съседите ти викнат Валери Симеонов.", "date": "2017.08.15", "title": "Виц на деня (цели три): 15 август"}
{"url": "https://offnews.bg/sviat/govori-moskva-rusofobite-lazhat-che-kremal-se-mesi-v-makedonia-662886.html", "text": "Обвиненията по адрес на Русия за вмешателство във вътрешните работи на Македония са изцяло измислени и се основават само на твърденията на русофоби, както и на устройваните от тях информационни пълнежи.Това заяви на брифинг днес говорителят на руското министерство на външните работи Мария Захарова.В тези инсинуации виждаме опитите на неприятелите на Русия и Македония да усложнят традиционно приятелските отношения между нашите страни. Тези опити целят и да отклонят вниманието на македонските граждани от реалните заплахи за суверенитета и териториалната цялост на страната им, свързани в това число и с линията на въвличане на Скопие в НАТО, на всяка цена, без оглед на традиционните ѝ национални интереси, каза още говорителят на руското министерство на външните работи.Коментарът на Захарова е провокиран от публикация в Bloomberg, в която се цитира следното изказване на македонския министър на отбраната Радмила Шекеринска: Появиха се определени информации - дори и преди избора на новото правителство - за руски опити за влияние в ключовите области на политиката и отбраната. И ние сме притеснени заради тези опити. Вярваме, че членството на Македония в НАТО може да сложи край на тези опити, заяви Шекеринска, цитирана от Bloomberg.Въпреки че превод на публикацията в Bloomberg е публикуван на страницата на македонското министерство на отбраната, Захарова днес поиска \"разяснения от македонска страна\" за думите на Шекеринска, защото официална Москва не вярвала в добронамереността на американската медия.", "date": "2017.08.15", "title": "Говори Москва: Русофобите лъжат, че Кремъл се меси в Македония"}
{"url": "https://offnews.bg/112/shofior-na-tir-ubi-chovek-na-patia-i-izbiaga-otkriha-go-v-sofia-662880.html", "text": "Шофьор на тежкотоварен автомобил е бил задържан, след като прегазил млад мъж и избягал от мястото на инцидента, съобщиха от пресцентъра на МВР. В ранните часове вчера на телефон 112 бе подаден сигнал, че на главен път Варна – София, в района на газ-станция на западния изход на град Велико Търново, е забелязано безжизнено тяло на млад мъж.Пристигналите на място екипи установили самоличността на починалия – 22-годишен жител на с. Леденик.Полицаите прегледали записите от камерите на близките бензиностанции, както и е била направена проверка на превозните средства, преминали в участъка от пътя по време на инцидента.Била изградена версията, че възможният причинител на тежкия инцидент е водач на товарен автомобил, потвърдена и от категоричното заключение на извършената аутопсия, според което превозното средство, ударило жертвата, е товарен автомобил.Избягалият шофьор на ТИР е открит в София. Последвало и задържането на водача – 45-годишен с инициали В.С. от град Варна, който признал за инцидента.По случая в Районно управление „Полиция” – Велико Търново е образувано досъдебно производство, материалите по него са докладвани на прокуратурата.Днес В.С. е привлечен в качеството на обвиняем за допуснатия от него пътен инцидент и за това, че е напуснал. Наложена му е мярка за неотклонение „парична гаранция“ в размер на 1 000 лв., както и забрана за „напускане на пределите на страната“. Временно му е отнето свидетелството за управление на МПС.", "date": "2017.08.15", "title": "Шофьор на ТИР уби човек на пътя и избяга, откриха го в София"}
{"url": "https://offnews.bg/analizi-i-komentari/ako-tova-raboti-edin-vitcepremier-na-sledvashtite-izbori-shte-se-kand-662885.html", "text": "Нека оставим настрани въпроса дали е добре в Слънчев бряг да има шумни дискотеки или не. Този курорт вече се е брандирал като алкохолна дестинация и не съм сигурен дали някога може да придобие друга туристическа слава освен на шумен купон за младежи.Нека оставим настрана и въпроса дали аз бих отишъл в Слънчев бряг, ако внезапно стане тих курорт.Нека (за улеснение) приемем, че всички ние искаме да се спазват правилата и всички ние искаме нощем след 23 часа дори и в Слънчев бряг да можеш да се наспиш, а не да подскачаш в барабанен ритъм. И не само в Слънчев бряг, а във всяко кътче на Родината, където живеят или почиват хора.Та нека приемем (пак само за улеснение), че каузата на Валери Симеонов да пребори шума, е благородна, безкористна и уместна.И сега, след всичките тези уговорки, нека се запитаме:Това ли е най-ефективният начин да осъществи каузата си?Това ли е работата на един вицеприемиер - да нахлува нощем по дискотеките, да конфискува уредби, да арестува ди джеи и плаши дечурлигата? Ако това е длъжностната характеристика на един вицепремиер, на следващите избори мисля да се кандидатирам за бог - обидно лесна и малко просташка ми изглежда работата на вицепремиера.А сега, след появата на Симеонов в шумната дискотека, която не е с нищо по-специална от останалите, можем ли да очакваме вицепремиерът да се появява навсякъде, където се шуми? По ромски сватби, които продължават с дни? Купони на тийнеджъри в панелките?Един вицепремиер, в чийто ресор попада шумовото замърсяване, би трябвало да осигури система, която да гарантира нужната тишина, без да се налага той да заляга с устройства по храстите да мери децибелите. Система, която осигурява допустими нива на шум всяка нощ, а не само при посещение на вицепремиера. И не само в Слънчев бряг, а дори и на места, където вицепремиерът не е стъпвал, никога няма да стъпи и дори не е чувал.Такава система на теория в България има, но не работи. И ако Валери Симеонов иска да се пребори с шума, има уникалната възможност да я оправи.Е, ако целта е да рекетира собствениците на заведения, че може да им направи проверка, но може и да не им направи, тогава системата за контрол на шума ще си остане неработеща.Но понеже за улеснение приехме, че Валери Симеонов има най-добри намерения, ние ще му обяснимкъде се чупи системата,пък по това дали ще я оправи, ще заключаваме каква амбиция го е движила в акциите му.Проблемът е в стар юридически номер, който се вкарва във всеки закон, чиято цел е да не работи. Един контролира, а друг замерва. Дали една дискотека вдига шум, или не трябва да установи кметът или назначено от него длъжностно лице. Но той не може да установи това, защото не може (а и няма право) да замери шума. И Валери Симеонов да залегне в шумата и да мери шума - все тая, и хиляда децибела шум да измери, пак глобата ще падне в съда, защото само инспектор от районната здравна инспекция има право да извърши замерването и да удостовери дали нивото надвишава определените децибели.На теория здравната инспекция трябва да съдейства на местната власт. Теориите са едно, практиката е друго.На практика здравният инспектор има работно време. То обикновено приключва в 17:30 ч. След това никой с топ не може да го накара да ходи нощем по дискотеки и да мери шума.Все пак обаче някой е помислил за това и е въвел денонощен график - да, наистина има инспектори, които работят и нощно време. Както е по закон, на тях им се плаща двойна надница за труд извън регламентираното за институцията работно време. Фондът работна заплата е регламентиран още предишната година с бюджета. В него, естествено, по-голямата част от инспекторите работят денем, а на скъпите нощни смени има един инспектор. Така денем, когато дискотеката не работи, има много хора, които могат да измерят шума. Нощем, когато дъни зверски, има един за 100 дискотеки.Същото е и с определеното от кмета длъжностно лице. Неговото работно време е денем. За нощен труд трябва да му платят извънредни.Ако някой кмет или началник на РЗИ се върже на акъла на Валери и започне редовни нощни проверки, най-вероятно ще изгърми бюджета за нощен труд и ще остави служителите си без заплати в края на годината.Но нека предположим, че кметът или началникът на РЗИ е достатъчно окумуш и на това ще му намери колая.По-големият проблем е, че никой няма как да си свърши работата сам.Ако ти, гражданинът Х, решиш да се оплачеш, че в този момент 4,15 часа сутринта, дискотеката отсреща вдига шум, би трябвало да се оплачеш в кметството. В 4,15 сутринта, естествено, в кметството няма никой.Затова ти, гражданинът Х, се оплакваш на телефон 112 и ако си особено досаден, позвъниш 19 пъти и като колегата Васко Иванов (в негово разследване отпреди години) ги заплашиш, че си журналист и ги записваш, може би евентуално от 112 ще пратят патрулка да провери какво става.Дори полицаите да не седнат да пият със собственика на заведението (както направиха тези в разследването на Васил Иванов), а искрено да искат да си свършат работата, те пак нищо не могат да направят. Защото полицаите не могат да викнат здравния инспектор. Могат да уведомят служителя от местната администрация, на когото кметът е възложил тази дейност, но нали вече се уточнихме, че той по това време не работи.Сутринта в 8:30 смяната на тези полицаи вече ще е изтекла, но ако някак си предположим, че те останат след работно време, за да напишат докладна и да уведомят ръководството за проблема и някак си ръководството се задейства и намери определения от кмета служител за борба с шума, пак ефектът ще е нулев.Защото нарушението трябва да бъде установено в момента. На сутринта, когато дискотеката е затворила и потънала в тишина, нито служителят, нито инспекторът, нито полицаят могат да направят каквото и да било.За да заработи тази тромава система, държавата е измислила процедура, която е толкова тромава, че няма как да заработи, освен с цел рекет. Процедурата се нарича \"съвместни проверки\" и е типичен пример как се разхищава държавен ресурс, само за да може работата да се върши трудно и рушветите да се съсредоточат в едно лице, за да е по-лесно отчитането им нагоре.Как се прави \"съвместна проверка\"? Кметът (или определеното от него лице) прави обосновано предположение, че дискотека Х в събота срещу неделя в 4,15 през нощта ще вдига шум. Пише писмо до РЗИ и до полицията да му съдейства. Обикновено полицията и РЗИ намират начин да му охладят ентусиазма за нощен труд, но ако кметът е настоятелен и работата стане напечена, се задействат подводниците и съобщават на собствениците на дискотеки, които са на абонамент за такива услуги, че тогава и тогава ще има проверка. Когато проверката дойде, тези които в друго време са най-шумни, в този момент са по-тихи от водата. Отнасят го тези, които си мислят, че са тихи и затова няма смисъл да си плащат. Не знам дали по морето има такива \"неопетнени\", но в София е пълно с малки скромни кръчми, които не ти позволяват след 23 часа и цигара да изпушиш пред входа, защото непрекъснато очакват проверка на \"здравните\".Разбира се, че може по-добреРазбира се, че в един по-добър свят, в който вицепремиерът знае какво работи, може да се изгради система, в която всеки гражданин да може да подаде сигнал за нарушение, компетентният служител да установи дали наистина има нарушение и да наложи глоба.Разбира се, че това може да стане без никой, освен собственикът на заведението да разбере. Тази вечер 1000 лева, следващата 5000, по-следващата 10 000 и да видим дали ще продължи да вдига шум над нормите. Ако на дечурлигата вътре им е прекалено тихо, не само той, а и стотици други собственици, ще си шумоизолират дискотеките или ще ги изместят на достатъчно отстояние от хотелите. Така е във всички страни, които претендират за семеен туризъм. В дестинациите, които се брандират като младежки, музикален или алкохолен туризъм е точно обратното - колкото по-шумно, толкова по-добре.Но нито в едната, нито в другата дестинация няма туристическа услуга \"влизане на полиция в дискотеката\", \"арест на диджея\", \"пребъркване на джобовете\", \"отмяна на концерт, заради евентуална акция на вицепремиера\".Подобни самодейности могат само да разбият и без това крехката слава на България като подходяща за тийнейджъри дестинация. Освен ако не наложим туристическия продукт \"нощна среща с вицепремиера\" сред шведските тийнейджъри. Знаеш ли, може пък и повече да се харчи от сегашното банално напиване.", "date": "2017.08.15", "title": "Ако това работи един вицепремиер, на следващите избори ще се кандидатирам за бог..."}
{"url": "https://offnews.bg/bojni/konar-makgregar-stana-pinokio-shtial-da-stigne-mejuedar-no-s-nosa-si-662888.html", "text": "Американският боксьор Поли Малианджи (на снимката), който беше спаринг партньор на Конър МакГрегър, сравни ирландеца с Пинокио. Боецът говори пред MMA Junkie.\"Конър обича да ги разправя: \"Момчета, слушайте, мога да направя това, мога да направя онова. Ще нокаутирам Мейуедър за два рунда\". Нека говори каквото си иска. Ако МакГрегър беше Пинокио, може да достигне Мейуедър в другия край на ринга със своя нос. Толкова силно лъже публиката\", сподели Малианджи.По думите на американеца ще се види, че боксовият мач в Лас Вегас не е \"филм на Дисни\". Флойд Мейуедър е човекът, който знае какво да прави на ринга.Малианджи напусна лагера на ирландеца на 4 август. Според една от версиите той се е ядосал на снимката, на която е паднал по дупе в нокдаун. Поли се кълне, че това не е вярно, а е бил просто избутан на пода.По-късно боксьорът се изнерви и заяви, че \"МакГрегър охка като девойка при всеки удар в тялото му\". И съжали, че изобщо се е захващал.Непобеденият при професионалистите Флойд Мейуедър и Конър МакГрегър ще се бият в категория до 69 килограма в Лас Вегас на 26 август. Мачът не е за титла. Просто легендата и ММА идолът ще съберат огромни пари.", "date": "2017.08.15", "title": "Конър МакГрегър стана Пинокио, щял да стигне Мейуедър, но с носа си"}
{"url": "https://offnews.bg/politika/borisov-i-ruskiat-poslanik-na-sreshta-v-troianskia-manastir-snimki-i-662907.html", "text": "Премиерът Бойко Борисов се срещна с руския посланик у нас Анатолий Макаров, като двамата честваха заедно днес Успение Богородично в Троянски манастир.Във Фейсбук лидерът на ГЕРБ сподели снимки и написа: \"С посланика на Русия Анатолий Макаров поздравихме Негово Светейшество патриарх Неофит за отслужения ритуал. Честит празник на всички, бъдете живи и здрави!\". По време на срещата между дипломата и премиера Борисов двамата са обсъдили текущи въпроси относно сътрудничеството на Русия и България в сферата на енергетиката, туризма и търговията, съобщиха от руското посолство.Също така правителството ще отпусне половин милион лева за ремонта на Троянския манастир, съобщи Борисов след мероприятието.\"Догодина за празника Антимовото крило трябва да се реконструира до основи и ще бъде направено. Знаете, че като кажем нещо, то утре ще стане. От една-две години правителството се грижи не само за този манастир, а за всички църкви и храмове в България. Така че – за наша голяма радост – днес на празниците масово българите излизат и почитат вярата и това е добре – има ли вяра, има надежда за бъдещето\", допълни още премиерът. ", "date": "2017.08.15", "title": "Борисов и руският посланик на среща в Троянския манастир (снимки и видео)"}
{"url": "https://offnews.bg/futbol/pivovarite-pokaniha-iusejn-bolt-na-probi-662901.html", "text": "Юсейн Болт получи официална покана да са пробва в Бъртън, тим от Чемпиъншип, което е второто ниво на футбола в Англия. Легендарният спринтьор е едва на 30 години, като никога не е крил мечтата си да стане футболист. Той обяви, че се отказва от леката атлетика.Светкавицата има шанс да търси реализация в тима, воден от Найджъл Клъф.  Болт трябваше да тренира с Борусия Дортмунд, но там май много не го искат.Лично босът на \"пивоварите\" Бен Робинсън разкри, че офертата за проби е реална и Юсейн Болт е добре дошъл, когато реши. 71-годишният баровец сподели пред \"Сън\":\"Ако не друго, поне е бърз. Аз съм сигурен, че го искам на проби, мениджърът ни също\", отсече Робинсън,\"Вижте Адъм Гемил от нашата щафета, която спечели световното! Като млад е бил футболист. Очевидно е, че вариантът с Болт е доста интересен\", добави още босът на \"пивоварите\".", "date": "2017.08.15", "title": "\"Пивоварите\" поканиха Юсейн Болт на проби"}
{"url": "https://offnews.bg/futbol/stalb-v-zashtitata-na-gremio-blizo-do-dogovor-s-levski-662881.html", "text": "Треньорът на Левски Делио Роси може да осъществи първи трансфер. Италианският специалист иска да привлече бразилския защитник Бресан от Гремио. 24-годишният централен бранител има вероятност да подпише договор със \"сините\" за 3 години, пише авторитетното издание goal.com.Цялото име на Бресан е Матеус Симонете Брасанело. Той е бивш младежки национал на Бразилия, а за Гремио е записал повече от 60 мача. Играл е още за Жувентуд, Фламенго и Пенярол.Бресан е свободен агент от зимата. В Гремио няма да разчитат на него и са готови да го пуснат без пари още сега, от което може да спечели Левски и Делио Роси.Защитникът има италианско гражданство и няма да заема квота за чужденец извън Европейския съюз, което е отлична новина за клуба от \"Герена\".", "date": "2017.08.15", "title": "Стълб в защитата на Гремио близо до договор с Левски"}
{"url": "https://offnews.bg/analizi-i-komentari/zad-izgrazhdaneto-na-tol-sistemata-stoiat-4-miliarda-prichini-662837.html", "text": "Опитите да се въведе тол система в България все повече заприличват на странна сюжетна смесица. Има ги елементите и на латиносериал (действието се развива мудно) и на финансов трилър (голям залог, неясни и задкулисни интереси), а може и да става дума за съвсем приказна история - едни добри хора, разбирай правителството, се опитват да направят справедлива система за заплащане на шосетата, но срещу тях стоят злодеи, които саботират идеята да се намерят пари за пълнене на дупките по републиканските пътища.Току добрите да плеснат с ръце и да се прегърнат за туй, че справедливостта възтържествувала, и лошите сили внесли поредната жалба срещу търга за тол системата. И пак отначало!Неясният силует на врага обаче е свързан със съвсем реален джакпот, който ще бъде кеширан при подписването на договора за изграждане на системата за пътните такси.Според избраната от регионалното министерство конструкция на системата, изграждането ѝ ще струва около 200 милиона лева. Парите не са малко, но в случая не тази сума е определящата. Защото според правителствената стратегия дружеството, което ще обслужва събирането на таксите, ще получава между 170 млн. и 210 млн. лева на година за поддръжката ѝ. При сключването на 20 годишен договор, например, това означава гарантиран приход от порядъка на 4 000 000 000 лева (четири милиарда). Норма на печалба, каквато няма в никой бизнес проект у нас - особено след краха на АЕЦ \"Белене\" и газопровода \"Южен поток\". От реална икономика няма как да стане и отново е необходимо да се използват козовете на държавните регулации. Затова е нормално при подобен огромен залог да има също толкова мастити интереси както в полза на получаването на обществената поръчка от една страна, така и за блокирането ѝ от тези, които са наясно, че черешката на тортата няма да е за тях.Резервният вариантПредпоследното в сагата е, че държавата заяви готовност сама да си изгради тол системата в кратки срокове и да си я поддържа. В случая това по-скоро звучи като дисциплинираща заплаха към заинтересованите страни към обществената поръчка, отколкото като реалност. Търгът на Агенция \"Пътна инфраструктура\" не е прекратен, утре се отварят оферти. А съвсем отделен въпрос е, че нямаме държавна структура, а и каквато и да е друга нашенска, която да има опит в изграждането на тол системи - допълнителната подробност е, че замисълът на нашата е най-сложният възможен като наблюдението на трафика е тройно подсигурено през мобилни мрежи, сателит и рамки с камери.Морковче и тоягаПромотирането на тол системата е базирано основно на базата на това, че хората в България ги чакат само хиляди благини от въвеждането на системата. Те ще си плащат винетка както и сега. Даже ще е по-евтино и справедливо, защото сега най-краткосрочните стикери за леки коли са седмични, а след въвеждането на електронни ще има и дневни, и тридневни. Годишните пък ще важат от дата до дата, Звучи повече от добре. Още по-хубаво е като ти кажат как наказаният ще е турския тираджия, който сега минавал надлъж Родината, рушейки пътищата срещу дневна винетка на символичната цена от 21 лева. Освен това хазната ще се напълни с пари - ще има и за магистрала \"Хемус\", за \"Черно море\", а дупките по пътищата ще изчезнат като лански сняг.Това, което се пропуска е, че ими и тояга.Освен транзитно преминаващите чуждестранни тежкотоварни камиони, тол таксите ще се плащат и от всички тежкотоварни камиони над 3,5 тона и автобусите. Това автоматично означава поскъпване на всички стоки и на услугите, най-драстично - автобусния транспорт. У нас ще се плаща освен за магистралите, така и за първокласните и второкласните пътища - общо повече от 50 на сто от пътища в страната. Подобен процент платени пътища няма в никоя друга европейска държава, но пък гарантира истински \"Биг Брадър\" за това кой, какво и къде вози. Електронната винетка за леките коли. Този, който пътува 1000 километра извънградско на година, ще плати точно толкова, колкото и този, който пътува всеки ден и навърта 30 пъти повече.Все още не е готов регламентът за единната европейска винеткаВ момента в Брюксел активно се обсъжда въвеждането на европейска тол система. Правилата за нея все още са определени и не е ясно дали вариантът, който България ще започне да прилага е в синхрон с бъдещата законодателна рамка. В последният финансов отчет на Дойче телеком обаче е публикувано доста интересно съобщение за старта на търговските операции на новосформираната компания Toll4Europe GmbH (б. ред. - тол за Европа). Дружеството е учредено от германския телеком, автомобилния гигант Daimler AG и DKV EURO SERVICE GmbH + Co. KG за разработването и предоставянето на европейската тол такса за превозните средства над 3,5 тона. Дъщерната компания на Дойче телеком T-Systems държи 55 процента от дяловете в Toll4Europe и ще управлява бизнеса, който трябва да организира събирането на таксите от следващата година в Австрия, Белгия, Франция, Германия и Полша, а скоро след това дейността ще бъде разширена в Унгария, Италия, Португалия и Испания.Безспорно е, че една правилно конструирана тол системата би осигурила най-справедливото заплащане на пътищата. У нас автопревозвачите, които рушат най-много действително бяха \"изпуснати\" от ангажимента да финансират ремонта на асфалта и бяха в превилигирована позиция спрямо жп превозвачите, които от години плащат високите инфраструктурни такси за преминаване по релсите. Но разковничето е точно в баланса. При прекомерни такси транзитният автотрафик просто ще заобиколи България, а сметката ще остане за плащане у българските граждани, които едва ли ще са много щастливи от това.", "date": "2017.08.15", "title": "Зад изграждането на тол системата стоят 4 милиарда причини"}
{"url": "https://offnews.bg/obshtestvo/zadarzhaha-serien-napadatel-na-vazrastni-zheni-v-sofia-video-662908.html", "text": "Полицията задържа 42-годишен мъж за поредица нападения над възрастни жени в центъра на столицата, предаде БНР.Арестуваният е нападал предимно пенсионерки на възраст над 70 години. До момента полицията в София разполага с данни за три нападения, но лицето има общо 46 регистрации за различни престъпления в цялата страна.Събират се доказателства и за други подобни инциденти.Видео от едно от нападенията на рецидивиста: ", "date": "2017.08.15", "title": "Задържаха сериен нападател на възрастни жени в София (видео)"}
{"url": "https://offnews.bg/litca/kanadski-pastor-razkaza-za-dnite-si-v-trudov-lager-v-severna-koreia-662852.html", "text": "Канадският пастор Йон Су Лим бе освободен от затвор в Северна Корея, където бе осъден на смърт, а впоследствие присъдата му бе смекчена до доживотна. След множество дипломатически усилия и 31 месеца в затвора, съдът в Северна Корея обяви, че освобождава Су Лим по хуманитарни причини, тъй като здравето му е сериозно застрашено.Дни след като бе освободен, пасторът се появи в черен костюм и късо подстригана коса в презвитерианската си църква в Мисасога, щата Онтарио. Обръщайки се към паството, той сподели, че му е било трудно да прецени кога и как ще завърши неговото изпитание, предаде Си Ен Ен.62-годишният Лим бе задържан в Северна Корея през февруари 2015 г. и освободен миналата седмица. Осъден е на доживотен затвор заради тежки престъпления срещу държавата. В затвора здравето му се влошава, губи около една-трета от теглото си и е приеман четири пъти в болница.Пред паството си проповедникът разказа за невероятната самота в затвора. \"От първия до последния ми ден там се храних общо 2757 пъти изолиран, съвсем сам\", каза той.Лим трябвало да работи изключително тежък физически труд шест дни в седмицата - например да копае дупки метър на метър във вледенена почва за засаждане на дървета. \"Земята бе ужасно твърда, отнемаше ми два дни да изкопая една дупка. Гърбът ми се потеше, а ръцете и краката ми бяха бяха измръзнали\", спомня си той. Карали го и да разбива заледени въглищни блокове. През летните месеци работел на открито под парещото слънце.Пасторът каза, че не е знаел кога ще бъде освободен. Разбрал това 15 минути преди да напусне затвора. Убеден е, че канадското му гражданство е изиграло ключова роля в освобождаването му, както и в промяната на първоначално издадената му смъртна присъда.Година след като бе затворен, пасторът даде интервю за Си Ен Ен от Пхенян, в което каза, че е единственият затворник в трудовия лагер и че получава медицинска помощ и се храни три пъти дневно.Лим бе арестуван В Северна Корея след над сто посещения в страната, свързани с религиозната му дейност. Според семейството му в резултат на усилията му от името на Светлата корейска презвитерианска църква, която ръководи от 1986 г., са били отворени сиропиталище, ясла и старчески дом в севернокорейския град Расън.", "date": "2017.08.15", "title": "Канадски пастор разказа за дните си в трудов лагер в Северна Корея"}
{"url": "https://offnews.bg/ikonomika/nap-zatvori-vazdushnia-restorant-vav-varna-662887.html", "text": "Въздушният ресторант във Варна, който предлагаше вечеря в небето край залива и бе рекламиран шумно като една от атракциите на пристанището, е запечатан за седмица заради данъчни нарушения. Това станало след посещение на инспектори от „Оперативни проверки“ на териториалната дирекция на НАП, съобщиха от приходната агенция.Данъчните направили резервации и купили куверти по 150 лева без кетъринг като тайни клиенти, но не получили фискален бон. Така посещението на небесния ресторант приключило с проверка и запечатване, каквато е практиката спрямо всички подобни нарушители.От началото на юли до момента са извършени общо 5085 проверки по Северното Черноморие. Съставени са 404 акта за административни нарушения. 90 от актовете са за неиздаване на касови бележки, 20 за липса на касов апарат и 289 акта за разлика в касовата наличност. Останалите актове са за други нарушения на данъчните закони.Публичните изпълнители от дирекция „Събиране“ към териториалната дирекция са посетили търговски обекти, разположени на Дамбата в Балчик, като са иззели парични средства от касите на длъжници, които имат просрочени данъчни задължения, но отказват да ги погасят доброволно. От три обекта - хотел, ресторант и бар на крайморската алея в Белия , са иззети и внесени в републиканския бюджет 4345 лева. След посещението и изземането на паричната наличност от касата на хотел в Златни пясъци собственикът му внесъл изцяло просрочените си задължения в размер на над 91 хиляди лева. От началото на юли тази крайна мярка е приложена спрямо 67 обекта на длъжници с просрочени задължения, като от касите са иззети над 200 хиляди лева.„Нека търговците отчитат коректно продажбите на стоки и услуги и да спазват данъчното законодателство, за да се избегне налагането на парични глоби и запечатване на обекти в разгара на сезона. Всеки, който не издава касови бележки, рискува обектът му да бъде запечатан поне за седмица“, предупреди за пореден път териториалният директор Милена Колева. Проверките ще продължават до края на активния туристически сезон.", "date": "2017.08.15", "title": "НАП затвори въздушния ресторант във Варна"}
{"url": "https://offnews.bg/sviat/servitiori-v-berlin-govoriat-samo-anglijski-mestnite-negoduvat-662904.html", "text": "Берлинчани все повече негодуват от факта, че в германската столица има ресторанти, в които сервитьорите знаят само английски език. Темата повдигна германският политик Йенс Спан, който е зам-.министър на финансите и част от партията на Ангела Меркел.\"Подлудява ме фактът, че сервитьорите не знаят немски, а говорят само на английски, каза Спан пред германския вестник Neue Osnabrücker Zeitung, цитиран от \"Гардиън\". \"Такова нещо не можеш да видиш в Париж\", добави политикът.Миналата седмица депутати от няколко различни парламентарни партии изпратиха писмо до канцлера на Германия Ангела Меркел. В него те зоват за подкрепа на германския език и неговата употреба.\"Мирното съжителство между местните и новодошлите винаги се е базирало на това всички да говорят тукашния език\", каза 37-годишният Спан.", "date": "2017.08.15", "title": "Сервитьори в Берлин говорят само английски, местните негодуват"}
{"url": "https://offnews.bg/futbol/natcionalite-stanaha-hajduti-video-662860.html", "text": "В дните преди предстоящата световната квалификация срещу отбора на Швеция, Българският футболен съюз продължава кампанията си #заедно в един ритъм с видеоклип посветен на хайдушкото движение по родните земи.Билети за България – Швеция (31.08.2017, 21:45 ч., ст. \"Васил Левски\") може да купите онлайн: и на касите на стадион на \"Васил Левски\" от 25.08.2017.Година след представянето на актуалните екипи на отбора, посветени на 140-годишнината от Априлското въстание, темата за историческото ни наследство отново е съчетана с националния отбор.Герои в новия клип от кампанията #заеднавединритъм са хайдутите - символ на патриотизма, непримиримостта и борбения дух на българина. Пременени в автентични хайдушки униформи футболните национали напомниха за смелите ни предшественици.С цел да призоват българските фенове за подкрепа в предстоящия мач срещу Швеция, футболистите от националния отбор Петър Занев, Георги Миланов, Андрей Гълъбинов, Георги Костадинов и Александър Башлиев облякоха автентични хайдушки униформи и се научиха да боравят с 200-годишни оръжия.Сюжетът на видеото се фокусира върху момента на подготовка за битка на чета хайдути, тяхната решителност, кураж и задружност около лагерния огън. Под звуците на една от най-въздействащите български народни песни, футболистите – хайдути, се отправят към поредното предизвикателство.За двубоя България – Швеция специално за феновете с деца ще бъде изградена семейна трибуна. Подробности може да намерите тук: http://bfunion.bg/news/8170За българските национали снимките бяха вълнуващо преживяване, по време на което те изцяло се потопиха в атмосферата на хайдушки лагер, припомниха си славни моменти от нашето минало, мелодии на емблематични народни песни и научиха любопитни истории за хайдутите от консултантите от сдружение \"Хайдути\", на което БФС изказва специални благодарности за сътрудничеството.", "date": "2017.08.15", "title": "Националите станаха хайдути (видео)"}
{"url": "https://offnews.bg/politika/patna-politcia-razdava-listovki-na-chuzhdentci-za-pravilata-za-dvizhen-662861.html", "text": "Пътна полиция започна да раздава листовки с правилата за движение по пътищата в България. Инициативата е насочена към чуждите граждани, които преминават през страната.Листовките са на български, турски, немски и английски език и в нея са описани новите промени в Закона за движение по пътищата, както и глобите за водачите, които не ги спазват.Изведени са и редица указания за закупуване на винетни стикери, за шофиране с включени светлини, за използване на предпазни колани, както и за спазване на всички временни забрани и указания и разпорежданията на МВР, съобщават от пресцентъра на министерството.От днес започва раздаването на листовките по най-натоварените гранично-пропускателни пунктове в страната – ГКПП-Калотина, Кулата, Маказа, Дунав мост, поясни Росен Рапчев - гл. инспектор в сектор „Контрол на пътното движение“, цитиран от МВР.Листовката има изключително превантивен ефект, тъй като летните месеци за изключително натоварени. Тези листовки имат за цел да информират особено преминаващите чужди граждани какви мерки и санкции следва да понесат при нарушаване на новите разпоредби в закона. Основно ги информираме за задължителните разпоредби за движение със залепен винетен стикер, също така с включени постоянни светлини, сложени предпазни колани, че спирането в аварийната лента на магистралите трябва да става само и единствено при аварирали автомобили и най-новите санкции при шофиране след употреба на алкохол и наркотични вещества и предоставяне на автомобила на водач, който не е правоспособен, обясни Рапчев.Той припомни, че според новите изменения в закона, за подобен вид нарушения санкциите са изключително строги - прекратяване на регистрацията и временно спиране от движение на колата. В този смисъл е много важно гражданите на чужди държави, които пресичат територията на България, да бъдат информирани. Той уточни, че автомобил, чиито номера се налага да бъдат свалени, не може да се предвижва по територията на България. Единственият начин санкциониран автомобил да напусне наша територия е да се качи на репатрак или друго превозно средство. Такива случаи вече имаме и собствениците на тези коли ги оставят на платени паркинги в страната, посочи още Рапчев. По думите му най-честите нарушения, които чужди граждани правят на наша територия е навлизане след въведена временна забрана за организация за движение по пътищата. Това са забраните за движение на тежкотоварни автомобили по магистралите, каквито има в момента на Витиня. Доста от чуждите товарни автомобили не се съобразяват с поставените забрани и заради това търпят тези сериозни санкции. Това е целта на тези листовки - още на самия вход на страната тези хора да бъдат запознати със законовите промени.Създадена е организация и листовките се раздават още при паспортния контрол, като в документа на водача се поставя и изготвената брошура. На ГКПП –Калотина са оставени 100 000 листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 000 души. През летния туристически сезон - месеците юли, август и септември, през граничния пункт преминават изключително голям брой лица и автомобили. В тази връзка сме взели всички необходими мерки за осигуряване на достатъчно персонал от служители и автоматизирани работни места, на които да се извършват сигурни и ефикасни гранични проверки, обясни Костадинов. Той припомни, че граничният пункт е външна граница и контролът е изключително важен за всички граждани тук и във вътрешността на страната. По думите му предприетите организационни мерки са достатъчни, за да може преминаващите да не чакат дълго време. В момента работят 6 трасета за леки коли, 1 за товарни и 1 за автобуси. Има още три трасета, които ще бъдат отворени, ако се получи струпване на автомобили.", "date": "2017.08.15", "title": "Пътна полиция раздава листовки на чужденци за правилата за движение в България"}
{"url": "https://offnews.bg/sviat/nad-50-pozhara-v-gartcia-ima-visok-risk-da-plamnat-oshte-662862.html", "text": "По официални данни на Службата за пожарна безопасност на Гърция за последните 24 часа - от 06.00 ч. на 14 август до 06.00 ч. на 15 август - в страната са възникнали 55 пожара.Към момента по-голямата част от тях са били поставени под контрол в начален етап, съобщава българското външно министерство.Все още не е потушен пожарът в гориста местност в Каламос, област Атика. На мястото в борбата с огъня работят 180 пожарникари със 72 превозни средства и 58 души доброволци. Включени са и подразделения на Министерство на отбраната.Продължава борбата с пожара в Агротодасаки, местността Крионери, област Илия, където участват 42 пожарникари с 20 автомобила и 27 души доброволци.Продължава гасенето на пожарите, възникнали в различни части на остров Закинтос (Катастари - област Панагула, в района Киломенос, Ано Волимес, Волимес, Агиос Николаос, Дафни, Кампи) като огнищата са разпокъсани.Ограничен е пожарът, възникнал на 13 август в района Свороната Кефалония. Под частичен контрол са поставени пожарите, възникнали в последните няколко дни на остров Кефалоня, в районите Доризата, Каравадос, Адрактас, както и в горска площ в региона Агия Кириаки, област Илиа.Днес, според анализ на картата за риска от пожар, е обявен много висок риск (степен 4) за областите Атика, Евбея, Додеканези, Циклади и островите Крит, Лесбос, Хиос, Самос, Икария, Псара.Висок риск (степен 3) е обявен за районите Беотия, Фтиотида, Коринтия, Арголида, Лакония, Месиния, Ахая, Етолакарнания, Превеза, Теспротия, Еврос и островите Закинтос, Кефалоня, Итака, Лефкада, Корфу, Паксос, Самотраки, Лемнос , Агиос Ефстатиос и Скирос.Гръцките власти призовават гражданите - при развитие на пожар в определена област и риск за смесени жилищни зони - да напуснат своевременно района на бедствието и да не пречат на работата на пожарникарите. Водачите на превозни средства трябва да избягват да се движат в областите на пожар, тъй като има опасност от задръствания и повреди по автомобилите. Призовава се да не се създава паника и гражданите да следват стриктно указанията на властите.В случай на пожар или авария, гражданите трябва незабавно да уведомяват Центъра за противопожарната охрана на телефонен номер 199.Към момента в посолството ни в Атина няма постъпила информация за пострадали или засегнати български граждани, в следствие на пожарите, бушуващи на територията на Гърция.Министерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220", "date": "2017.08.15", "title": "Над 50 пожара в Гърция, има висок риск да пламнат още"}
{"url": "https://offnews.bg/futbol/zhivotnite-poluchiha-oshte-vreme-da-saberat-8-te-miliona-za-emblemat-662902.html", "text": "Или на някой не му се плаща, или път 7500 лева за много пари на фона на затритите покрай фалита на ЦСКА над 22 милиона лева. Преценете сами.Кредиторът на клуба Агенция \"Танев\", е предприел действия срещу съдебните разпоредби и ще обжалва решението на СГС. Крайният срок изтича утре, но от въпросната фирма вече са пуснали своята молба. На 8 август съдът определи кои жалби приема и кои отхвърля относно разпределението на парите на кредиторите на ЦСКА.Както е известно, фирмата \"Ред Енимълс\", която спечели правото да откупи активите на ПФК ЦСКА АД, ще трябва да преведе сумата от близо 8 млн. лв., която предложи при наддаването в Кърджали. Точната цифра е 7 835 367,50 лв. Самите \"Червени Животни\" също обжалваха предния път.Предвид обжалването, процедурата ще се забави още малко. Последната инстанция за обжалване по делото за несъстоятелност на дружеството ПФК ЦСКА АД е Апелативния съд. След като от институцията излязат с официално становище, парите ще трябва да бъдат платени.Утре изтича крайният срок за обжалване и по всяка вероятност още кредитори ще предявят претенции. \"Още не съм видяла жалбата, нека мине крайният срок утре, възможно е дори да се изчака още ден-два, ако има претенции, пратени по писмо до съда\", каза за OFFNews синдик Дора Милева, която организира търга за активите на ЦСКА.", "date": "2017.08.15", "title": "\"Животните\" получиха още време да съберат 8-те милиона за емблемата на ЦСКА"}
{"url": "https://offnews.bg/futbol/ronaldo-mesi-bufon-koj-sega-e-nomer-1-662903.html", "text": "Никакви изненади, Кристиано Роналдо, Лионел Меси и Джанлуиджи Буфон са тримата финалисти в класацията за най-добър футболист в Европа за сезон 2016-2017. Новината съобщи сайтът на УЕФА. Победителят ще бъде обявен на 24 август, когато ще се тегли жребият за групите в Шампионската лига.Тримата са били избрани от жури, включващо 80-те треньори на отборите, участвали в Шампионската лига и Лига Европа миналия сезон, плюс 55 журналисти - по един от всяка страна, член на УЕФА. Треньорите не са имали право да гласуват за играчи от своя отбор.Наградата на УЕФА за футболист на годината се дава на най-добрия играч на клубно ниво, независимо от националността му. Значение за оценката имат представянето на състезателя във всички турнири - вътрешни първенства, евротурнири и междуконтинентални.Роналдо изглежда сигурен победител след невероятния сезон с Реал. \"Белите\" станаха първият отбор, спечелил Шампионската лига в две поредни години, а в Испания също финишираха над върха пред Барса.Буфон може да се похвали с титла на Италия и финал в Шампионската лига, където срещна Реал и Кристиано. Вероятно ще е втори. Меси нямаше особени поводи за радост, но е в тройката.4. Лука Модрич (Хърватия, Реал)5. Тони Кроос (Германия, Реал)6. Пауло Дибала (Аржентина, Ювентус)7. Серхио Рамос (Испания, Реал)8. Килиан Мбапе (Франция, Монако)9. Роберт Левандовски (Полша, Байерн)10. Златан Ибрахимович (Швеция, Манчестър юнайтед)", "date": "2017.08.15", "title": "Роналдо, Меси, Буфон. Кой сега е номер 1?"}
{"url": "https://offnews.bg/turizam/otmeniat-naj-golemia-fest-v-slanchev-briag-za-da-ne-dojde-valeri-sime-662869.html", "text": "Заради акциите на вицепремиера Валери Симеонов най-големият фестивал в Слънчев бряг Solar Summer се отлага.Това стана ясно от съобщение, което организаторите на фестивала изпратиха до медиите. Те поясняват, че причините да се откажат са акциите за тишина по морето, както и опасенията, че техниката на диджеите ще бъде иззета и това ще свали имиджа на организаторите в цял свят.Фестивалът се провежа от 10 години на Какао бийч. Ето и цялата им позиция: ", "date": "2017.08.15", "title": "Отменят най-големия фест в Слънчев бряг, за да не дойде Валери Симеонов"}
{"url": "https://offnews.bg/analizi-i-komentari/tcankov-kamak-ili-kade-gerb-za-vtori-pat-prashta-prokuraturata-da-lovi-662855.html", "text": "Язовир \"Цанков камък\", който е в устата на всички политици в момента и вече е даден освен на българската прокуратура, и на австрийската, е най-големият, построен от средата на 80-те години досега. Хидросъоръжението се намира до родопското село Михалково и е част от каскадата „Доспат-Въча”. Захранва се от реките Въча и Гашня, а обемът му е 111 хил. куб. метра вода. Бреговете на язовир „Цанков камък“ са много стръмни и трудно достъпни, надморската му височина е около 680 м. Водното огледало на язовира достига до Девин, а дължината му е около 15 км. Освен Водноелектрическа централа, язовир „Цанков камък“ е и любимо място на туристите в Западните Родопи. Тук се предлагат разходки с лодки и водни колела, правят се и риболовни излети.  Въпросът сега е защо ГЕРБ праща прокуратурата за шарани, каквито казват, се ловели много в язовира по всяко време? След драматизма на управляващите в стил \"ау, чашката се пукнала\", от НЕК обясниха, че не точно чашата се е пукнала, няма нищо извънредно и става дума за планов ремонт.Въпреки че всички, чували за \"Цанков камък\", го свързват преди всичко с седемцифрения хонорар на д-р Ахмед Доган, от ДПС днес обявиха това за \"фалшива новина\". Върховният административен съд през февруари 2011 г. реши, че няма конфликт на интереси за хонорара от близо два милиона лева на Доган по проекта Цанков камък, а шефът на борда на \"Минстрой холдинг\" Николай Вълканов заяви, че хонорарът на Ахмед Доган е платен съвсем законно. Бившият вицепрезидент на \"Мултигруп\" обясни тогава, че Сокола има големи познания по хидроенергетика. Стойността на язовир и ВЕЦ \"Цанков камък\" по проект трябваше да струва 440 млн. лева, но сумата стигна милиард. Изграждането му е резултат на Меморандум за разбирателство за двустранно сътрудничество между България и Австрия за изпълнение на съвместни проекти по Протокола от Киото. През 2003 г. Националната електрическа компания подписва договори с три австрийски фирми. Хидровъзелъттрябваше да се изгради за пет години, но не стана и проектът се оскъпи. Открит е през 2010 г. при кабинета \"Борисов 1\". До днес не е ясно какви са приходите от \"Цанков камък\" и как върви възвращаемостта на инвестицията. Според Десислава Атанасова това ще стане след стотици или хиляди години. И Борисов така мисли. А \"Цанков камък\" за втори път отива при главен прокурор - предишният път обаче през 2010 г. обвинител №1 беше днешният конституционен съдия Борис Велчев. Сега е Сотир Цацаров. От действията му ще стане ясно какво всъщност очаква Борисов с мистериозния скандал Цанков камък 7 години по-късно. ", "date": "2017.08.15", "title": "Цанков камък или къде ГЕРБ за втори път праща прокуратурата да лови шарани"}
{"url": "https://offnews.bg/futbol/tcska-1948-s-poreden-sponsor-no-bez-hazurov-662865.html", "text": "Лидерът в каталожната и електронна търговия с офис консумативи, мебели и техника в България Office Express е новият спонсор на ЦСКА 1948. Фирмата бе представена от изпълнителния директор на клуба Добрин Гьонов на специална пресконференция в Пресклуб \"България\".На събитието присъстваха Красимир Янкулов, мениджър корпоративни клиенти, и Кристина Николова, мениджър реклама и промоционални събития на компанията.\"Много сме щастливи от факта, че имаме възможността да си партнираме с ЦСКА 1948! От това, което виждаме, клубът е постигнал завидни резултати за една година.Сигурен съм, че ще си бъдем полезни взаимно. Определено тук се работи в правилна посока и вярвам, че ще продължи по същия начин. Обсъждаме много идеи за различни инициативи и съвсем скоро те ще бъдат реализирани\", каза Красимир Янкулов.Малко по-рано днес стана ясно, че нападателят Костадин Хазуров е напуснал \"червените\". Той е останал обиден, след като наставникът Валентин Илиев е заявил пред целия отбор, че не се влага достатъчно в тренировъчния процес.Голмайсторът не е понесъл критиките и е решил да си стегне багажа. Той записа един мач за тима в Трета лига - при равенството с Беласица на старта на сезона.Любопитно е, че Хазуров е третият играч на \"червените\", който си тръгва в последните 24 часа. Това вече сториха Марио Димитров и Георги Младенов, които са искали да бъдат твърди титуляри.", "date": "2017.08.15", "title": "ЦСКА 1948 с пореден спонсор, но без Хазуров"}
{"url": "https://offnews.bg/politika/ninova-dava-borisov-na-avstrijskata-prokuratura-za-tcankov-kamak-662839.html", "text": "В последните дни министър-председателят Борисов и депутати от ГЕРБ, в опити да заглушат корупционни скандали в управлението на суджука, твърдят, че проектът \"Цанков камък\" е стартирал, докато съм била зам.-министър и, че съм обвързана с него. И двете са лъжа. Това заявява в своя позиция лидерът на БСП Корнелия Нинова. В текстът й се казва още:Проектът стартира в правителството на Симеон Сакскобурготски през 2001г. и нямам никакво отношение към него, дори и като зам.-министър в друго правителство от 2005 до 2007г. Личните нападки към мен нямат никакво значение, но имат значение членовете и симпатизантите на БСП и онези 1 милион българи, които ни подкрепиха на изборите. Заради тези хора и заради истината предприемам следното: 1. Депозирам до главния прокурор писмо, в което питам - при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира ли по какъвто и да е повод и в каквото и да е качество моето име.2. Завеждам дела на всички, които в последните дни обвързваха името ми с този проект и правеха внушения, че съм корумпирана - така, както на 23.05.2017 г. заведох дело на лицето Бойко Методиев Борисов за твърдението му, че съм била член на СДС и за това, че ме нарече \"г-жа Лъжа\". Както той, така и всички, които сега ме обвързват с проекта \"Цанков камък\", ще отговарят в съда, където ще трябва да доказват несъществуващи факти.3. Изпращам писмо до посланика на Австрия в България, като го моля той да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. По този начин той въвлича държавата Австрия в корупционен скандал. ", "date": "2017.08.15", "title": "Нинова дава Борисов на австрийската прокуратура за Цанков камък"}
{"url": "https://offnews.bg/politika/lavcheto-i-markata-sds-pod-zapor-662835.html", "text": "Адвокат запорира търговската марка СДС заради това, че от партията не са му платили хонорарите от месеци. „В момента те не могат по никакъв начин нито да продават, нито да прехвърлят, нито да лицензират на трето лице тези изображения. Те не би трябвало да го ползват. Когато съдия-изпълнителят го остойности и го пусне за продажба, те просто ще изгубят този символ”, разказа потърпевшият адвокат Диньо Бозаджиев.„Това е един най-обикновен спор между търговци от правна гледна точка. Тук става въпрос за търговска сделка и адвокатска услуга, която трябва да бъде платена. Това беше съвсем инцидентен ангажимент в рамките на 5-6 месеца. От СДС не ми платиха хонорарите. Предвид, че не са платени навреме, сега са 3 пъти повече. Получил съм само една много малка част”, коментира адвокат Диньо Бозаджиев.Ако има избори, те не би трябвало да могат да го ползват. Актът му е символичен - въпросът не бил материален. Делата, които е водил, са над 30, като сред тях е имало дело за неплатени сметки към Топлофикация, както и обжалване на решения на ЦИК пред ВАС.Адвокатът твърди, че главният секретар на партията му е отговорил, че не ги интересува и че дори не знаел, че има регистрирани такива марки в патентното ведомство и ако искал можел да я взема и да продава вафли с марката СДС - това щяло да бъде реклама. ", "date": "2017.08.15", "title": "Лъвчето и марката СДС под запор"}
{"url": "https://offnews.bg/112/zhena-udari-shamar-na-meditcinska-sestra-v-sliven-662859.html", "text": "Две жени и мъж са нападнали медицинска сестра в Спешния център в Сливен, съобщи областното МВР.Снощи, около 21.40 часа, полицейски екип се отзовал на сигнал от Спешния център за грубо отношение към медицински екип.На място са установени две жени - на 25 и 30 години, и 28-годишен мъж, които след конфликт нападнали и отправили обиди към медицинска сестра в Спешното отделение. По-младата жена дори ударила шамар на сестрата.Срещу 25-годишната жена е образувано досъдебно производство, на мъжа е съставен акт, който е внесен за решение в Районен съд - Сливен по Указа за борба с дребното хулиганство.", "date": "2017.08.15", "title": "Жена удари шамар на медицинска сестра в Сливен"}
{"url": "https://offnews.bg/temida/majka-i-dashteria-zadarzhani-za-smartta-na-bebeto-ot-pernik-662868.html", "text": "Окръжна прокуратура – Перник привлече към наказателна отговорност две жени по обвинение за извършено убийство в съучастие на новородено дете. Това са родилката и майка ѝ.Сигналът за открито тяло на новородено в пернишкия квартал \"Тева\" беше подаден около 21:30 ч. на 13 август. Под ръководството на ОП – Перник веднага е било започнато досъдебно производство срещу неизвестен извършител. В резултат на проведеното разследване са установени извършителите на престъплението. Инициалите им са С. И. и В.Т.Те са задържани с прокурорско постановление за срок до 72 часа, като предстои внасяне в съда на искане за определяне на постоянна мярка за неотклонение.Продължават да се събират доказателства за извършеното тежко престъпление.По неофициална информация аутопсията показала, че детето е било родено живо, но по тялото му са открити травми. Едната версия е, че е паднало от високо. Апартаментът, в който живеят майката и дъщерята се намира на 7 етаж. Бабата е санитарка в 3-та градска болница в София. Дъщеря ѝ е родила вкъщи, но не е ясно кой е бащата, защото никой не го е виждал. ", "date": "2017.08.15", "title": "Майка и дъщеря задържани за смъртта на бебето от Перник"}
{"url": "https://offnews.bg/ikonomika/200-miliona-bili-poharcheni-bez-targ-za-tcankov-kamak-662858.html", "text": "Около 200 млн. са разходите по изграждането на язовир \"Цанков камък\", които са извършени без да бъдат проведени обществени поръчки, обяви министърът на енергетиката Теменужка Петкова на пресконференция за основните приоритетите от управленската програма на правителството в сектор „Енергетика“. Проектът в Родопите предизвика противопоставяне между ГЕРБ и БСП през последните дни. От управляващата партия пуснаха сигнал до прокуратурата, а от Столетницата реагираха като ужилени и обясниха, че изграждането е започнало при управлението на правителството на Симеон Сакскобургготски. Нинова дори се закани да подаде сигнал до австрийската прокуратура заради твърдението на премиера Бойко Борисов, че проектът с австрийско участие е корупционен.Петкова посочи, че през 2005 година е подписано допълнение №3 и се извършват допълнителни разходи за изместване на пътя Девин-Михалково.Според нея прокуратурата ще каже кои са отговорните лица за неправомерните разходи.Петкова посочи още, че се извършва планов ремонт, свързан с коритото на река Гащня и ремонт, свързан със самия ВЕЦ, на повреда на геомембраната на язовира.Според Петкова в момента по сметките на държавната енергетика има приблизително 1,184 млрд. лева, докато като тя поела отрасъла през ноември 2014 година наличните парични средства били всичко на всичко 404 млн. лева.До края на август ще бъде даден стартът на обществената поръчка за избор на изпълнител, който да направи предпроектно проучване за газоразпределителния център край Варна.Според нея в рамките на  6-7 месеца процедурата по подготовката на проучването да бъде финализирана.", "date": "2017.08.15", "title": "200 милиона били похарчени без търг за Цанков камък"}
{"url": "https://offnews.bg/obshtestvo/fandakova-obeshta-remontat-na-orlov-most-prikliuchva-na-22-avgust-662834.html", "text": "Ремонтът на \"Орлов мост\" ще приключи най-късно до 22 август - обеща кметът на столицата Йорданка Фандъкова пред бТВ. Тя обясни, че той ще струва на общината 300 000 лева, тъй като това е най-натовареното кръстовище в столицата.Тя призова шофьорите, които имат възможност, да използват обходни маршрути. Кметът напомни, че последният основен ремонт на бул. „Цариградско шосе” е правен преди 11 години и гаранционният срок отдавна е изтекъл. Срокът за ремонта на бул. „Прага” беше удължен, заради подмяната на ВиК мрежата, обясни Фандъкова. Булевардът трябваше да бъде отворен от днес – 15 август, но вчера от Столичната община обявиха, че промените в движението са в сила до 31 август. Надявам се ремонтът да приключи до края на месеца, допълни столичният кмет.За кръстовището на бул. „Цар Борис III” и ул. „Житница” в кв. \"Красно село\", което се изгражда в момента заедно с третия метролъч, Фандъкова обясни, че за пешеходците са предвидени подлези, за да се облекчи трафикът. Тя припомни, че светофарите затрудняват движението и водят до по-голямо замърсяване на въздуха.В момента общината не може да спре строителството на небостъргачи в София и затова са предложени законови промени.Фандъкова припомни, че съгласно Подробния устройствен план (ПУП) НИКМИ няма право да строи 43-етажна сграда на ъгъла на бул. „България” и бул. „Гешов”, но съдът е задължил главният архитект Здравко Здравков да разреши строителството. ", "date": "2017.08.15", "title": "Фандъкова обеща: Ремонтът на Орлов мост приключва на 22 август"}
{"url": "https://offnews.bg/nashite-avtori/simeonov-e-prav-za-slanchev-briag-no-samiat-toj-nadali-znae-zashto-662849.html", "text": "Валери Симеонов поведе бащина дружина срещу нарушаващите регламентите дискотеки и заведения в Слънчев бряг. Аргументът на вицепремиера е концентриран ексклузивно върху спазването на закона, което не го прави автоматично прав в случая. Както знаем, законите могат да бъдат както добри, така и калпави, следователно сляпото придържане към тях не означава задължително морално и икономическо надмощие в дадения спор. Оставяйки регулациите настрана, прав ли е Симеонов в действията си?На този въпрос следва да се отговори чрез икономически анализ на ситуацията, отнасяща се основно до външния ефект – шум. В икономиката външните ефекти възникват, когато икономическата дейност на определен субект се отразява върху благосъстоянието на друг субект без конкретната транзакция или транзакции да получат пазарна оценка. Като резултат обществените разходи или ползи се различават от частните разходи или ползи.Един от първите примери за разрешаване на проблем с негативен външен ефект може да бъде проследен до древен Рим, където на един гражданин му хрумнало да си потърси правата срещу съседна нему мандра. Мандрата работила здраво по цял ден и лошият мирис се разпространявал върху околните къщи, правейки живота на римляните в околията непоносим. Та римският гражданин наел юрист и атакувал мандражиите в съда с аргумента, че емитираната от тяхната дейност миризма му нанасяла щети, които мандрата не заплащала. Съдиите признали иска на гражданина и отсъдили мандрата да го компенсира.В тесен икономически план мандрата в Рим е имала частни разходи, които са по-ниски от обществените. Тоест нейният собственик не е плащал пълния размер разходи за своята дейност, а част от тях са били прехвърляни на живеещите в околността. Съдът е изравнил двете величини като е задължил собственикът да компенсира римляните в района и по този начин частните разходи са се изравнили с обществените.Дискотеките на открито в Слънчев бряг създават подобен казус. Емитираният от тях шум нарушава спокойствието на почиващите в хотелите и живеещите в района, а засегнати в най-лудите вечери са дори хора от съседни населени места в залива. Силната музика прехвърля разходите за осъществяваната дейност от конкретните дискотеки към цялото общество и особено към хотелите, опитващи се да привлекат туристи от средната класа, които желаят по-балансирано преживяване в България. Държавата и общината са опитали да предотвратят това състояние на нещата, въвеждайки ограничения за шума, но е очевидно, че те нито са адекватни, нито се спазват, нито пък санкциите мотивират когото и да било да ги спазва без някаква по-дълга „тояга“.В случая съществуват няколко възможни решения:Както е известно, аз съм сред защитниците на аргумента, че щом Слънчев бряг е успял да се брандира като дестинация за парти туризъм, то не е работа на държавата да се намесва в неговото развитие. Навсякъде по света има подобни курорти, където музиката, купонът, алкохолът и хазартът са основните фактори, привличащи туристи.От друга страна, дори емблематична парти дестинация като Ибиса не е позволила на дискотеките да нарушават общественото спокойствие. Култовата дискотека на открито Ушуая приключва работа в полунощ, дори и там да гостува Дейвид Гета. Заведението отваря в 4 следобед, гостуващите музиканти и изпълнители започват своята програма в 5 и към 12.00 всичко приключва (освен в два дни всяка година – откриване и закриване на сезона). Ушуая бушува буквално под терасите на няколко хотела. Регулацията важи за всички дискотеки на открито. Все пак, в по-отдалечените плажове има барове, на които може да се посрещне изгрева с музика, но в никакъв случай при децибелите, познати ни от нашия курорт. Закритите клубове пък са напълно шумоизолирани. Дори култови дискотеки като Амнезия, Паша и DC10 не издават „гък“ извън затворените си врати – какво се случва вътре е изцяло друга история. Закритите заведения обикновено започват работа в 11 вечерта и завършват в 6 сутринта – повече от зверско парти.Испанците са разбрали нещо, което държавното ръководство на Слънчев Бряг АД не е – парти туризмът също може да привлича платежоспособни туристи, но това са хора от средната класа, за които физически и психически е невъзможно да купонясват всяка вечер до сутринта. Следователно атмосферата и условията в хотелите трябва да бъдат нормални, а каквото се случва в дискотеките – да си остава там. Съответно, двете испански парти дестинации Ибиса и Майорка не привличат пияници на 19-25 години, а хора като цяло на средна възраст. През последните години се наблюдава плавно възрастово разграничение, като в Ибиса се концентрира по-младият поток от 30-40 годишни (въпреки това, всеки пети е над 44), а в Майорка половината от посетителите са над 44 години. Смятате ли за възможно такава целева група туристи да купонясва всеки ден до 8 сутринта и да изтрае кънтящ шум дори в банята на хотела си? Пълен абсурд.Накратко казано, Валери Симеонов е прав, но най-вероятно самият той не разбира точната икономическа логика зад аргументите си. Слънчев бряг е разумно да си остане парти дестинация, но ако искаме да привлечем по-висок клас парти туристи, то следва атмосферата в хотелите да не бъде разрушавана от иначе прекрасния купон в дискотеките.Платежоспособните парти туристи не са тийнейджъри, способни и желаещи да прекарат цяла седмица (дори и повече) в непрестанен алкохолен делириум на няколко часа сън дневно. Това са хора на средна възраст със солидни средства, които търсят както комфорта и прилежащите услуги на луксозния хотел, така и щурото парти в близката дискотека.Когато и ако в Слънчев бряг предложим и двете, ще започнем да се конкурираме за целевата група туристи на Ибиса и Майорка. А дотогава... Валери Симеонов го описва далеч по-добре от мен, та няма да му отнемам щафетата.", "date": "2017.08.15", "title": "Симеонов е прав за Слънчев бряг – но самият той надали знае защо е прав"}
{"url": "https://offnews.bg/drugi/otkriha-i-marihuana-v-probata-na-tajgar-uuds-662838.html", "text": "Тайгър Уудс е имал пет различни лекарства в кръвта по време на ареста, когато беше заловен да спи зад волана насред магистрала през май. Това разкрива доклад на токсилог, оповестен публично от властите в САЩ.4 от веществата са силни болкоуспокояващи, но петото е THC - химически компонент на марихуаната. Бившият номер  в голфа е на лечение в момента, след като беше бързо освободен от ареста.Тайгър пледира невинен в шофиране след употреба на алкохол или наркотици. Той се оправда, че е прекалил с лекарствата заради операцията на гърба, която претърпя наскоро. Но май е дръпнал и една трева за по-сигурно.Все пак се очаква един от най-богатите спортисти да се отърве с участие в 12-месечна програма и условна присъда.  \"Както вече казах, аз съм консултирал приема на лекарства с професионалисти, не съм ги взимал на моя глава\", сподели Тайгър.\"Просто заради болките в гърба не можех да заспя, стигнах до инсомния. Трябваше да потърся медицинска помощ\", добави още най-прочутият голфър, който се завърна  спорта миналата година, но през февруари спря отново заради проблема с гърба.Ето котейлът, намерен в Тайгър Уудс:Hydrocodone (Vicodin)Hydromorphone (Dilaudid)Alprazolam (Xanax)Zolpidem (Ambien)Delta-9 carboxy THC", "date": "2017.08.15", "title": "Откриха и марихуана в пробата на Тайгър Уудс"}
{"url": "https://offnews.bg/sviat/mladezhat-pregazil-protestirashti-v-sharlatsvil-se-vazhishtaval-na-h-662844.html", "text": "Неонацистът, който прегази протестиращи в Шарлътсвил в събота, се е възхищавал на Адолф Хитлер и е биел майка си, съобщи Ройтерс, цитирана от БТА. Стотици националисти протестираха срещу решението на властите да премахнат паметника на генерал Робърт Лий, командвал армиите на южняците в Гражданската война през 19-ти век. За премахването на паметника се обявиха контрапротестиращи, а 20-годишният националист Джеймс Фийлдс се вряза с колата си в тях. Една жена загина, а най-малко 10 души бяха ранени. Фийлдс е обвинен в убийство, умишлено насилие и бягство. Младежът се интересувал силно от националистическите идеи и се увличал по тактиките на нацистката армия през Втората световна война, обяви негов бивш преподавател от училище пред CNN.Фийлдс се опитал да постъпи в американската армия през 2015 г., но бил обявен за негоден за военна служба.Майката на младежа, която има увреждания и използва инвалидна количка, неведнъж е подавала сигнали на спешния телефон 911, като се оплаквала, че синът ѝ я бие и я заплашва с нож. На записи от обаждания на 911 в полицейското управление в Кентъки през 2011 г. се чува как Саманта Блум, майката на Фийлдс, разказва на полицията, че той размахал срещу нея 12-инчов нож.В друго обаждане през 2010 г. тя казва, че синът й я ударил по главата и я заключил в спалнята, защото тя му казала да престане да играе на видеоигри.По думите на жената младежът взима лекарства, за да потиска изблиците си. ", "date": "2017.08.15", "title": "Младежът, прегазил протестиращи в Шарлътсвил, се възхищавал на Хитлер"}
{"url": "https://offnews.bg/futbol/sadiata-ot-lom-tormozena-seksualno-tarsi-pomosht-vav-fifa-662845.html", "text": "Футболната съдийка Теодора Тодорова е решена да стигне до край, за да получи справедливост след сексуални тормоз, причинен й от Ангел Стоянов, шеф на БФС в Монтана. Красавицата от Лом е изпратила докладна до Борислав Михайлов.Тя съобщи още чрез \"Фейсбук\", че ще бъдат сезирани и етичните комисии на УЕФА и ФИФА, а куп неправителствени организации са й предложили помощ.Тодорова е бясна на казаното от Бончо Генчев (председател на Зоналния съвет на БФС във Велико Търново), че на този етап Ангел Стоянов няма да бъде махан от пост, докато обвиненията й не бъдат доказани. Специално заради Бончо Генчев, герой от САЩ, ще приложим още веднъж нецензурните съобщения. Не всички, защото някой са за каналите след 0,00 часа.Ето какво написа Теодора:\"Защо искате от раз да се види всичко? Поетапно. След като има такива хора, които да постъпят по такъв начин, очаквате същите тези хора да си признаят и да не се скрият, а да кажат \"Да, сгреших, виновен съм\".Когато човек казва истината няма как да се обърка или уплаши от нещо, освен от натиск и корупция. Както съм казвала... има доказателства и свидетели. Другото е въпрос на наглост, пари и връзки.След като председателя на Зоналния Съвет на БФС във Велико Търново (б.р. - Бончо Генчев) заяви, че Председателя на ОС на БФС Монтана Ангел Стоянов няма да бъде отстранен от изпълняваната длъжност до изясняване на случая и, че г-н Стоянов по никакъв начин не бил нарушил служебните си задължения, с нас се свързаха още футболни личности от България и такива извън страната, както и няколко неправителствени организации, защитаващи правата на жените.По тази причина освен Докладната до председателя на Български Футболен Съюз Борислав Михайлов, и в случая българското законодателство не е единствено и водещо в целите, които искам да постигна.С помощта на по-горе упоменатите ще бъдат сезирани етичните комисии на УЕФА и ФИФА и казуса ще бъде разглеждан и по техните етични норми, а това са норми, които БФС като техен член е длъжно да спазва.Отделно от това неправителствени организации ще се занимаят с проявената полова дискриминация. Недопустимо е г-н Стоянов да не бъде отстраняван от поста си, при условие че е заявил, че ще завежда дело, а не е изключено свидетели по това дело да бъдат хора, които са зависими от него\", завърши Теодора Тодорова.", "date": "2017.08.15", "title": "Съдията от Лом, тормозена сексуално, търси помощ във ФИФА"}
{"url": "https://offnews.bg/zvezdi/silvestar-staloun-v-balgaria-ima-wi-fi-i-sred-valtcite-a-v-santa-kla-662840.html", "text": "Холивудският актьор Силвестър Сталоун се оплака от качеството на безжичния интернет в град Санта Кларита, Калифорния, и похвали този в България.Звездата от \"Роки\" публикува кратко видео в социалната мрежа Instagram, където, заедно с Криси Мец, обяснява, че в България можеш да хванеш wi-fi, заобиколен от вълци в гората, но в Санта Кларита не можеш никъде. Заглавието на клипа гласи, че това ще остане една от най-големите загадки за Сталоун: \"Можем да пътуваме до другия край на Вселената, но не можем да намерим свестен wi-fi. \"Малък клетъчен хорър\" с участието на Силвестър Сталоун и Криси Мец\".Не става ясно дали Сталоун има предвид доброто покритие на мобилните оператори с мобилен интернет у нас или точки с безжичен интернет.В момента Сталоун е на снимки за филма \"Това сме ние\".71-годишният актьор не един път е идвал в България за снимките на различни холивудски продукции.", "date": "2017.08.15", "title": "Силвестър Сталоун: В България има wi-fi и сред вълците, а в Санта Кларита - никъде"}
{"url": "https://offnews.bg/politika/gen-atanasov-borisov-e-ortak-na-dogan-662841.html", "text": "„Бойко Борисов превърна прокуратурата в новото Шесто управления на ДС в България. Тя се е превърнала в банка за компрометираща информация”. Това обяви в предаването „Тази сутрин” лидерът на ДСБ ген. Атанас Атанасов.Той призова парламентарната комисия за контрол над службите да провери и оповести данните за незаконно подслушване.Според Атанасов скандалът „Цанков камък” е за отклоняване на вниманието от другите скандали около управляващите и най-малко е насочен срещу почетния председател на ДПС Ахмед Доган.По думите му Борисов е успял да събере два антипода – Движението за права и свободи и крайните националисти.Според Атанасов през първите си 100 дни кабинетът Борисов-3 е демонстрирал липса на каквато и да е воля за реформи.", "date": "2017.08.15", "title": "Ген. Атанасов: Борисов е ортак на Доган"}
{"url": "https://offnews.bg/temida/advokat-obidil-i-butnal-3-godishno-dete-na-plazha-662842.html", "text": "Адвокат от варненската адвокатска колегия е бил глобен със 100 лв. по Указа за борба с дребното хулиганство за това, че бутнал тригодишно дете на плажа и го обидил.От Варненската апелативна прокуратура съобщиха, че на 13 август на плажа в кв. \"Аспарухово\" между мъжа и детето \"възникнал конфликт\". По думите на свидетели мъжът отправял обидни думи към детето, бутнал го и го съборил на пясъка, а детето се разплакало. Действията на адвоката била забелязани от бащата на момченцето, който по това време бил в морето. Мъжът излязъл от водата, взел плажен чадър и подгонил с него виновника.Повикана била полиция от семейството на тригодишното момченце, която отвела адвоката в Четвърто РУ на МВР. Там той продължил да буйства и да обижда униформените служители. Заради поведението се наложило адвокатът да остане за определено време в Районното полицейско управление и срещу него била образувана преписка по Указа за борба с дребното хулиганство.След преценка на прокурор от Районната прокуратура във Варна тя била внесена за разглеждане по реда на Указа за борба с дребното хулиганство във Варненския районен съд.Съдебният акт подлежи на обжалване пред Окръжния съд във Варна. ", "date": "2017.08.15", "title": "Адвокат обидил и бутнал 3-годишно дете на плажа"}
{"url": "https://offnews.bg/obshtestvo/goliama-bogoroditca-e-mladite-zheni-da-ne-pipat-nishto-cherveno-662744.html", "text": "Християните почитат днес Успение на Света Богородица, покровителка на майчинството и жените и пазителка на семейното огнище. Имен ден празнуват Мария, Мариана, Марио и техните производни. Народът ни нарича празникът Голяма Богородица. На този ден се правят родови срещи с курбани за здраве и плодородие. На трапезата се слагат обредна питка, царевица, жито и непременно - диня и грозде. Според поверията на този ден не бива да се докосва нищо червено, за да не останат бездетни младите булки. Вярва се, че Богородица помага на жените да се сдобият с рожба. Затова на празника Успение Богородично младите булки и невестите без деца носят дарове и ги поставят под иконата на светицата. Според Светото писание това е денят, в който Божията майка на 64-годишна възраст напуска земния живот и отива при сина си. Нейната смърт била лека и блажена, като заспиване, затова се нарича \"успение\". Счита се, че празникът \"Успение на Пресветата Богородица\" е установен от Апостолите. Разказите за чудесното възнасяне в плът на Божията Майка на небето се отнасят към IV век. Денят на празнуване на успение е установен от император Маврикий (592-602). Най-старото място, свързано с култа към Св. Богородица, е храмът \"Успение Богородично\" в Йерусалим. Той е издигнат през IV век върху мястото, където според преданието е било положено тялото на Божията майка. На 15 август Варна празнува своя ден. В тържествата се включват и поделенията на Военноморските сили. По решение на Общинския съвет днес в морската столица е официално неработен ден.", "date": "2017.08.15", "title": "Голяма Богородица е, младите жени да не пипат нищо червено"}
{"url": "https://offnews.bg/sviat/ogromni-pozhari-v-gartcia-spriaha-dvizhenieto-i-obiaviha-bedstveno-p-662824.html", "text": "Големи пожари бушуват в съседна Гърция. Изминалата нощ е била изключително тежка в област Илия до Атина, Каламос, Закинтос и Капандури. Пожарникари цяла нощ са се борили с огнената стихия. Засега не се съобщава за пострадали, но огънят е обхванал десетки километри, предават световните агенции. В област Илия до Атина е обявено извънредно положение.Усилията на пожарникарите да ограничат пътя на огъня не успяха, тъй като духа много силен вятър, който активира пожарите. Хората са евакуирани. Полицията спря движението, а самолети и хеликоптери също се включват в гасенето.В пепел са се превърнали къщи и гори с маслинови дървета. Гъстият дим достигна дори до о.Крит. До Солун също пламнаха пожари, но те не застрашават населените места.", "date": "2017.08.15", "title": "Огромни пожари в Гърция - спряха движението и обявиха бедствено положение"}
{"url": "https://offnews.bg/razsledvane/otstraneniat-gazibarski-prez-2010-g-bil-nenadezhden-za-darzhavnite-ta-662774.html", "text": "През 2010 г. отстраненият директор на Областната дирекция на МВР във Враца Димитър Газибарски е бил с отнет допуск до класифицирана информация. Това става ясно от отговор на Държавната комисия по сигурността на информацията (ДКСИ) до OFFNews.От комисията съобщават, че допускът е отнет по инициатива на тогавашния шеф на полицията във Враца на 27 октомври 2010 г. Основанията са, че \"лицето не отговаря на изискванията на чл. 40 от ЗЗКИ\", уточняват от ДКСИ. В цитирания текст от закона годни да боравят със секретни документи са лицата с българско гражданство, които да са пълнолетни, имат завършено средно образование, не са осъждани за умишлено престъпление от общ характер, не страдат от психически заболявания, надеждни са от гледна точка на сигурността и по отношение на опазването на тайна.От така цитирания текст става ясно, че без последните две, Газибарски отговаря на всички останали изисквания. Остава хипотезата, че той не е бил надежден при при опазването на държавни тайни. Казано с други думи това означава теч на информация.От ДКСИ уточняват, че Газибарски е обжалвал решението за отнемане на допуска, но комисията е отхвърлила искането му. Кариерата на ексдиректора на полицията във Враца започва от далечната 1994 г. Отнемането на допуска му до класифицирана информация е станало по времето, по което МВР се оглавяваше от Цветан Цветанов. Дотогава Газибарски е бил началник на сектор “Противодействие на престъпността” в РУП-Враца. На този пост е назначен в последните дни на правителството на тройната коалиция, когато вътрешен министър е Михаил Миков.В първите месеци на първото правителство на Бойко Борисов той е преназначен за началник на полицейското управление в Криводол, а през март 2011 г. е назначен за началник на група „Охрана” от сектор СОД в ОД на МВР-Монтана. В правителството на Пламен Орешарски  кариерата на Газибарски отново тръгва нагоре. Със заповед на министър Цветлин Йовчев той е назначен за началник на група \"Противодействие на тежки престъпления” от сектор „Криминална полиция” към Районно управление на МВР – Враца, а само два месеца преди края на мандата на правителството - на 12 юни 2014 г., е назначен за началник на Районно управление във Враца.  С идването на второто правителство на ГЕРБ изкачването в йерархията на Газибарски продължава. Със заповед на вътрешния министър Румяна Бъчварова на 29 юни 2015 г. старши комисар Димитър Газибарски е временно преназначен за срок от една година на длъжност директор на ОД на МВР - Враца. По това време вече е изтекъл 3-годишният забранителен срок, в който след като веднъж е отнет допускът до класифицирана информация, Газибарски може да кандидатства за ново разрешение. Въпреки че е назначен временно на поста за срок от една година, той бързо става титуляр - само шест месеца след първоначалното му назначаване.  от поста си, след като гръмна скандала с началника на физическата охрана в АЕЦ \"Козлодуй\" . От МВР уточниха, че отстраняването му е заради показани слаби резултати в ОДМВР-Враца и че то няма нищо общо със скандала. От видеото, което беше разпространено от бившия полицай , тогава се разбра, че Караджов заплашва полицай с уволнение и заявява, че ще се оплаче на началника му. Любопитна подробност е, че малко след като прокуратурата отказва да образува разследване по случая с нахлуването на Караджов в Районното управление в Козлодуй и заканите срещу полицаи, синът и съпругата на Димитър Газибарски са .Междувременно в социалните мрежи се , за който се твърди, че основен участник в него е Димитър Газибарски. Записът е направен в заведение и в разговора участват Милко Симеонов, бивш кмет на Бяла Слатина и местен - бизнесмен Калин Кръстев. От записа, който е направен близо месец след скандала в Районното управление, става ясно, че Газибарски коментира поведението на Аспарух Максимов - началникът на управлението, който отказва да потули случая с Пешко Караджов. Сименов го нарича \"пътник\".", "date": "2017.08.15", "title": "Отстраненият Газибарски през 2010 г. бил ненадежден за държавните тайни"}
{"url": "https://offnews.bg/izvan-terena/romantichen-fen-predlozhi-brak-v-sablekalniata-na-arsenal-video-662863.html", "text": "Привърженикът на Арсенал - Джордан направи романтично предложение за брак на което не може да се откаже към своята половинка Рут.По време на съботната обиколка на стадион \"Емирейтс\", двамата влюбени се сгодиха в съблекалнята на тима. Така със сигурност това бъдещо семейство ще помни винаги посещението си в дома на Арсенал.Нищо неподозиращата Рут влезе в помещението, а там я чакаше специално изработена тениска. \"Ще се омъжиш ли за мен\", пишеше на гърба на екипа на Арсенал.Джордан издебна момента и падна на коляно с пръстен в ръка. Неговата половинка каза категоричното си \"Да!\", а след това последва целувка.От Арсенал пък поздравиха бъдещото семейство като публикуваха клипа от годежа в социалната мрежа Инстаграм. ", "date": "2017.08.15", "title": "Романтичен фен предложи брак в съблекалнята на Арсенал (видео)"}
{"url": "https://offnews.bg/obshtestvo/v-chasti-ot-pet-stolichni-rajona-niama-da-imat-voda-662747.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на сградно водопроводно отклонение на ул. „Николай Павлович“ в Център налага спиране на водоподаването от 9:00 до 18:00 часа по ул. „Николай Павлович“ от бул. „Евлоги и Христо Георгиеви“ до ул. „Любен Каравелов“. Заради подмяна на сградно водопроводно отклонение на ул. „Софроний Врачански“ в „Банишора“, се налага спиране на водоподаването от 9:30 до 14:30 часа по ул. „Софроний Врачански“ от ул. „Козлодуй“ до бул. „Сливница“;по бул. „Сливница“ от ул. „Софроний Врачански“ до ул. „Антим I“.Във връзка с подмяна на сградно водопроводно отклонение на ул. „Караджин“ в с. Лозен, се налага спиране на водоподаването от 9:00 до 17:00 часа по ул. „Караджин“ от ул. „Заградена поляна“ до ул. „Иван Пешев“.Без вода заради подмяна на сградно водопроводно отклонение на ул. „Рилска обител“ в кв. „Васил Левски“ ще бъдат от 9,30 до 17,30 часа в района на ул. „Д-р Иван Селимински“.Разкриване на уличен водопровод на ул. „Хаджи Димитър“ в кв. „Филиповци“, се налага спиране на водоподаването от 10:00 до 18:00 часа на ул. „Хаджи Димитър“, ул. „Стефан Караджа“; по ул. „Георги Стоянов“ от ул. „Люлин“ до ул. „Хаджи Димитър“.", "date": "2017.08.15", "title": "В части от пет столични района няма да имат вода"}
{"url": "https://offnews.bg/politika/kuneva-s-nov-post-v-briuksel-662843.html", "text": "Лидерът в оставка на партия Движение България на гражданите Меглена Кунева е предложена за нов пост в Брюксел.Това се разбира от Официалния вестник на Европейския съюз от 28 юли 2017 г., съобщава БГНЕС.Кунева е предложена от Европейската комисия за член на Комитет, който се занимава със статута и финансирането на европейските политически партии. Заедно с нея, председателят на ЕК Жан Клод Юнкер е номинирал и португалския политик и бивш еврокомисар Антонио Виторино.През есента на 2014 г. бяха приети нови правила относно статута на европейските политически партии и свързаните с тях политически фондации. С това се целеше повишаване на прозрачността при финансирането им и спазване на ценностите, на които се основава Европейският съюз. Контролът върху дейността на европейските партии и свързаните с тях фондации се осъществява от шест-членен орган, като ЕК и Европейският парламент определят по двама представители.Назначението е обвързано с подписването от всяко определено за член лице на декларацията за независимост и липса на конфликт на интереси, става ясно от решение на Европейската комисия от 26 юли 2017 г.“Няма да искам и няма да приемам указания от институции или правителства, нито от каквито и да било други органи, служби или агенции. Ще се въздържам от всякакви действия, които са несъвместими с характера на възложените ми функции. Декларирам, че доколкото ми е известно, не съм в конфликт на интереси. Конфликт на интереси съществува, когато безпристрастното и обективно упражняване на задълженията ми на член на комитета, съставен от независими изтъкнати личности, е опорочено по причини, свързани със семейството, личния живот, политическата, националната, философската или религиозната принадлежност, икономически интерес или всякакъв друг интерес, който е общ с този на потенциален получател. По-специално декларирам, че не съм член на Европейския парламент, на Съвета или на Комисията. Не упражнявам изборни мандати. Не съм длъжностно лице или друг служител на Европейския съюз. Не съм настоящ или бивш служител на европейска политическа партия или на европейска политическа фондация”, гласи дословният текст на Декларацията за независимост и липса на конфликт на интереси, която Кунева е трябвало да подпише, за да стане член на Контролиращия орган на европейските партии и фондации.Меглена Кунева e поканена от председателя на Европейската комисия Жан-Клод Юнкер да влязе в състава на Комисията на независими видни личности на организацията на Европейските политически партии. Номинацията на двамата бивши европейски комисари за представители на Европейската комисия в органа беше потвърдена единодушно на заседание на комисарите, потърдиха и от ДБГ.По двама представители имат и Европейският парламент, и Европейският съвет. Основната функция на структурата ще бъде да дава становища относно придържането на европейските политически партии и фондации към основните европейски ценнoсти, както и спазването на регламента относно статута и финансирането.Комисията ще започне работа през октомври. Членовете й ще се събират за заседания, съобразно собствен график.Меглена Кунева и Антонио Виторино са номинирани заради успешната им работа като европейски комисари, съобщават още от ДБГ. ", "date": "2017.08.15", "title": "Кунева с нов пост в Брюксел"}
{"url": "https://offnews.bg/sviat/severna-koreia-se-otkaza-da-obstrelva-ostrov-guam-zasega-662827.html", "text": "Севернокорейският лидер Ким Чен Ун заяви, че отлага планирания ракетен удар на американския остров Гуам.Все пак ръководителят предупреди, че ще стреля, ако има още „безразсъдни действия“ от САЩ, предава AFP, цитирана от агенция \"Фокус\".Държавната информационна агенция на КНДР обяви, че Ким Чен Ун е бил запознат с плановете за нападение на Гуам по време на инспекция на Командването на стратегическите сили, което отговаря за ядрените оръжия на страната.Ким Чен Ун добавя за САЩ, че „ако те упорстват в изключително опасните си и безрасъдни действия на Корейския полуостров, то КНДР ще вземе мерки, както вече бе обявено“.Анализатори смятат, че коментарите на Ким Чен Ун отварят пътя за деескалация на нарастващата криза, която бе подхранена от размяната на остри реплики между Белия дом и Пхенян.", "date": "2017.08.15", "title": "Северна Корея се отказа да обстрелва остров Гуам. Засега"}
{"url": "https://offnews.bg/112/izmamnitci-reketirat-germantci-za-tcigari-s-marihuana-na-slanchev-bria-662829.html", "text": "Измамници рекетирали двама германски тийнейджъри на Слънчев бряг, след като ги видели да пушат цигара с марихуана.Няколко мъже видели 14-годишните момчета да пушат свита цигара на паркинга до хотел \"Глобус\" и се приближили до тях.Казали им, че това е незаконно и срещу 200 лева на човек няма да извикат полиция. Германците събрали общо 120 лева и ги дали на непознатите. Понеже парите не стигнали, единият младеж отишъл до хотела да вземе остатъка от сумата. В резултат на бързите полицейски действия, последвали получения сигнал, е задържан 28-годишният И.П. от Бургас, съобщиха от полицията.По случая е образувано досъдебно производство. При проверката у 14-годишния турист Р.Г. е иззета саморъчно свита цигара с марихуана. Работата по случая продължава от служители на Районно управление – Несебър.", "date": "2017.08.15", "title": "Измамници рекетират германци за цигари с марихуана на Слънчев бряг"}
{"url": "https://offnews.bg/obshtestvo/toplo-i-slanchevo-s-temperaturi-do-30-gradusa-662823.html", "text": "Днес слънцето ще се завърне и през по-голямата част на деня ще е слънчево. Максималните температури ще са между 27° и 32°. В сутрешните часове, в отделни райони, ще има разкъсана, а след обяд купеста облачност, но вероятността за валежи е малка. Вятърът ще се ориентира от север и ще е слаб, в Източна България до умерен.  Атмосферното налягане е малко по-високо от средното за месеца и през деня ще остане почти без промяна. Над Черноморието ще бъде предимно слънчево с временни увеличения на облачността, но без валежи. Ще духа умерен северен вятър, а температурите ще са 28°-30°. Температурата на морската вода е 26°-27°. Вълнението на морето ще бъде 3-4 бала, в заливите – около 2.Над планините ще преобладава слънчево време, с временни увеличения на облачността, почти без валеж. Ще духа умерен до силен вятър от север-североизток. Максималната температура на височина 1200 метра ще е около 23°, на 2000 метра – около 15°.Прогнозата е на Националния институт по метеорология и хидрология (НИМХ) при Българската академия на науките (БАН). ", "date": "2017.08.15", "title": "Топло и слънчево, с температури до 30 градуса"}
{"url": "https://offnews.bg/tenis/nauchih-mnogo-za-godina-hvali-se-grigor-dimitrov-v-sinsinati-662831.html", "text": "Григор Димитров го закъса напоследък откъм победи, но явно остава оптимист. Това е хубаво.Седмият поставен в схемата на \"Мастърс 1000\" турнира в Синсинати започва участието си в сряда с двубой срещу Фелисиано Лопес. Полуфиналистът от миналата година обясни какво се е променило за него от предишното му участие пред официалния сайт на АТР, цитиран от Тенис 24.\"Намирам се на страхотно място. Мисля, че научих много от него и смятам, че научих неща, които ще запомня. Не искам да забравям нещата, които всъщност ме тласнаха към това да играя по-добре и да бъда още по-силен в трудните моменти\", призна българинът.\"Направих отлична предсезонна подготовка. Работих много. Имах добра психическа нагласа, бях настроен позитивно, когато излизах на корта\", допълни 26-годишният хасковлия.Този сезон той е спечелил 76 процента от мачовете си на твърди кортове, 67 процента на трева и само 44 процента на червени кортове.\"Винаги съм обичал да играя на твърди кортове. Определено имам добри резултати на тях. Трябва да играя срещу трудни съперници във всеки кръг и трябва да съм готов за това. Трябва да остана стъпил на земята, да бъда скромен и да играя моята игра, като давам 100 процента всеки ден и да оставя останалото да се случи\", каза още Димитров.", "date": "2017.08.15", "title": "Научих много за година, хвали се Григор Димитров в Синсинати"}
{"url": "https://offnews.bg/koloezdene/samoubi-se-avstralijska-legenda-v-koloezdeneto-662848.html", "text": "Тъжна вест шокира света на колоезденето. Австралийският ас Стивън Уулдридж, който е световен и олимпийски шампион, почина на 39-годишна възраст. Най-вероятната причина за неговата смърт е самоубийство. Той спечели злато в отборното преследване в Атина през 2004 година, а между 2002 и 2006 година заслужи четири световни титли в същата дисциплина.\"Нашите мисли са със семейството на Стивън в тези трудни времена. Той ще бъде запомнен не само с успехите си в колоезденето, а и с приноса за развитието на спорта в Австралия\", заяви президентът на местния колоездачен съюз Ник Грийн.След като прекрати кариерата си, Уулдридж заемаше административни длъжности в местната федерация и в образователната система в Австралия.Австралиецът има 10-годишен син от първата си съпруга и 7-годишна дъщеря.", "date": "2017.08.15", "title": "Самоуби се австралийска легенда в колоезденето"}
{"url": "https://offnews.bg/obshtestvo/spipaha-gerbadzhia-brakonier-lovi-nezakonno-riba-za-gosti-662832.html", "text": "Доброволци от Централната рибно-опазваща организация (ЦРОО) заловиха бракониер, който се оказа общински съветник в Троян, съобщава бТВ.След като получили пореден сигнал за нарушител, забелязан близо до Райския залив в яз. „Сопот“, те му заложили капан и го хванали на място.„Цяла нощ изкарахме тук, за да наблюдаваме лодката – разказа Преслав Бойчев, координатор на ЦРОО – Ловеч. – Сутринта в 5:30 ч. той се пусна по пътеката, без да ни види, въпреки че бяхме на 15 метра от него, застана до лодката и започна да си вади мрежата. Започнаха да излизат риби, шарани и го заловихме директно на брега“.Оказало се, че задържаният е инж. Румен Райков – общински съветник в Троян и служител на областната администрация в Ловеч.Общинарят се оправдал, че очаквал гости и искал да ги почерпи.Конфискувана е 100 метра мрежа и почти 9 кг незаконно уловена риба. Оказва се, че общинският съветник е залавян и друг път.На Райков е съставен акт за административно нарушение. Води се и досъдебно производство.В официална позиция от ГЕРБ – Троян осъждат подобни прояви, въпреки това провинилият се не е изключен от структурата.Райков обаче вече е освободен от поста си в областната управа в Ловеч.Това са доброволците, които са стояли цяла нощ, за да го хванат. ", "date": "2017.08.15", "title": "Спипаха гербаджия-бракониер, лови незаконно риба за гости"}
{"url": "https://offnews.bg/futbol/brazilska-legenda-hvali-delio-rosi-662853.html", "text": "Бразилската легенда Алдаир, който е агент на каращия проби в клуба Жеан Патрик сподели пред колегите от \"Дарик\", че Роси е направил добър старт, който трябва да доразвие.51-годишният световен шампион със \"Селесао\" от 1994 годин е известен най-вече с 13-годишния си престой в Рома, на който бе капитан. \"Какво може и каква работа върши Роси, е ясно от престоите му в Лацио, Фоджа, Фиорентина. Той работи много добре навсякъде. Достатъчно известен треньор е за всички в Италия. Говорихме си, че влиза в нов етап на своя живот, защото за първи път работи извън родината си.Започна добре с победата над Дунав с 2:0, надявам се да продължи така и в бъдеще. Не гледах мача на живо, защото по това време пътувах към България. Успях да видя откъси от двубоя по телевизията. Роси има много работа, която да свърши тук, но е доволен от получения резултат срещу Дунав.Делио е изключителен професионалист. Много иска да успее. Гледа само и единствено напред. В момента Левски е на пето или шесто място, но той се цели в по-добри позиции. Важно е ръководството да му осигури една добра група, за да работи и да стигне до върха\", коментира Алдаир.Бразилският мениджър завърза контакти с Левски още през миналата есен. Най-вероятно той е обсъдил с Делио Роси от какви играчи ще има нужда италианецът на \"Герена\".\"Отворен съм да работя с всички отбори в Европа. За втори път съм тук. Посетих и други клубове в страната ви. Смятам, че тези неща са нормални. Запознат съм с Лудогорец, който продаде Кафу.Имат много добър екип и отбор. Разполагат с достатъчно бразилци в редиците си. Дано има повече мои сънародници в България\", заяви още агентът и разкри, че пробите на 20-годишния Жеан Патрик в Левски ще продължат и тази седмица.Крилото пристигна на \"Герена\" преди десетина дни. Правата му се държат от Сао Пауло. Жеан игра в спаринга с третодивизионния Сливнишки герой (1:3), но Делио Роси иска още време, за да прецени качествата му.\"Ситуацията на Патрик е странна. Очаква решението на треньорите. Дойде при един наставник, а отборът вече има нов. Футболистът трябва да демонстрира своите умения на терена, а дали ще го харесат - това е решение единствено на спортния щаб.Покани го предишният треньор, затова ще видим дали ще го задържат сега. Тази седмица спортно-техническото ръководство ще реши какво ще се случи с Жеан\" сподели пред \"Дарик\" Алдаир.", "date": "2017.08.15", "title": "Бразилска легенда хвали Делио Роси"}
{"url": "https://offnews.bg/sviat/kola-se-vriaza-v-pitcaria-vav-frantcia-ubi-momichentce-i-rani-12-662825.html", "text": "Кола се вряза снощи в пицария в град Сет Сор, източно от Париж. Загина 13-годишно момиченце, а 12 души бяха ранени. Четирима от пострадалите са в тежко състояние.Според разследващите нападението не е терористичен атентат.Колата връхлетяла върху терасата на заведението, а след това се врязала във витрината. Нападателят е арестуван. Той е 35-годишен, без полицейско досие. Мъжът признал, че в неделя направил неуспешен опит за самоубийство и решил вчера да повтори.Градчето е малко - около 450 жители, а Националната полиция публикува туитове, че тече операция и моли да не се разпространяват фалшиви новини.", "date": "2017.08.15", "title": "Кола се вряза в пицария във Франция - уби момиченце и рани 12"}
{"url": "https://offnews.bg/sviat/evakuiraha-metrostantcia-v-london-sled-zadejstvane-na-pozharnata-alarm-662851.html", "text": "Станцията на лондонското метро Холбърн е била евакуирана след задействане на пожарната аларма, съобщи в Туитър транспортният оператор на британската столица Transport for London. Според оператора става въпрос за повреда на влак. Свидетели на инцидента разказват в социалните мрежи за силен гръм, последван от дим, който бързо се разпространил. Станцията веднага била евакуирана. Пожарната аларма се е включила и на станция Западен Райслип. Влаковете са спрени между станциите Райслип Гардънс и Западен Райслип, както и между станциите Ливърпул Стрийт и Уайт Стрийт. Транспортният оператор съобщи за възможни закъснения и на други влакове и препоръча на жителите на Лондон да потърсят друг начин за транспорт. Преди дни влак на лондонското метро се запали в движение и се наложи евакуация на пътниците от станция \"Оксфорд съркъс\" в столичния център. ", "date": "2017.08.15", "title": "Евакуираха метростанция в Лондон след задействане на пожарната аларма (видео)"}
{"url": "https://offnews.bg/obshtestvo/medat-poskapva-s-20-zaradi-izmiraneto-na-pchelite-662846.html", "text": "Измирането на пчелите у нас стигна 60 и дори 100% тази година. Заради високата смъртност на пчелите медът поскъпва с 20%. А според пчеларите около 1/3 от продуктите на пазара нямат необходимите качества, защото се смесват с украински и китайски мед.\"Ядем български мед, смесен с нискокачествен китайски и украински мед\", това съобщи Николай Куманов, председател на Федерацията на българските пчелари по БНТ.Куманов коментира поскъпването в продажбата на мед на дребно с 20%. Причината за поскъпването е, че тази година загубата на пчелни семейства е 60%, а в Русенско достига дори до 100%. Виновни за това са пестицидите, които земеделците използват при преработване на почвата.По думите на Куманов в България, Сърбия и Румъния се произвежда най-качествения мед в света. Ние изнасяме продукта за много европейски държави, които го купуват, за да го сместват с техния мед. Годишното количество добив в страната ни е 10-11 хиляди тона, а износът ни за Европа се оказва 15 хиляди тона.Обяснение за това е кондрабандата на нискокачествен мед от държави извън ЕС, като Русия и Украйна, който се смесва с нашия мед, за да има по-голямо количество за продан и това е един от сериозните проблеми за пчеларите, тъй като 30% от продукта в Европа не отговаря на основните изисквания.Куманов посъветва потребителите на мед да се опитват да си го закупуват директно от пчеларите, но ако нямат тази възможност има лесен начин да се разбере дали той е качествен или не - ако сложите лъжичка мед във вода и той се разтвори за по-малко от 10 секунди, значи продуктът е некачествен и най-вероятно е с голямо количество чужди примеси.", "date": "2017.08.15", "title": "Медът поскъпва с 20% заради измирането на пчелите"}
{"url": "https://offnews.bg/politika/dps-dogan-niama-nishto-obshto-s-tcankov-kamak-662857.html", "text": "ДПС излезе със съобщение и призив да не се замесва името на почетния им лидер Ахмед Доган в проекта Цанков камък. Темата се превърна в ябълката на раздора между ГЕРБ и БСП през последните дни, а името на Доган беше споменато в медиите като един от участвалите в проекта. В съобщението си до медиите от ДПС казват, че Доган дори не е бил консултант по този проект. Декларацията на партията изглежда странно върху факта, че през 2010 г. парламентарната комисия за за борба с корупцията и конфликта на интереси излезе с доклад, че Ахмед Доган е нарушил закона, като не е декларирал приходите си от консултантските договори по четири енергийни проекта, включително и от \"Цанков камък\". След това петчленен състав на Върховния административен съд постанови само, че конфликт на интереси с получаването на милионните хонорарите няма.Декларацията на ДПС без редакторска намеса:Години наред името на Доган се свързва с Цанков камък. Срещу лидера на ДПС се водеше дори дело за хонорара, който той е взел за проекта. Делото приключи с оправдателна присъда, като на почетния лидер на ДПС дорти бяха платени разноските по делото. Неведнъж Доган е впряган и като един от малкото специалисти, които разбират хидроенергетика. ", "date": "2017.08.15", "title": "ДПС: Доган няма нищо общо с \"Цанков камък\""}
{"url": "https://offnews.bg/bojni/vladimir-klichko-imah-100-prichini-da-prodalzha-i-oshte-100-da-spra-662854.html", "text": "Бившият световен шампион по бокс в тежка категория Владимир Кличко призна, че е имал \"100 причини да продължи и още толкова да спре с бокса\", пише udarsport.bg. 41-годишният украинец сложи край на кариерата си на 3 август и отказа реванша с Антъни Джошуа. Кличко загуби с технически нокаут първия мач за титлите на IBF, WBA и IBO на „Уембли“. Той призна, че планът му е бил различен.\"Планът ми беше да спечеля мача и да продължа, бях обсебен от победата. След това имах 100 причини да продължа и още 100 да спра. Когато взех решението да се оттегля, част от мен умря.Но забелязах, че мотивацията ми вече е на друго място. Дори тези 20 млн. евро, които щях да спечеля от евентуалния реванш, не можеха да ме накарат да продължа. Само за пари, щях да заблуждавам себе си\", сподели Кличко пред \"Билд\".Украинецът призна, че е бил близо до оттегляне от бокса още през 2009 г.\"През 2009 г. в мача с Руслан Чагаев скъсах бицепс на лявата ръка. Направиха ми операция, но след това започнах подготовка прекалено рано и го скъсах пак. Направиха втора операция, а докторът ми каза: \"Оправих го, но ако не внимаваш, ще го скъсаш отново\", добави украинецът.Той все пак е доволен, че е сложил край на кариерата си по собствено желание: \"Оттеглих се при моите условия. Не ми се налагаше да спра, защото съдбата ме е притиснала до стената. Сърцето и душата ми намериха мир\".Кличко призна, че е получил съобщение от майка си, която е написала: \"Браво!\".Сега украинецът се занимава с бизнес и с мотивационни речи. През май той изнесе лекция за предизвикателствата в Орландо.\"Бях развълнуван, усетих адреналина и си казах: \"Влад, това не е толкова лошо\". Отварям нова глава\", добави още Кличко.", "date": "2017.08.15", "title": "Владимир Кличко: Имах 100 причини да продължа и още 100 да спра"}
{"url": "https://offnews.bg/izvan-terena/sajt-otbroiava-vsiaka-sekunda-parite-specheleni-ot-nejmar-662826.html", "text": "В мрежата се появи сайтът , чиято единствена функция е да обновява на секундата парите, които вече са спечелени от Неймар в ПСЖ. Не са известни създателите, но са определено идейни пичове.Бразилецът официално премина при парижани на 3 август, а към момента вече е изкарал над 940 000 евро. Всъщност, може да се убедите сами колко точно. Сигурно и на Неймар би му било приятно да види как забогатява с едно евро след по-малко от премигване. За основа на сайта е взета заплатата на техничаря в ПСЖ от 30 милиона евро годишно. Колко са комисионни за баща му и пари под масата, знаят само катарците и самият Неймар. Иначе босовете платиха 222 милиона евро на Барса за бижуто.Парите си струват, показа дебютът на бразилеца. Неймар изработи гол и сам вкара един при успеха 3:0 над Гингам като гост.", "date": "2017.08.15", "title": "Сайт отброява всяка секунда парите, спечелени от Неймар"}
{"url": "https://offnews.bg/obshtestvo/otpadat-belezhkite-za-lipsa-na-zadalzhenia-kam-nap-obshtini-i-mitnitc-662864.html", "text": "Изискването за предоставяне на служебни бележки за липса на задължения към НАП, митниците и общините може скоро да отпадне, а информацията да бъде предавана между институциите по служебен ред.Това предвиждат предложения на Министерството на финансите, публикувани за обществено обсъждане. Те са част от стратегията на правителството за намаляване на административната тежест за гражданите и фирмите.Ако предложените промени бъдат одобрени, ще отпадне изискването да се предоставят на хартия следните документи (вместо това те ще се получават по служебен ред):- Информация за евентуални дължения към НАП, митниците и общините;- Справка от търговския регистър, че лицата не са в производство по несъстоятелност или ликвидация, когато подават искане за лиценз за управление на данъчен склад, за удостоверение за освободен от акциз краен потребител или друг регистрационен режим по Закона за акцизите и данъчните складове;- Информация, че лицата не са извършили тежко или повторно нарушение по Закона за акцизите и данъчните складове, когато кандидатстват на лиценз, регистрация или удостоверение за извършване на дейности с акцизни стоки;- Информация, че лицата не са осъждани за умишлено престъпление от общ характер при подаване на документи за издаване на разрешение за осъществяване на дейност като оператор на ваучери за храна. Справката за съдимост ще се предоставя на Министерството на финансите по служебен ред от съответните съдилища;- Информация, че лицата не са осъждани за умишлено престъпление от общ характер - по отношение на физическите лица - търговци, членовете на управителните или контролните органи и неограничено отговорни съдружници в юридическите лица, които извършват дейност като обменно бюро.В проекта на Закона за изменение и допълнение на Данъчно-осигурителния процесуален кодекс се предвижда юридическите лица, които не са осъществявали дейност през данъчната година и които са освободени от подаване на годишен отчет за дейността, да бъдат освободени от задължението за подаване на годишна данъчна декларация по Закона за корпоративното подоходно облагане и за обявяване на годишните финансови отчети в търговския регистър.Регистрация по ДДСПроектът предвижда при първоначално заявяване за вписване пред Агенцията по вписванията лицата да могат едновременно с това да упражнят и правото си за доброволна регистрация по Закона за данък върху добавената стойност. Регистрацията по ЗДДС в този случай ще се извършва по облекчена административна процедура. По този начин ще се избегне необходимостта лицата да посещават и двете администрации, съобщават от МФ. Предлага се и да отпадне задължението за данъчно задължените лица за съставяне на опис за наличните активи при регистрация по Закона за данък върху добавената стойност.Предвижда се и облекчаване на процедурите по издаването на разрешителното за търговия с тютюневи изделия от митническите органи. Първата мярка е свързана с отпадане на изискването за лицата, които са вписани в Търговския регистър и подават до митническите органи искане за издаване на разрешение за търговия с тютюневи изделия, да прилагат към изискуемите документи и декларация, че не са в производство по несъстоятелност или ликвидация. Наличието на това обстоятелство ще се декларира само от лицата, които не са вписани в Търговския регистър. Втората мярка е свързана с отпадане на задължението за лицата, които подават искане за издаване на разрешение за търговия с тютюневи изделия, да декларират пред митническите органи обстоятелството, че не са извършвали търговия и/или съхранение на тютюневи изделия без разрешение през последните 24 месеца. ", "date": "2017.08.15", "title": "Отпадат бележките за липса на задължения към НАП, общини и митници"}
{"url": "https://offnews.bg/politika/gerb-prizova-obshtinskia-savetnik-brakonier-da-se-ottegli-662873.html", "text": "ГЕРБ призовава общинския съветник Румен Райков да напусне Общинския съвет на Троян, съобщиха от пресцентъра на партията.От ГЕРБ уточняват, че съветникът, който беше обвинен, че е бракониерствал в язовир \"Сопот\", не е член на ПП ГЕРБ, а е избран за общински съветник с листата на партията като гражданска квота. В случай, че Райков откаже сам да напусне Общинския съвет, ГЕРБ ще го изключи от групата си в съвета.От ГЕРБ заявяват, че никога не са и няма да разпъват политически чадър върху никого и всеки, който нарушава законите на страната трябва да понесе съответната отговорност.Общинският съветник от ГЕРБ беше хванат да лови риба в язовира от доброволци, които са му устроили капан. Той им казал, че лови риба за гости, които очаква. ", "date": "2017.08.15", "title": "ГЕРБ призова общинския съветник-бракониер да се оттегли"}
{"url": "https://offnews.bg/sviat/rusia-hvanahme-diversant-v-krim-ukrajna-tova-e-falshiva-novina-662874.html", "text": "Руската Федерална служба за сигурност твърди, че е задържала в Крим агент на Службата за сигурност на Украйна, подготвял диверсии на полуострова.Властите в Киев определиха твърденията на ФСБ като \"фалшива новина\" и \"поредната провокация\".Руската версияСпоред съобщението на ФСБ, украинският гражданин Генадий Генадиевич Лимешко, бивш старши разузнавач от армията на Киев, е изпратен на полуостров Крим, анексиран от Русия през 2014 г., за да извърши \"диверсии срещу инфраструктурни и животоподдържащи обекти\".Пристигнал в Крим на 9 август, той трябвало да повреди електропровода от град Судак до курорта Новий свет, снабдяващ селища с общо население над 50 000 жители. Имал освен това задачата да унищожи чрез палежи горски масиви на полуострова и да създаде условия за свлачища, които да парализират движението по магистралата от Судак до Новий свет. Планирал също да опожари обект от комуналното стопанство в района - това са твърденията на ФСБ.На 12 август Лимешко е задържан при опит да повреди електропровод в района на трасето от Судак до Новий свет. У задържания са открити и иззети две пресовки тротил, детонатор, граната с поставена запалка, течна горивна смес, ръчен трион, с който да реже дървените стълбове на електропровода, и дигитален фотоапарат - за да документира диверсионната си дейност и после да се отчете за нея пред своите ръководители в СБУ - твърдят още руските специални служби.Украинската версияСлужбата за сигурност на Украйна определи съобщението от Москва като \"поредната провокация\" на ФСБ.Подобни фалшиви новини са нужни на руските специални служби единствено за сплашване на населението на полуострова, което все по-често изразява недоволството си от окупационните власти, заяви говорителката на СБУ Елена Гитлянская.На фона на влошаването на живота на кримчаните ФСБ отново пусна \"изтъркания запис\" и се опитва да обвини Украйна и нейните правоохранителни органи за своите собствени беди и проблеми в Крим, каза още Гитлянская.", "date": "2017.08.15", "title": "Русия: Хванахме диверсант в Крим. Украйна: Това е фалшива новина"}
{"url": "https://offnews.bg/drugi/livarpul-tcska-i-tenis-priako-v-efir-dnes-662828.html", "text": "18:00 Тенис, турнир за мъже в Синсинати Mtel sport 121:45 Футбол, ШЛ, Хофенхайм – Ливърпул bTV action21:45 Футбол, ШЛ, Йънг Бойс – ЦСКА Москва Ринг02:00 Тенис, турнир за мъже в Синсинати Mtel sport 1", "date": "2017.08.15", "title": "Ливърпул, ЦСКА и тенис пряко в ефир днес"}
{"url": "https://offnews.bg/interviu/markata-sds-skoro-mozhe-da-bade-pusnata-v-prodazhba-662847.html", "text": "Адв. Бозаджиев, нямаше ли друг правен механизъм, по който да си вземете дължимите суми от СДС?Единият вариант да си взема дължимите суми беше като ги поканих в началото на 2016 г. да ми заплатят сумите. Те не го направиха това нещо и може би след 7-8 месеца заведох тези дела - всяко по отделен договор, който не е платен. Тук нещата вървят по т.нар. заповедно производство, съответно по 5-6 дела си извадих изпълнителни листове, въз основа на което образувах и изпълнително дело.По отношение на другите дела, те направиха възражения, че не дължат сумата, поради което аз нямам друг процесуален способ освен да заведа по исков ред и да доказвам тази сума. Дължимите суми са за явяване по 5 или шест дела.За каква дължима сума става въпрос?Сумата като главница е около 10 хил. лв., но във връзка с тези съдебни процедури са натрупани разноски, които аз съм направил и така сумата става доста по-голяма. По останалите дела те започнаха да пишат възражения, подписани лично от Лукарски (). В тях пише - \"не дължа сумата\" и това е достатъчно, за да се приключи със заповедното производство и тогава се указва на взискателя, какъвто съм аз, в едномесечен срок да заведе дело. Вие имахте ли договор със СДС за правни услуги?Да, имам един договор, който е за правно обслужване за 9 месеца, в който има изрична клауза, че в случаите, когато се явявам и осъществявам процесуално представителство по дела, ми се дължи отделно възнаграждение в рамките на минималния размер, който е предвиден в наредбата Висшия адвокатски съвет за минимален размер на адвокатските възнаграждения. Когато се явявам пред съд или прокуратура официално като пълномощник, те трябва допълнително да ми заплатят и тъй като имам абонаментен договор, за това и сумата, която е договорена за заплащане, е минимумът, който е по наредбата.За тези плащания не е ли посочен срок в договора, в който те трябва да бъдат направени?Те по принцип се дължат преди осъществяването, но страните могат да се договорят. Аз мога да претендирам за плащане преди или след това, но те са винаги са дължими. И тъй като ние този въпрос не сме го уточнили, аз не съм претендирал за лихви от периода, когато съм се явявал, до момента на поканата. Така че, от момента, в който аз ги каня, те вече са в забава. По отношение на това могат или не могат да се явяват на избори - главният секретар на партията коментира пред медии, че не се вълнува от запора, тъй като партията няма право на търговска дейност. Това означава пълна неграмотност и доколкото знам председателят на партията е адвокат и да говорят такива неща. Нека да си видят какво са патентовали, какво са защитили и как са го защитили като търговска марка и че тук става въпрос за интелектуална собственост, а използването на интелектуална собственост по Закона за политическите партии е един от начините за легитимно финансиране на политическа партия. Фактически тези търговски марки, които са запазени в Патентното ведомство, те вече могат да бъдат ползвани за производство например на стоки и услуги, които са свързани с пропагандната дейност на партията. Те могат да ги продават и от това получават приходи, както по време на предизборните кампании има шапки, ключодържатели и други, които се продават и това е легитимно финансиране на политическите партии, които по принцип не могат да извършват търговска дейност. Така че тук не става изобщо въпрос за търговска марка и търговска дейност. Разликата е като между Стамбул и Ямбол. Възможно ли е от СДС наистина да не са били наясно, че държат правата над такава марка?Няма как да не знаят. Ако направите справка в регистъра на Патентно бюро, ще видите, че са регистрирани. Това са 11 знака, включително и легендарното лъвче. Те могат да ги ползват и като титуляр на тази марка е записан Съюзът на демократичните сили. Първите заявки, включително и на емблематичното лъвче и от 1991 г. Има и други - от 2012 г. например, които те ползват като запазена марка на политическата партия. Ако те не си знаят нещата... За мен това е смешно и странно.Какво следва след запора - текат ли някакви срокове?Има наложен запор върху ползването, продажбата и съответно лицензирането на тези марки, върху които съдия-изпълнителят е заложил запор и това е до момента, в който той остойности тази интелектуална собственост и я пусне за продажба... Като я пусне за продажба, всеки може да я купи и след като се платят парите, те се разпределят между взискателите. Между другото по моите дела има присъединени кредитори, НАП и други. Аз съм един от дребните взискатели. Тоест, няма срок, в който да бъдат платени задълженията и партията да си спаси марката?Няма срок, тук вече става въпрос за технология. Може да стане утре, може да стане и след една седмица или по-късно. Те заплатят ли ми задължението, те ще трябва да платят и задълженията и по това дело, по което са присъединени и кредитори. Като платят всички задължения по това дело едва тогава то ще бъде прекратено и ще бъде вдигнато обезщетението.Търсиха ли ви вече от партията?Никой не се е обаждал. Преди около месец имах разговор с Лукарски, който се изненада, че са имали задължения, което беше странно, тъй като възраженията по всички дела бяха подписани лично от него - тогава той беше действащ министър. Пълномощното на адвоката му е подписано от него, а адвокатът му е председателят на Контролния съвет на партията. Така че изобщо не може да става въпрос за това, че не са знаели за този проблем и председателят на партията едва сега е разбрал, когато не е вече ангажиран с управлението на държавата. Тогава се уточнихме какви са задълженията към мен. И дотам приключи разговорът. Каза, че ще се обади, никой не се обади и аз не съм ги и търсил.  ", "date": "2017.08.15", "title": "Марката СДС скоро може да бъде пусната в продажба"}
{"url": "https://offnews.bg/112/arestuvaha-avtokradtci-v-sofia-s-toku-shto-otmaknat-hiundaj-662856.html", "text": "Вчера на територията на столицата е проведена специализирана операция по противодействие на криминалната престъпност. В нея са участвали служители от сектор „Престъпления свързани с МПС” и от сектор „СПО- Кобра” при СДВР, съобщиха от пресцентъра на МВР.Задържани са двама криминално проявени - единият на 42 г. с инициали П.П и прякор Пери, и С.С. на 39 години.Двамата са заловени малко след полунощ, при опит да укрият в гаражна клетка на бул. „Овча купел” лек автомобил „Хюндай Санта Фе”, непосредствено след неговото противозаконно отнемане от ж. к. „Надежда 2”.При задържането им те оказали яростна съпротива, което наложило употребата на физическа сила и помощни средства - белезници.При последвалите процесуално-следствени действия в инкриминирания автомобил полицаите намерили и иззели устройство за заглушаване на GPS- сигнали, мобилни телефони и ръкавици. В така наречения работен автомобил, с който двамата се придвижвали, са открити ключове за автомобили, техническо устройство за привеждане на автомобили в движение, устройство за програмиране и „обучаване” на имобилайзери, бейзболни шапки.П.П. е регистриран в полицията за престъпления, свързани с моторни превозни средства, а С.С. – за кражби. По случая е образувано досъдебно производство. След доклад на събраните материали в Софийската районна прокуратура мъжете са привлечени като обвиняеми за престъпление по чл. 346 от НК и с прокурорско постановление мерките са им удължени за 72 часа.Работа по документиране на цялостната им престъпна дейност продължава.", "date": "2017.08.15", "title": "Арестуваха автокрадци в София с току-що отмъкнат Хюндай"}
{"url": "https://offnews.bg/medii/offnews-podade-signal-do-gdbop-za-falshiv-sajt-kojto-zloupotrebiava-s-662876.html", "text": "OFFNews подаде сигнал до ГДБОП за сайт, който разпространява измислени фалшиви новини с име, наподобяващо нашето.Фалшивият сайт е с име Offnews101 и е на адрес offnews101.wordpress.com.Досега той е публикувал 3 \"новини\" - всичките мракобесни и неверни:\"Извънредно! Стрелба по джипа на Валери Симеонов в Бургас, депутата в критично състояние…\"\"Край! Всичко свърши! Тежък инсулт покоси чудовището Джордж Сорос…\"\"Лекарите от Разград гръмнаха! Пиян джигит с БМВ е помел малката Крисия на пешеходна пътека…\"Фалшивият сайт предизвика възмущението на колегите още вчера, като бургаският сайт  дори се е обадил на Валери Симеонов да провери дали не се е случило нещо.Валери Симеонов не е депутат, а е вицепремиер, но това е последна подробност. По-важното е, че е жив и здрав и нито една от описаните случки с него, Сорос и Крисия не са се случвали.Още по-абсурдно е, че новината за мъртвата Крисия се споделя във Фейсбук от профил с нейното име...Няма да гадаем защо се прави това, надяваме се и вярваме, че ще ГДБОП си свърши работата, както направи и при предишните случаи на злоупотреба с името и търговската марка на OFFNews.Благодарим на колегите, които в своите статии изрично разграничиха фалшивия сайт от нашия.", "date": "2017.08.15", "title": "OFFNews подаде сигнал до ГДБОП за фалшив сайт, който злоупотребява с името ни"}
{"url": "https://offnews.bg/futbol/obichajnite-zapodozreni-sa-izbranitcite-na-hubchev-662867.html", "text": "Никакви изненади не предприе селекционерът на националния отбор Петър Хубчев, който обяви имената на футболистите, състезаващи се в чужбина, за предстоящите световни квалификации срещу Швеция на 31.08.2017 и Холандия на 03.09.2017.Имената на играещите в България ще бъдат оповестени допълнително. Отборът ще стартира лагера си за предстоящата квалификация на 27-ми август.Пламен Илиев - Астра (Румъния)Страхил Попов - Касъмпаша (Турция)Петър Занев - Амкар (Русия)Васил Божиков - Слован (Словакия)Георги Костадинов - Макаби Хайфа (Израел)Симеон Славчев - Спортинг Лисабон (Португалия)Ивайло Чочев - Палермо (Италия)Георги Миланов - ЦСКА Москва (Русия)Александър Тонев - Кротоне (Италия)Андрей Гълъбинов - Дженоа (Италия)Божидар Краев - Мидтиланд (Дания)Ивелин Попов - Спартак Москва (Русия)", "date": "2017.08.15", "title": "Обичайните заподозрени са избраниците на Хубчев"}
{"url": "https://offnews.bg/drugi/nad-2-000-sa-variantite-za-talisman-na-tokio-2020-662870.html", "text": "Организационният комитет за Олимпийските игри в Токио през 2020 година избира между 2042 дизайна за талисман, след обявеният по-рано през този месец конкурс.Близо четвърт от авторите на предложенията са тийнейджъри или младежи между 20 и 30-годишна възраст, а почти половината са дело на хора между 30 и 49, уточняват организаторите.Сред дизайните за талисман на игрите има 1774 индивидуални и 268 групови. Интересното е, че някои от тях са били училищни проекти.\"Предвид сложността на задачата, полученият брой предложения е задоволяващ. Преглеждането и оценяването ще започне на 22 август, като с времето ще отсеем три или четири дизайна\", съобщиха организаторите.\"Последният избор ще имат учениците в цялата страна, като те ще могат да гласуват между 11 декември и 19 януари. Очакваме да представим публично талисмана за игрите в началото на февруари\", добавят те.", "date": "2017.08.15", "title": "Над 2 000 са вариантите за талисман на Токио 2020"}
{"url": "https://offnews.bg/ikonomika/novite-elektronni-vinetki-shte-imat-ednodneven-i-tridneven-variant-662836.html", "text": "С въвеждането на новите електронни винетки за автомобили шофьорите ще имат възможност да избират между годишна, месечна, седмична, уикенд (тридневна) и еднодневна винетка, обяви в интервю за сутрешния блок на БНТ регионалният министър Николай Нанков.Държавата предвижда скоро, вероятно през 2018 г., сегашните лепящи се на стъклата винетни стикери да отпаднат, а на тяхно място да бъдат издавани електронни. С новата опция ще се разшири изборът за срочността на винетките. По-гъвкавият модел предвижда още годишната винетка да важи една година след закупуването, а не от началото до края на всяка календарна година.Цените на новите винетки ще се запазят, категоричен бе министърът.Той коментира и бъдещата тол система по пътищата, която ще важи само за тежкотоварните автомобили с тегло над 3,5 т. Утре в 17 ч ще бъдат отворени шестте оферти на фирмите кандидати да я изградят. Ако няма избран победител, се предвижда вариант Б - създаване на държавно дружество, което да отговаря за нея.Очаква се новата тол система да стане източник на сериозни постъпления в бюджета. По думите на Николай Нанков тя ще изгради по-справедлив модел, тъй като в момента пътният сектор се издържа от леките автомобили. За транзитно преминаване в страната камион плаща 21 лева. Новите тол такси ще повишат тази цена, стана ясно от думите на регионалния министър, но той не спомена конкретна цена.Тол такси ще се дължат за преминаване по магистралите и пътищата първи и втори клас - общо те съставляват около 50-55% от републиканската пътна мрежа. Цената на таксите ще варира според класа на пътя. Предвижда се през пиковите дни и часове ставката да е по-висока.", "date": "2017.08.15", "title": "Новите електронни винетки ще имат еднодневен и тридневен вариант"}
{"url": "https://offnews.bg/politika/sds-izplatili-zadalzheniata-si-po-sluchaia-sas-zapora-na-markata-662872.html", "text": "От Съюза на демократичните сили са изплатили дължимите средства по случая със запора на марката СДС. Това съобщиха от пресцентъра на партията.Както стана ясно адв. Диньо Бозаджиев  на средства, които от партията му дължат за това, че ги е представлявал по дела.От партията контрираха, че средствата са \"инкасирани служебно в началото на 2017 г.\" \"Парите, за които адв. Бозаджиев твърди, че не са му изплатени, и заради които е запорирал търговската марка на СДС, са инкасирани служебно от началото на 2017 г. от субсидията на СДС, от банката, която обслужва сметката на партията, се посочва в съобщение на СДС до редакцията на OFFNews.От партията са приложили и документи, от които става ясно, че сумите са преведени по сметките на частния съдебен изпълнител , чието име стана популярно около скандала със . \"Дали въпросните суми са преведени от ЧСИ – Иван Чолаков към адв. Бозаджиев, СДС няма как да знае или да контролира. Партията не носи отговорност за това. За нас сумите са изплатени, а случаят е приключен\", се посочва в съобщение на СДС.Адв. Бозаджиев отговори, че действително са постъпили част от парите, за които той претендира. \"Парите постъпват по сметка на съдия изпълнителя, след което той прави разпределение. Включва най-напред приоритетните длъжници, след това се покриват разноските, след това лихвите и накрая започва покриването на главницата. Като се подредят по този начин, тези пари стигат до определено ниво, но не и до края, за да покрият цялото задължение\", твърди адвокатът. Пред OFFNews главният секретар на СДС Филип Кирев обясни, че средствата са изплатени през май и юни. Той поясни, че не може парите да се разпределят към други кредитори, защото те са преведени по конкретно основание. Бозаджиев е на друго мнение: \"През месец май, когато е наложен запорът, има задължение около 4-5 хил. лв., частично може да са плащали, но делото, ако е изплатено, съдия-изпълнителят служебно прекратява делото и вдига запора\", обясни той и изключи възможността да е имало платени средства, но те да не са стигнали до него.  \"Всички задължения, за които Диньо Бозаджиев претендира и съдът е признал, са изплатени\", категоричен е Филип Кирев. По думите му към този момент марката СДС не е запорирана, защото всички задължения са изплатени. \"За това съществува институцията съдия-изпълнител, който се явява посредник между длъжника и заемодателя. Ние, изпълнявайки си задълженията към съдия-изпълнителя, от наша гледна точка ние сме чисти. От там нататък отношенията са между взискателя и съдия-изпълнителя\", обясни Кирев.ЧСИ Иван Чолаков не беше открит за коментар. На посочените мобилен и стационарен телефон за контакт с кантората му не отговаряше никой. ", "date": "2017.08.15", "title": "СДС изплатили задълженията си по случая със запора на марката"}
{"url": "https://offnews.bg/temida/advokatat-na-tcvetan-vasilev-e-vnesal-dokumentite-po-zakona-magnitski-662877.html", "text": "Американският адвокат лобист Джойзеф Огъстин от юридическата компания JWI обяви, че вчера (14 август) е внесъл официално документите на Цветан Василев, с които бившият шеф на КТБ кандидатства за закрила в САЩ по закона \"Магнитски\".Това съобщи журналистът от телевизия BiT Ралица Василева, която е взела второ интервю с Огъстин по случая с банкера.На въпрос на журналистката какво означават тези действия, адвокатът отговорил, че след внасяне на документите предстои Държавният департамент и Министерството на финансите да разгледат събраните доказателства от фирмата JWI. Ако преценят, че те са достоверни, ще направят предложение към президента Доналд Тръмп да санкционира двете личности, които Василев е посочил - Сотир Цацаров и Делян Пеевски, стана ясно от думите на Ралица Василева.Джоузеф Огъстин е коментирал и казаното от главния прокурор Сотир Цацаров, че американският юрист е лобист. Защитникът на Цветан Василев посочил, че фирмата му взема малък хонорар от 50 000 долара за основните разноски. Той добавя, че не се заели с делото за пари, а заради убеждението, че правата на банкера изгнаник са нарушени. В отговор на въпрос за обвиненията срещу Василев и отговорността му за фалита на банката, адвокатът посочва, че са направили много обстойно проучване и са убедени, че клиентът им е невинен, а КТБ е била в добро състояние и много западни одитори са заявили това.", "date": "2017.08.15", "title": "Адвокатът на Цветан Василев е внесъл документите по закона \"Магнитски\""}
