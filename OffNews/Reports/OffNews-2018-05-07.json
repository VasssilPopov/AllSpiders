{"url": "https://offnews.bg/sviat/dvama-balgari-sa-arestuvani-v-peru-za-prevoz-na-380-kilograma-kokain-680110.html", "text": "Двама българи са арестувани за превоз на кокаин в Перу.39-годишният Георги Николов и 41-годишният Асен Чехларов ескортирали с кола хладилен камион, който превозвал над 380 килограма кокаин с висока чистота, съобщава Нова телевизия.Цената на дрогата на дребно е 200 милиона долара.Българите са задържани в провинция Писко, арестувани са и двама перуанци.Случаят е предаден на специализираната прокуратура за разследване на производство и търговия с наркотици.", "date": "2018.05.07", "title": "Двама българи са арестувани в Перу за превоз на 380 килограма кокаин"}
{"url": "https://offnews.bg/politika/karakachanov-vnasia-zakona-za-veroizpovedaniata-v-parlamenta-680096.html", "text": "Вицепремиерът Красимир Каракачанов внася Закона за вероизповеданията в парламента, обяви той в своя позиция във фейсбук.Лидерът на ВМРО миналата година направи работна група от експерти в качеството му на лидер на партията, след което, като вицепремиер свика работна междуведомствена среща и в Министерски съвет, след която пое ангажимента до края на този политически сезон новият проект на Закон за вероизповеданията да стане част от дневния ред на 44-ото Народно събрание.Ето и пълния текст на позицията:В качеството ми на заместник министър-председател по обществен ред и сигурност и председател на ВМРО – Българско национално движение ще предизвикам обществено обсъждане по готовия Законопроект за вероизповеданията, който обещах да бъде внесен в парламента до края на този политически сезон. Това включва и разговори с Българската православна църква и всички основно застъпени в България вероизповедания.Както е посочено и в мотивите, правилата, съдържащи се в него, са формулирани при стриктно спазване на принципа на равнопоставеност на различните вероизповедания. Предложенията, които аз и екипът ми правим с този проект, са предизвикани от негативни по характера си явления - религиозен радикализъм и осъществяване на терористични актове, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната. Наблюдаваните опасни явления, които изброих, както и разпространението на религиозни доктрини за промяна на държавното устройство, светския характер и закони на страната ниса реална опасност на националната сигурност. Ето защо настъпи моментът за конкретни действия, а именно обществено обсъждане и внасяне в Народното събрание за гласуване на нов Закон за вероизповеданията.Този законопроект предлага ограничение за участието в ръководни органи на религиозните общности и институции на лица, които участват в ръководството на политическа партия, забрана за финансиране на вероизповеданията от трети страни и въвеждане на правила за осъществяване на образователни дейности, извършвани в съответните религиозни общности.Прилагам целия законопроект с мотивите, за да може всеки един български гражданин, представителите на вероизповеданията и политическите партии в страната да се запознаят, с което давам ход на реалните действия по таза важна за сигурността на страната ни на всички нива тема. ", "date": "2018.05.07", "title": "Каракачанов внася Закона за вероизповеданията в парламента"}
{"url": "https://offnews.bg/futbol/lider-na-levski-ne-se-izkushava-ot-parite-v-turtcia-ostava-pri-sinit-680090.html", "text": "Защитникът на Левски Давид Яблонски е заявил пред ръководството на \"сините\", че иска да остане на \"Герена\", пише \"Тема Спорт\".Бранителят има договор с тима от Подуяне за още един сезон, но интерес към него не липсва. Дори се появиха информации, че в клуба е пристигнала солидна оферта, която шефовете са готови да приемат.От Левски обаче побързаха да отрекат тази информация и оповестиха, че до момента не са получавали нито едно конкретно предложение за нито един футболист. Яблонски се превърна във водещ играч за \"сините\" в последните години.През този сезон той дори е голмайстор на тима в шампионата със своите 9 попадения. Шефовете на \"Герена\" също искат да го задържат и дори са подготвили оферта за удължаване на контракта му.Яблонски не игра в последния мач срещу Ботев (Пловдив) (3:2) и дори не бе в групата. Той обаче със сигурност ще е сред титулярите за сблъсъка със Славия за Купата на България в сряда.", "date": "2018.05.07", "title": "Лидер на Левски не се изкушава от парите в Турция, остава при \"сините\""}
{"url": "https://offnews.bg/futbol/real-madrid-sas-zidan-nachelo-opitomi-barselona-680093.html", "text": "Гостуванията на \"Камп Ноу\" вече не плашат футболистите на Реал Мадрид, откакто начело на тима е треньорът Зинедин Зидан.Късно снощи двата тима завършиха 2:2 в поредното издание на \"Ел Класико\", като това беше четвърти пореден мач на Зидан начело на Реал без загуба като гост на Барселона. Така французинът постави рекорд сред треньорите на \"белия балет\" срещу големия съперник в Испания.Със Зидан начело преди това Реал победи с 2:1 през сезон 2015/2016, завърши 1:1 през 2016/2017, а в началото на настоящия надви каталунците с 3:1 в първия мач за Суперкупата на Испания.\"Обикновено от такива мачове зависи титлата, но сега не беше така. Поздравявам Барселона за представянето в шампионата. Двубоят предложи красив футбол, надявам се зрителите да са останали доволни. Мачът беше труден за рефера, но няма да го коментирам\", каза Зидан след срещата.Футболистите на Реал отказаха да направяш шампионски шпалир на Барселона, но каталунците все пак го получиха. Инициатор стана Жерард Пике, който покани служители на \"Камп Ноу\" да застанат в коридор за играчите преди прибирането им в съблекалнята.", "date": "2018.05.07", "title": "Реал Мадрид със Зидан начело опитоми Барселона"}
{"url": "https://offnews.bg/112/vanshno-diplomati-pomagat-na-sanarodnitcite-na-letishte-champino-v-ri-680098.html", "text": "180 български граждани са блокирани на летище ,,Чампино‘‘ в Рим, на мястото са изпратени двама души от българското посолство, които да окажат съдействие на нашите сънародници, изпаднали в затруднение, съобщи МВнР.Българските граждани са блокирани на летището в Рим, след като самолет на авиопревозвача \"Райън еър\" е отменил полета си за София поради гъста мъгла.След подадения сигнал, българските дипломати са осъществили контакт с летищните власти, както и с представители на авиокомпанията. Посолството съдейства за осигуряване на алтернативен транспорт на българските граждани до България.Консулът на Република България в Рим е при сънародниците ни на летището и оказва съдействие.Българското посолство в Рим следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби.Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим: Телефон: +39 06 322 4640 и +39 06 322 4643, Факс: : +39 06 322 61 22 и +39 06 3224656. Дежурен телефон в извън работно време +39 06 322 4640 и +39 06 322 4643Права на пътуващите със самолет: https://europa.eu/youreurope/citizens/travel/passenger-rights/air/index_bg.htm", "date": "2018.05.07", "title": "Външно: Дипломати помагат на сънародниците на летище Чампино в Рим"}
{"url": "https://offnews.bg/112/blasnaha-zhena-na-zebra-v-sofia-680097.html", "text": "Жена беше блъсната на пешеходна пътека на столичния бул. „Ломско шосе” днес преди обед, съобщи БНР.Таксиметров автомобил е спрял, за да изчака жената да пресече. Колата обаче била ударена отзад от товарен автомобил, в резултат на което таксите блъснало пресичащата на зебрата жена.Пострадалата е откарана в болница.", "date": "2018.05.07", "title": "Блъснаха жена на зебра в София"}
{"url": "https://offnews.bg/futbol/treniorat-na-marsilia-udari-van-gaal-v-zemiata-680092.html", "text": "Треньорът на Олимпик Марсилия Руди Гарсия удари в земята холандеца Луис ван Гаал с реакцията си срещу съдийско решение.По време на инфарктния двубой срещу Ница на \"Велодром\" Гарсия остана недоволен от неотсъдена според собствената му преценка дузпа и се хвърли емоционално на тревата и започна да се тръшка недоволно, но реферът Антони Готие не се трогна особено.Реакцията му напомни на поведението на холандеца, който в периода си начело на Манчестър Юнайтед изигра пред рефера ситуация с фаул срещу негов играч.В крайна сметка нервите на Гарсия се оказаха напразни, тъй като тимът му спечели макар и трудно с 2:1. Така възпитаниците на Руди Гарсия прибави нови три точки в актива си и остават плътно зад Лион и Монако в битката за топ 3 и участие в Шампионската лига догодина. Те са на 2 точки зад \"Хлапетата\" и на 1 зад монегаските.", "date": "2018.05.07", "title": "Треньорът на Марсилия удари Ван Гаал в земята"}
{"url": "https://offnews.bg/tenis/grigor-dimitrov-otnovo-e-4-ti-v-sveta-680091.html", "text": "Най-добрият ни тенисист Григор Димитров официално се завърна под №4 в световната ранглиста, а в актива си има 4,950 т. Хасковлията изпревари Марин Чилич (4,780 т.), след като хърватинът миналата седмица не успя да защити титлата си от турнира в Истанбул.Топ тенисистът ни за последно игра на турнира от сериите \"АТР 500\" в Барселона, където Пабло Кареньо Буста отново го спря на червена настилка, този път в четвъртфинален сблъсък. Тази седмица Димитров участва на Мастърс турнира в Мадрид.Иначе в топ 10 няма други промени. Рафаел Надал остава на върха с 8,770 т., следван от Роджър Федерер с 8,670 т. и Александър Зверев с 5,195 т. Десетката допълват Хуан Мартин дел Потро, Доминик Тийм, Кевин Андерсън, Джон Иснър и Давид Гофен.Иначе Димитров заяви преди началото на турнира \"Мастърс\" в Мадрид, че успехите на Рафаел Надал го мотивират да дава най-доброто от себе си. Българинът, който е поставен под номер 3 в основната схема на турнира, се очаква да бъде един от сериозните конкуренти на Надал за отличието.\"Успехите на Рафа ме мотивират да се справям по-добре и да работя върху неща, които смятам, че мога да подобря. Обичам да тренирам с Надал и да играя на турнира с него, но за да го победиш, трябва да играеш на 100% и да се възползваш максимално от слабите му места.Проблемът не е да ги намериш, а да акцентираш на тях през целия мач. Не е тайна, че не играя добре на \"Ролан Гарос\". Гогато дойде време за този турнир, се надявам да се представя по-добре.", "date": "2018.05.07", "title": "Григор Димитров отново е 4-ти в света"}
{"url": "https://offnews.bg/sviat/nishto-ne-se-promenia-putin-pak-naznachi-medvedev-za-premier-680102.html", "text": "Президентът на Русия Владимир Путин внесе в Държавната дума кандидатурата на Дмитрий Медведев за премиерския пост.Преди това, съгласно Конституцията на Руската федерация, правителството начело с Медведев връчи оставката си на президента, след като Путин встъпи в длъжност за нов мандат.Премиерът и министрите преминават в статут на \"временно изпълняващи длъжността\" до съставянето на нов кабинет.Държавната дума планира утре, 8 май, да разгледа кандидатурата на Медведев на поста председател на правителството на РФ.Още днес Медведев ще се срещне за консултации с парламентарните групи.Дмитрий Медведев заемаше премиерския пост през последните шест години - и през 2012 г. Путин внесе в Държавната дума кандидатурата му часове след встъпването си в длъжност като президент.", "date": "2018.05.07", "title": "Нищо не се променя: Путин пак назначи Медведев за премиер"}
{"url": "https://offnews.bg/dw/ne-hodete-v-rusia-680100.html", "text": "Нямаме нужда от инсценировки, с които да възнаграждаваме Путин. Евродепутатката Ребека Хармс призовава държавните и правителствените ръководители да бойкотират Световното първенство по футбол в Русия. Нека започна с едно уточнение: за разлика от много мои колежки и колеги в Европарламента (ЕП), аз не съм толкова страстна почитателка на футбола. Въпреки това атмосферата на големите турнири ме увлича и ме кара трескаво да следя напрегнатите спортни битки.Така че когато съвместно с други депутати от ЕП пледирам за това държавните и правителствени ръководители да не присъстват на Световното първенство по футбол в Русия, го правим не защото искаме да развалим футболното настроение на феновете или на футболистите, а това на ФИФА и на руския президент.Присъденото на Русия домакинство на това световно първенство бе оспорвано от самото начало - също както и това на Катар. ФИФА и до днес твърди, че е била водена от добри намерения. Оттам обичат да казват, че тъкмо с оглед на напреженията между Русия и Запада е важно световните първенства по футбол да стимулират разбирателството между народите и мира.Трудно е да се открие по-лековерна лъжа, прикриваща материални интереси - при това невероятно огромни. Та нали руският президент започна инвазията в Крим само три дни след края на Зимните олимпийски игри в Сочи. Той вкара Украйна в ужасяваща война с хиляди жертви и милиони бежанци. Война, която трае вече четири години, само защото Украйна сключи Споразумение за асоцииране с ЕС. Същевременно Владимир Путин поддържа сирийския диктатор и насилник Башар Асад и не се спира и пред най-ужасяващи военни престъпления.С много пари Кремъл поддържа антиевропейски медии и антиевропейска пропаганда, а в много държави от ЕС - дори и екстремистки партии, които подкопават либералните демокрации за сметка на авторитарни режими. Няма друга трибуна, от която да се лъже повече, отколкото от екрана на Руската държавна телевизия - убедихме се в това във връзка с атаката с отровен газ в Сирия, случая \"Скрипал\", бежанската криза или войната в Украйна. Критично настроени интелектуалци и опозиционери, особено в окупирания Крим, редовно биват изправяни пред съда и изчезват в трудови лагери. Дори култът към Сталин междувременно изживява нов разцвет. Дружеските ръкостискания с Путин пред милионната аудитория на стадионите и телевизионните камери има за цел да придаде блясък на авторитарната навътре и агресивна навън политика на руския президент. Западните правителствени ръководители не би трябвало да участват в подобни игрички!Стадионите не носят мирТрябва ли да полагаме усилия за прекратяването на войните в Сирия и Украйна? На всяка цена. През 2014, по времето на Световното първенство по футбол в Бразилия, Ангела Меркел и Владимир Путин се появиха за кратко един до друг на една от спортните трибуни. Но нима това ускори намирането на мирно решение за Източна Украйна? Ни най-малко. И сега, четири години по-късно, когато държавни и правителствени ръководители от ЕС отново ще застанат редом с Путин по трибуните на руските стадиони, няма да се стигне до мирно решение нито за Сирия, нито за Украйна.Не се нуждаем от инсценировки, с които да възнаграждаваме руския президент. Нуждаем се от сериозни и единни нови усилия за воденето на дипломатически диалог с Владимир Путин. Масите за преговори в Женева и в Минск са налице.Що се отнася до останалите фенове и посетители на Световното първенство по футбол в Русия: те не бива да допускат радостта от спортния празник да замъглява погледите им. Редно е да се информират, да разговарят с местните хора, да задават въпроси за липсата на свобода и за неправдите в Русия. Хубаво ще е, ако след това първенство повече хора узнаят за истинските проблеми на руснаците при управлението на Путин. А депутатите биха могли да обвържат пътуването си до руските стадиони с условието да им бъде разрешено посещение при политически затворници. Що се отнася до самите футболисти - убедена съм, че те няма да понесат трагично евентуалното отсъствие на техните правителствени и държавни ръководители по трибуните в Русия.", "date": "2018.05.07", "title": "Не ходете в Русия!"}
{"url": "https://offnews.bg/sviat/ungarskiat-prezident-vazlozhi-na-orban-da-sastavi-novoto-si-pravitelst-680099.html", "text": "Унгарският прездент Янош Адер възложи на Виктор Орбан да състави новото си правителство и предложи на парламента да го избере за премиер за нов четиригодишен мандат. Петдесет и четири годишният Орбан, който бе преизбран за трети пореден мандат на парламентарните избори миналия месец, каза на пресконференция, че основна задача на правителството му ще бъде да запази сигурността и християнската култура на Унгария, съобщи БТА. Първото заседание на парламента е утре. Дясната националистическа партия на Орбан ФИДЕС разполага със 133 от 199 депутатски места.", "date": "2018.05.07", "title": "Унгарският президент възложи на Орбан да състави новото си правителство"}
{"url": "https://offnews.bg/obshtestvo/desetki-balgari-ostavat-blokirani-v-italia-sled-otmenenia-polet-na-raj-680104.html", "text": "Консулът на Република България в Рим е оказал съдействие на българските граждани, които бяха блокирани на летището в Рим, за осъществяване на връзка с летищните власти и съответна логистика, съобщават от външното ни министерство.От полета са останали около 70 души - в по-голямата си част българи и малка група чужденци. Някои от българските граждани (група от около 8 души) са тръгнали към гара „Термини” и са информирали, че са решили да отидат във Флоренция, откъдето да търсят алтернативни варианти.Друга малка група се е отправила към летище \"Фиумичино\" - с цел да си закупи билети за други авиокомпании.До момента в Рим е останала група от около 35 български граждани, които са настанени в хотел.Авиокомпания ,,Райън еър‘‘ им е издала нови билети за полети на дати 10 и 11 май. Авиокомпанията им гарантира една нощувка. За да им бъдат заплатени следващите нощувки до датите на полетите, според регламента на самата авиокомпания, трябва всеки ден да се заявяват в листата на чакащите на гишето на ,,Райън еър‘‘ на летището. Така има вероятност някои от тях да заминат и по-рано.Посолството на Република България в Рим прави опити да съдейства за намирането на бус на изгодна цена, който компактно да извозва българските граждани до летището всяка сутрин до датите на полетите им, тъй като ,,Райън еър‘‘ не осигурява транспорт.По-рано днес стотици български граждани бяха блокирани на летище \"Чампино\" в Рим, след като полет на авиокомпания \"Райън еър\" е бил отменен поради гъста мъгла.Български граждани, които желаят да получат актуална информация или да подадат сигнал за техни близки, могат да го направят на дежурните телефони за спешни случаи на българското посолство в Рим:Телефон: +39 06 322 4640 и +39 06 322 4643Факс: : +39 06 322 61 22 и +39 06 3224656Дежурен телефон в извънработно време:  +39 06 322 4640 и +39 06 322 4643", "date": "2018.05.07", "title": "Десетки българи остават блокирани в Италия след отменения полет на Райън еър"}
{"url": "https://offnews.bg/protesti/protestat-za-bolnitcata-v-lovech%c2%a0blokira-dvizhenieto-po-glavnia-pat-s-680106.html", "text": "Стотици протестиращи - медици от болницата \"Д-р Параскев Стоянов\" в Ловеч, таксиметрови шофьори и местни жители, блокираха за около час движението по главния път София-Варна в района на пътния възел \"Абланица\".Протестиращите заявиха, че настояват държавата да предприеме адекватни мерки за спасяването на болницата от закриване. Заради тежкото финансово състояние напускат лекари и се затварят отделения. Болницата е със запорирани сметки, просрочени стари задължения от около 6 млн. лв., с недостиг на лекарства и консумативи.Едва на 4 май медиците са получили януарските си заплати.Движението по главния път София-Варна се пропускаше на всеки 10 минути, за да не се образуват големи колони от автомобили.В посока София се е образувала близо трикилометрова колона от коли.", "date": "2018.05.07", "title": "Протестът за болницата в Ловеч блокира движението по главния път София - Варна"}
{"url": "https://offnews.bg/sviat/putin-se-zakle-kato-prezident-shte-upravliava-rusia-do-2024-g-680095.html", "text": "Президентът на Русия Владимир Путин встъпи в длъжност като държавен глава за нов шестгодишен мандат, съобщи РИА Новости.Председателят на Конституционния съд Валерий Зоркин връчи на Путин символите на държавната власт и обяви встъпването му в длъжност.На 18 март в Русия се проведоха президентски избори. Избирателната активност бе 67,54%. Действащият държавен глава Владимир Путин  победи с резултат 76,69% от гласовете. Путин ще управлява до 2024 г. В навечерието на церемонията той заяви, че ключовата задача през следващите години ще бъде чувствителното повишаване на доходите на руснаците и заяви, че страната се развива и върви напред.Церемонията по полагане на клетва от Путин бе предшествана от протести в събота, организирани по призива на опозиционния лидер Алексей Навални в десетки руски градове под мотото ”Путин не е цар”. Стигна се до много арести, като самият Навални бе задържан, а после - освободен.", "date": "2018.05.07", "title": "Путин се закле като президент, ще управлява Русия до 2024 г."}
{"url": "https://offnews.bg/sviat/masov-boj-mezhdu-balgarski-grazhdani-v-pelopones-680107.html", "text": "Жителите на село Траганос на гръцкия полуостров Пелопонес са възмутени и изплашени след масов бой между български граждани.Малко след 20:00 ч. в петък около 15 души, разделени на две групи, са се сбили в центъра на селото, съобщава  електронното издание на базирания в Гърция Участниците в сбиването са били видимо пияни и въоръжени с ютии и счупени бутилки.Повече от десет минути е продължило ожесточеното сбиване.Двама души са леко ранени и прехвърлени в здравния център, където им е оказана първа помощ.За предотвратяване на насилието са пристигнали и полицейски екипи от Илида.Част от побойниците са пренощували в ареста.", "date": "2018.05.07", "title": "Масов бой между български граждани в Пелопонес"}
{"url": "https://offnews.bg/sviat/300-balgari-blokirani-na-letishte-v-rim-680094.html", "text": "Около 300 българи са блокирани на летище в Рим, след като самолетът на обслужващата ги авиокомпания не успял да излети рано тази сутрин.Според нашите сънародници полетът е бил отложен заради мъгла. От 8 ч. сутринта, когато е трябвало да излетят за София обаче, не им е предложена алтернатива как да се приберат у дома. „Децата пищят, всички реват! Най-ранният полет, с който може да се приберем в България, е в петък – така ни казаха от летището. Никой нищо не обяснява!“, каза Огнян Манолев – един от потърпевшите, по бТВ.Повечето българи, блокирани на летището в Рим, са били били на почивка и казват, че нямат достатъчно средства, за да организират алтернативен транспорт. До момента от компанията превозвач не са дали конкретни предложения.„Няма нито офис нито нищо. Дойде една жена, даде ни по една вода и това е. Каза: „Чакайте, ще ви предложат алтернативен вариант за връщане“, каза още Манолев.От българското посолство в Италия обявиха, че знаят за случая и ще се опитат да съдействат.", "date": "2018.05.07", "title": "300 българи блокирани на летище в Рим"}
{"url": "https://offnews.bg/obshtestvo/graf-ignatiev-v-remont-ot-dnes-promeniat-dvizhenieto-679925.html", "text": "Ремонтът на столичната улица \"Граф Игнатиев\" стартира от днес, трамваите спират до октомври. До 9 юни се въвеждат промени в движението заради първия етап от реконструкцията на централната софийска улица. Забранява се влизането на пътни превозни средства по южната половина от пътното платно на ул. „Алабин”, в участъка от бул. „Витоша” до ул. „Граф Игнатиев”. Движението на ППС ще се извършва в една лента, в посока от ул. „Цар Калоян” към бул. „Витоша”.Затворени са и ул. „Граф Игнатиев” в участъка от ул. „Алабин” до пл. „Джузепе Гарибалди“ и от ул. „Солунска” до ул. „Георги Раковски”;ул. „Иван Денкоглу” в участъка от ул. „Ангел Кънчев” до ул. „Граф Игнатиев“; ул. „Княз Александър I” в участъка от ул. „Стефан Караджа” до ул. „Граф Игнатиев“; ул. „Солунска” в участъка от бул. „Витоша” до ул. „Христо Белчев“ и от ул. „Христо Белчев“ до ул. „Ангел Кънчев”.При изпълнение на строителните дейности ще се осигури пешеходна проходимост в зоната на строителните площадки, с широчина от 1.50м.Променя се посоката на движение на пътни превозни средства по ул. „Иван Денкоглу” в участъка от ул. „Христо Белчев“ до ул. „Цар Асен I“, като посоката на движение е към ул. „Христо Белчев“; както и по ул. „Д-р Георги Вълкович” с посока на движение към ул. „Ангел Кънчев”. Закриват се местата за почасово платено паркиране и местата в режим на платено паркиране „служебен абонамент”, както следва: по ул. „Княз Александър I” от ул. „Граф Игнатиев“ до ул. „Стефан Караджа“; по ул. „Солунска“ от бул. „Витоша“ до ул. „Ангел Кънчев“; по ул. „Иван Денкоглу“ от ул. „Ангел Кънчев“ до ул. „Граф Игнатиев“; по бул. „Александър Стамболийски“ между бул. „Христо Ботев“ и ул. „Братя Миладинови“ - 2бр. паркоместа отдясно в посока бул. „Витоша“, в зоната на новата временна автобусна спирка.От днес до октомври се закрива движението на трамвайни линии №№ 10,12 и 18 по ул. „Граф Игнатиев“ в участъка от бул. „Витоша“ до пл. „Журналист“ за №№ 12 и 18 и до Метростанция „Витоша“ /кв. Хладилника/ за № 10. Временно се закриват двупосочни трамвайни спирки - „пл. Гарибалди“, „пл. Славейков“, „бул. Васил Левски“, „УАСГ“, „пл. Журналист“ и „ул. Вишнева“.Маршрутите на трамвайна линия №10 и трамвайна линия № 12 се обединяват като временна трамвайна линия № 10 – От ж.к. Западен парк по маршрута си до бул. „Витоша“, наляво по булеварда, по бул. „Княгиня Мария Луиза“, през подлез „Надежда“, бул. „Рожен“, надясно по ул. „Илиянско шосе“, по маршрута на трамвайна линия № 12 до кв. Илиянци- двупосочно. Трамвайна линия № 18 се закрива.Разкрива се временна автобусна линия № А-ТМ 10 с маршрут - Зоопарка, ул. „Сребърна“, надясно по бул. „Черни връх“, надясно по бул. „Джеймс Баучър“, наляво по ул. „Свети Наум“, надясно по бул. „Черни връх“, надясно по бул. „Евлоги и Христо Георгиеви“, наляво по ул. „Ген. Гурко“, по ул. „Алабин“, надясно по бул. „Христо Ботев“, надясно по бул. „Ал. Стамболийски“, наляво през площад „Св. Неделя“, надясно през пл. „Независимост“, по бул. „Цар Освободител“, надясно по бул. „Евлоги и Христо Георгиеви“ и по маршрута си до Зоопарка.Автобусите от линия № А-ТМ10 ще спират на всички съществуващи трамвайни и автобусни спирки по маршрута.Разкриват се и четири временни спирки: Спирка „Сатиричен театър“ се организира на ул. „Ген. Гурко“ на 25 м след ул. „Г. С. Раковски“ в посока Съдебна палата, Спирка „Съдебна палата“ се организира на ул. „Алабин“ на 50 м след бул. „Витоша“ в посока пл. „Македония“;Спирка „пл. Възраждане“ се организира на бул. „Ал. Стамболийски“ на 55 м след бул. „Христо Ботев“ в посока пл. „Св. Неделя“;Спирка  „пл. Св. Неделя“ се организира на бул. „Ал. Стамболийски“ на 5 м преди бул. „Витоша“ в посока площад „Св. Неделя“;Спирка  „ул. Ген. Гурко“ за автобусни линии №№ 84 и 184 и от маршрута на № А-ТМ10 се организира като двойна спирка с втори спирков знак. ", "date": "2018.05.07", "title": "Граф Игнатиев в ремонт от днес, променят движението"}
{"url": "https://offnews.bg/interviu/iva-todorova-v-zhivota-repetitciite-se-narichat-greshki-koito-povtar-680101.html", "text": "„Приятно ми е, Ива!“ е едно от театралните събития на годината. Истинското изкуството е неделимо и неразличимо от живота такъв, какъвто е. В това се убеждават вече няколко месеца зрителите на първия авторски моноспектакъл на актрисата Ива Тодорова. Комбинацията от свеж и непресъхващ смях, трогващи моменти и парченце от автентичната магия на театъра приковава за 90 минути вниманието, погледите, сълзите и усмивките. Защото в него всичко е едновременно и театър, и самият живот.Ива Тодорова е позната на почитателите на театъра от ролята на еколожката от спектакъла „Добре дошли в България“, за която получи номинация за „Аскеер 2017“. През 1997 г. завършва НАТФИЗ „Кръстьо Сарафов”, специализира в Университета на Маастрихт и в „Театро Нуово ди Торино“. Между 1997 и 2002 г. участва в постановки, режисирани от Стоян Радев, Галин Стоев, Лилия Абаджиева, Марий Росен, Андрей Белчев. После среща любовта, която я отвежда в Италия. През 2009 г. се връща у нас и започва работа в Списание 8, където до днес е рекламен директор.Консултант на постановката е Стоян Радев, сценичната среда е дело на Елица Георгиева и Момчил Алексиев.Ива, какво трябва да знаят бъдещите ти гости, които не те познават, за това, което ги очаква в „Приятно ми е, Ива!“? Нищо. Най-добре е да дойдат без каквито и да било очаквания. Просто да донесат себе си като на гости на непознат. Доброто настроение е плюс, но и една възглавница би свършила работа. Ако имат повече място в чантата, може да си вземат храна и вода, витамини и шуслерови соли, да не закъсат по средата на представлението. Искам всички да се чувстват добре и комфортно.Как минаха досегашните представления?За мен премиерата беше голямото предизвикателство и напрежение, но после всичко преля в радост, кеф и адреналин. Публиката се забавлява. Еди Мърфи казва: „Най-много обичам да се смея, но още повече обичам да карам другите да се смеят“. Именно това ми се случва и е прекрасно!С какво те изненадва публиката?Тя е вълшебна! Реагира през цялото време, така се получава среща и жива комуникация между представлението и гостите му. Общуване, тишини, споделяне, див смях – прекрасни неща, за които си мечтая да се случват на обществените места, а не в социалните мрежи. А мисля, че представлението предразполага към общуване, дори още със заглавието си...Кое е по-трудно за актьора – да разсмее, или да разплаче? Кое ти се получи по-добре на премиерата?Аз не виждам голяма част от публиката, само я чувам и усещам. Защото съм екстрасенс (смее се). Чувах бурен смях, спектакълът спираше няколко пъти, защото хората се смееха. Не чух никого да плаче, но със сигурност има моменти, в които човек може да се притаи за миг в своя меланхоличен кът на миналото или на въображението. Не целя нито смях, нито тъга, просто разказвам една история, която прилича на историята на всеки един живот в залата. Която показва, че понякога въображението има граници, докато реалността – не. А иначе не знам кое е по-трудно, актьорската професия не е лесна, нищо, че изглежда такава.Театърът живот ли е? А животът – театър?Театърът е театър, но аз обожавам да виждам как актьорът застава на сцената със самия си живот, независимо каква роля прави. Това ми е най-интересното на сцената. А иначе знаем, в театъра има репетиции, за да направиш представлението хубаво. В живота репетициите се наричат житейски уроци или грешки, които повтаряш без точен ден за премиера. Когато усвоиш даден житейски материал, тогава... Тогава нищо не се променя. Започват се нови уроци.За какви хора е моноспектакълът?За всякакви – от ученици до хора на възраст. Не е женски спектакъл, мъжете също много се смеят. Наистина за всички.Ти си автор и на текста, до каква степен той е автобиографичен?На 100%!А по-лесно или по-трудно е за един актьор да играе с думи, които сам е написал?Сега, като си научих текста, е лесно. Но докато го учех, защото зад един моноспектакъл седи огромен текст, се чудех кой е тоя, дето е писал всичко това... защо не се е спрял навреме! Трудно е човек да произнася собствен текст и защото все ти иде да поправиш, да доизкусуриш нещо.В спектакъла става дума за лешоядите. Защо точно тези птици, които се свързват с мършата – вземат нещата наготово и обичат да се ровят в мръсното?Знаете ли, аз се отнасям към всяко животно и растение с интерес. Много обичам да наблюдавам дивата природа, тя ми дава отговори, свобода, разширява или направо разгромява границите в мен с лекота. И точно една история с лешояди направи нещо подобно. Не съм се замисляла даже, че те са отвратителни с нещо, просто са неизменна част от съзиданието, както всяко друго същество.Защо си струва човек да се занимава с изкуство у нас?У нас или където и да било си струва заради себе си. Чехов казва: „Ако можеш да не пишеш, не пиши...“.Имала си шанса да работиш в най-големите ни театри, после заминаваш за чужбина. Защо?Бях решила, че няма да си слагам името под нещо, което не ми харесва и играех... - доста надменно от моя страна, - само в неща, които ми харесваха. Но беше трудно да се издържам така, допълнителното обстоятелство влюбване допринесе да замина.И все пак си се върнала, съжалявала ли си някога? Човек винаги иска това, което няма. Но това е една от идеите на представлението: като се обърнеш назад, да се смееш и да не съжаляваш.Кои са днешните будители?Много са и на най-различни нива, срещам ги всеки ден. Преди две години ходих на един фестивал в село Долен. Веско от „Исихия“ построи там амфитеатър, събраха пари да реставрират къщите. Те са будители. Това са хората, които действат.Кои са учителите ти в живота?Баба ми. Тя беше учителка по история, но ме е научила на много неща, някои от тях споменавам в представлението. Антон Трендафилов, човекът, който ми разказа и подготви за изпитите в НАТФИЗ, разбира се - Коко Азарян, Стоян Радев – режисьор и консултант на представлението. И децата.Коя е твоята роля?Елате да гледате „Приятно ми е, Ива!“ и след това ще ви кажа. Ако, разбира се, не се досетите сами...Още за Ива: ", "date": "2018.05.07", "title": "Ива Тодорова: В живота репетициите се наричат грешки, които повтаряш без точен ден за премиера"}
{"url": "https://offnews.bg/obshtestvo/bili-sveti-akakij-s-volski-zhili-za-da-se-otkazhe-ot-viarata-680019.html", "text": "Християните почитат днес свети Акакий Серски. Той бил роден в Кападокия, воин със звание стотник и служил в мартисийския полк под командването на воеводата Фирм.По това време цар Максимиан заповядал да бъдат издирвани християни не само в градовете, но и сред воините; и ако сред тях имало някой да вярва в Христа, той трябвало да бъде предаден на съд и мъчения; ако пък не се подчинявал на царския указ, трябвало да бъде предаден на смърт.Заради това разпореждане воеводата призовавал при себе си всеки воин и го разпитвал каква е вярата му: и ако някой от воините му вярвал в Христа, той по всякакъв начин - и с ласкателства, и със заплахи - го принуждавал към идолопоклонство.Когато Фирм призовал при себе си стотника Акакий, той открито казал: Сред християни съм роден и християнин ще остана; свидетел за това нека ми бъде Сам Господ Иисус Христос; не само баща ми и майка ми, но и моите деди и прадеди са били християни, затова християнин ще остана и аз.След тия думи на светеца, Фирм започнал да го увещава към идолопоклонство с ласки и със заплахи; три пъти той го призовавал при себе си и го уговарял да изпълни царската наредба. Обаче като видял, че Акакий остава непреклонен, Фирм заповядал да го оковат и отпратят при военачалника Вивиан. Той пък го предупредил, че го очакват много мъчения, ако не се отрече от християнската вяра. Най-благоразумното и богоугодно дело е да не оставям вярата в истинския Бог, моя Създател, по волята на Когото съществувам до ден-днешен, отговорил Акакий. Тогава военачалникът, разгневен, заповядал да вържат светеца гол за четири стълба и да го бият без милост със сурови волски жили отначало по гърба, а после и по корема. Дълго изтезавали така мъченика и воините, които го мъчили, се сменяли няколко пъти, а земята се обагрила с кръв.Военачалникът заповядал да го бият и по устата с оловни дъски. Докато мъчителите обезобразявали прекрасните страни на светеца, военачалникът му говорел: Принеси жертва на боговете и ще се избавиш от още по-страшни мъчения, приготвени за тебе.Светецът му отговорил: За предстоящите мъчения мисля толкова малко, колкото и за тези, които вече изтърпях.След това военачалникът заповядал да затворят мъченика в тъмницата на град Перинт, в Тракия. Тук той останал седем дни.Докато Акакий се намирал в тъмницата, военачалникът Вивиан получил послание от тракийския управител Флакин; в него на Вивиан се нареждало да иде във Византия заедно с всички затворници. Военачалникът веднага тръгнал на път, а с него и Акакий с няколко затворници за други престъпления. Светият мъченик изнемогвал по пътя от раните, от железните окови, от глад и жажда, а също и от продължителното и бързо пътуване, още повече че съпровождащите го войници често го биели, принуждавайки го да върви по-бързо. При тия страдания светецът не се надявал да остане жив и мислел, че иде краят му; затова дълго молел стражарите да спрат за малко, за да се помоли на Бога; но молбата му не била изпълнена.Когато настъпила нощта, пътниците спрели да пренощуват в едно близко село. На другата сутрин всички тръгнали на път. В тоя ден вървели много бързо и до вечерта стигнали във Византия.Всички били затворени в тъмницата. А свети Акакий по разпореждане на началника бил затворен отделно от другите, окован с железни окови и стегнат с дървени пранги; никого не пускали да беседва с него, нито пък му давали да пие и да яде, защото мъчителите искали с глад, жажда и тежки страдания да го накарат да се отрече от Христа и да изпълни тяхната заповед - да се поклони на идолите; а другите затворници пък били оставени във външното отделение на тъмницата.Военачалникът Вивиан като не знаел какво да прави с него, решил да го прати при пристигналия по това време във Византия управител. Той заповядал да затворят мъченика в тъмница, но без окови, защото жена му била християнка и с много сълзи го убедила да не мъчи дълго християните, довеждани при него на разпит, а по-скоро да ги предава на смърт, щом като не може да ги освободи.След пет дни той извикал мъченика при себе си. Като разбрал, че по никой начин не може да отвърне свети Акакий от изповядването на Христовото име, управителят заповядал да му бъде отсечена главата извън града. ", "date": "2018.05.07", "title": "Били свети Акакий с волски жили, за да се откаже от вярата"}
{"url": "https://offnews.bg/tenis/ochakvano-grigor-zapochva-sreshtu-raonich-v-madrid-680103.html", "text": "Стана ясен първият съперник на Григор Димитров в тенис турнира от сериите “Мастърс” в Мадрид, където българинът е трети поставен и пропуска по право първи кръг.Очаквано във втория тур той ще се изправи срещу гиганта от Канада Милош Раонич, който успешно преодоля първото си препятствие в лицето на квалификанта Николас Кикер от Аржентина - 6:3, 6:2 за 76 минути игра.Това бе трета победа на клей през 2018 година за Раонич, който е 24-и в световната ранглиста в момента и стигна до трети кръг в Монте Карло преди две седмици, но се отказа поради контузия да излезе на корта срещу Марин Чилич.Григор Димитров и Милош Раонич са играли четири пъти, като българинът има предимство от 3:1 победи.Всичките им предишни мачове обаче са били на твърди кортове, а единствено през 2011 година в Стокхолм (в зала) Раонич излиза победител със 7:5, 6:4.", "date": "2018.05.07", "title": "Очаквано: Григор започва срещу Раонич в Мадрид"}
{"url": "https://offnews.bg/sviat/programata-na-putin-dnes-do-obiad-raboti-kato-prezident-posle-otiva-680079.html", "text": "Тържествената церемония по встъпването на Владимир Путин в четвъртия му мандат като президент на Русия ще се състои днес в Кремъл, предадоха Франс прес и БТА. Путин спечели президентските избори на 18 март с 76,7% - най-високият му резултат, откакто дойде на власт при най-висока избирателна активност в сравнение с предишния президентски вот през 2012 г. Церемонията по полагане на клетва от Путин бе предшествана от протести в събота, организирани по призива на опозиционния лидер Алексей Навални в десетки руски градове. Стигна се до много арести, като самият Навални бе задържан, а после - освободен. Още отсега анализатори вещаят сценарии какво ще се случи през 2024 г., когато изтече мандатът на Путин. По конституция президентът няма право на ново преизбиране. Руският лидер вече каза, че няма да променя основния закон, и анализатори се чудят кого ще посочи той за свой приемник и дали няма да се повтори сценарият от 2008 г., когато Путин стана премиер при президент Дмитрий Медведев, защото и тогава нямаше право след два мандата да се кандидатира за трети. Засега Путин не е дал индикация кой може да бъде евентуалният му приемник. След като положи клетва преди 6 години Путин игра вечерта хокей, сега говорителят му заяви, че за 7 май няма подобно нещо в програмата му. Той ще отиде да положи клетва на церемонията от президентския си кабинет. ", "date": "2018.05.07", "title": "Програмата на Путин днес: До обяд работи като президент, после отива да положи клетва за четвърти мандат"}
{"url": "https://offnews.bg/politika/andrej-rajchev-borisov-vze-vlastta-v-chernata-voda-sega-mu-se-padna-680084.html", "text": "Сегашният кабинет на Бойко Борисов е много по-добър като състав от \"Борисов 1\" и \"Борисов 2\", заяви социологът Андрей Райчев по повод навършването на една година от управлението на кабинета по Нова тв.Има обективни оценки, които вече се получиха. Включително оценка на българския народ, който написа добър 3,71. Освен това през 11-те последни избора ГЕРБ е спечелил всички без един. ГЕРБ продължава да води с 24 на 20 пункта спрямо БСП, коментира математикът проф. Михаил Константинов.3,71 не е никак лоша оценка. \"Добър\" пишем, когато искаме нещата още да се подобрят. И \"добър\" пишем на добрите ученици и студенти, ако питате мен\", коментира политическият психолог проф. Антоанета Христова. Той изпъква пред останалите правителства преди него с ярка международна дейност и ни кара да се чувстваме относително горди, че нещо правим и все повече сме някакъв фактор, усещаме се като фактор в нашата балканска и европейска страна, допълни тя.Райчев коментира, че \"Борисов взе властта в много неизгодна обстановка през 2008-а година, когато удари кризата. Просто беше малшанс. Тогава му се падна черната вода. Сега му се падна златната вода. По много причини България върви нагоре. Вятърът духа в платната на правителството\". Корупцията в България е непоносима, каза още Андрей Райчев. В България не се провят въобще реформи - ние сме в положението на човек, който едновременно и е затлъстял, и има мускулна слабост. Има огромни тлъстини, които подлежат на унищожение: 400 болници, 50 и кусур ВУЗ-а, между другото - 25 банки и 8 мелници. Железници, които непоносимо само харчат пари по цял ден и нищо друго не правят. Ще ме извините, но лекарите влачат... отвлачват - не всички... Но тези лекари, които влачат, отвлачват или крадат повече от циганите в тая държава! Не се шегувам. Ако сметнете в пари, ще видите, заяви Андрей Райчев. ", "date": "2018.05.07", "title": "Андрей Райчев: Борисов взе властта в черната вода, сега му се падна златната"}
{"url": "https://offnews.bg/obshtestvo/zhurnalistat-liubcho-neshkov-zadarzhan-v-gartcia-680083.html", "text": "Журналистът Любчо Нешков е бил задържан при пътуването си до мястото, където загива Гоце Делчев – несъществуващото вече село Баница, на около 20 км от гръцкия град Серес. Той е бил придружен от свещеник и 86-годишния журналист Иван Николов.По никакъв начин аз и двамата ми спътници не сме нарушавали нито закона, нито реда или каквото и да било, каза Нешков по bTV.Той разказа, че тримата са отишли на мястото, на което е било селото, а днес е останала само камбанария и остатъци от олтара на църквата „Св. Димитър“. Именно край нея през май 1903 г. загива Гоце Делчев. Там е и погребан до 1917 г., когато останките му са пренесени в България, а след 1945 г. са в църквата „Св. Спас“ в Скопие. „В момента, в който решихме да запалим свещ, чухме как тряскат врати и се говори на висок глас“, разказа журналистът. Били двама мъже. Единият категорично е разбирал български, твърди Нешков. „Поискаха ни личните документи, взеха ги и се започна едно безумно... може би час и половина на това място да ни питат едни и същи въпроси – защо сме тук, защо на това място, какво е значението на тази църква...“, разказа той.След като решиха да ни отведат в полицейското управление, се обадих на консула ни в Солун. Той първо не можа да повярва, че наистина се е случило. Минути, след като бяхме в полицейското управление, бяхме изпратени от шефа на полицията до тротоара с добри пожелания, доразказа гостът. Всичко продължило два и половина часа.„Това не е хрумване на селския полицай или на тези двама, не е дори хрумване на шефа на полицията в Серес. Това е централна директива, която важи особено около 4 май, когато всичко се проверява. И тази гръцка директива, забраната е с цел забрава – хората да забравят какво е било там, кой е живял, кой е загинал дори, независимо, че е загинал в битка срещу поробителя“, каза Нешков.„Доколкото знам този въпрос (за толерантността) ще бъде поставен в Европейския парламент от евродепутата Андрей Ковачев, защото по-антиевропейско поведение в момента на Балканите ние не сме виждали“, добави той.", "date": "2018.05.07", "title": "Журналистът Любчо Нешков задържан в Гърция"}
{"url": "https://offnews.bg/obshtestvo/gledajte-smartonosni-avstralijtci-po-viasat-nature-video-679876.html", "text": "Документалната поредица \"Смъртоносни австралийци\" можете да гледате тази вечер, от 20:00, по Viasat Nature.Запознайте се отблизо с личния и таен живот на най-известните (и някои незнайни) убийци в Австралия - най-отровните змии в света, смъртоносни медузи, чудовищни крокодили и зловещи паяци. позволява на природата да разкаже своята вдъхновяваща история – красива и изненадващо истинска.Завладяващи истории, разказани от хора на мястото на действието, отблизо и лично.За да гледате Viasat Nature, свържете се с Вашия местен оператор.", "date": "2018.05.07", "title": "Гледайте 'Смъртоносни австралийци' по Viasat Nature (видео)"}
{"url": "https://offnews.bg/futbol/bosat-na-fifa-pozdravi-ludogoretc-za-titlata-680108.html", "text": "Президентът на ФИФА Джани Инфантино поздрави Лудогорец за спечелената седма поредна титла на България. Ето писмото на Инфантино, изпратено до БФС.Босът на световната организация отдаде дължимото на 7-мата поредна титла на Лудогорец, като използва случая да честити на всички треньори, футболисти и ръководители на клуба.\"\"", "date": "2018.05.07", "title": "Босът на ФИФА поздрави Лудогорец за титлата"}
{"url": "https://offnews.bg/obshtestvo/hiliadi-na-pat-sled-dalgia-uikend-680080.html", "text": "Хиляди тръгват на път днес след трите почивни дни. Най-натоварено се очаква да е движението по \"Струма\", заради прибиращите се от дълъг уикенд в Гърция. За да се улесни трафика, от 14 ч. до 20 ч. се забранява движението на камиони над 12 тона по автомагистралите и най-натоварените пътища.Шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, съветват от АПИ. По неофициални данни заради голямото завръщане по пътищата ще тръгнат над 220 хиляди автомобила.", "date": "2018.05.07", "title": "Хиляди на път след дългия уикенд"}
{"url": "https://offnews.bg/obshtestvo/zhalt-kod-v-13-oblasti-za-dazhd-i-gramotevitci-680075.html", "text": "Жълт код за обилни валежи с гръмотевици е обявен за 13 области днес. Опасно много ще вали във Видин, Враца, Монтана, София-град, София-област, Перник, Кюстендил, Благоевград, Пазарджик, Пловдив, Смолян, Кърджали и Хасково, предупреди НИМХ към БАН. Валежите на места ще бъдат до около 20-25 литра на квадратен метър. Дъждът и гръмотевичните бури ще са по-интензивни в планините, очаква се обаче валежите да са краткотрайни. ", "date": "2018.05.07", "title": "Жълт код в 13 области за дъжд и гръмотевици"}
{"url": "https://offnews.bg/futbol/kamata-sbadnal-svoia-mechta-na-iubileia-na-tcska-680086.html", "text": "Единственият български футболист с КЕШ, \"Златната топка\" на \"Франс Футбол\" и \"Златна обувка\" от световно първенство - Христо Стоичков, сбъднал една от мечтите си на 5 май, твърди \"24 часа\".Според изданието Камата мечтаел да се появи на \"Васил Левски\" като Лепа Брена. Сръбската дива събра около 100 000 зрители на Националния стадион през лятото на 1990 година, когато кацна на терена с хеликоптера на Тодор Живков.В събота Стоичков донесе топката за мача между ЦСКА и Лудогорец (0:0) с военен хеликоптер на стадиона в столицата. С него в кабината бяха Димитър Бербатов и Димитър Пенев, а публиката аплодира мощно шоуто в червено.Междувременно стана ясно, че новият старши треньор на ЦСКА няма да е сърбинът Владан Милоевич. \"Червените\" са имали разговори със сръбския специалист, чийто договор с Цървена звезда изтичаше. Милоевич обаче в крайна сметка е решил да остане в досегашния си клуб.От Белград съобщиха, че Милоевич е подписал за още две години. Това слага край на сагата около него и евентуалното му преминаване на стадион \"Българска армия\". Засега остава неясно кой ще води \"червените\" през следващия сезон.", "date": "2018.05.07", "title": "Камата сбъднал своя мечта на юбилея на ЦСКА"}
{"url": "https://offnews.bg/obshtestvo/alpinistat-boian-petrov-e-v-neizvestnost-ot-niakolko-dni-obnovena-680089.html", "text": "Алпинистът Боян Петров е в неизвестност от няколко дни, съобщи във Фейсбук съпругата му Радослава Ненова.Той е направил опит да изкачи 8-хилядника Шиша Пангма в Хималаите, когато времето рязко се е влошило. За момента спасителна акция е невъзможна, като най-рано утре спасителен екип ще тръгне да го търси, пише още Ненова в профила си в социалната мрежа, цитирана от Дневник. „Със сигурност е направил опит да се качи на върха, защото палатката му е била на лагер 3. Времето рязко се е влошило и другите момчета са слезли в базовия лагер. Те са се движили един ден след него”, допълва тя.„Най-рано утре ще тръгнат да го търсят. Държа постоянна връзка с тях по сателитния телефон. В планината хората стават повече от семейство и знам, че ще направят всичко по силите си тази история да завърши добре”, посочва още Радослава. Според информация, подадена от унгарския алпинист Давид Клайн, цитирана от местни медии, на 6 май Боян Петров е обявен за издирване. По данни на Клайн Петров е започнал изкачването на 29 април. Видян е с бинокъл от базовия лагер да се придвижва към лагер 3 , който е на височина от около 7400 м. На 5 май трима украински алпинисти и шерпи са достигнали този лагер, където са открили само палатката на Боян Петров, навята от сняг, информира Дневник. Клайн казва, че тази ситуация на неизвестност не трябва да води до крайни заключения - заради възможността българският алпинист да е в някой от по-долните лагери. От екипа на българския алпинист в София допускат, че заради влошаване на времето се е наложило да слезе до Лагер 1 или 2, които са добре снабдени с храна и да изчака отминаване на лошото време. Външно: Палатката и спалният му чувал са открит на 7350 метраВ посолството на Република България в Пекин на 6 май е постъпила информация от Тибетската алпинистка асоциация, че българският алпинист Боян Петров е в неизвестност от 3 май 2018 г. Боян е участвал в експедиция в Хималаите заедно с още 10 души (1 унгарец, 5 италианци и четирима водачи от непалски произход).Според получената информация, неговата липса е била забелязана от участниците в експедицията в района на Шиша пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването. Тибетската алпинистка асоциация е била информирана за случилото се на 6 май в 12.20 ч. местно време от лицето за връзка от района на Шиша пангма. Експедицията е имала разрешение за влизане през Дзилун на 10 април 2018 г., изкачване на връх Шиша пангма и напускане през Дзилун на 9 юни 2018 г.Служители на Асоциацията поддържат връзка с ръководителя на експедицията, който ги е уведомил, че издирването на българския алпинист продължава. Посолствата на България в Пекин и в Делхи са в непрекъснат контакт с местните институции и следят отблизо случая. Алпинистът Боян Петров е разговарял със свой колега по сателитния телефон вчера сутринта, написа Борислав Сандов от „Зелените” във „Фейсбук” профила си. Боян Петров е звънял вчера сутринта (09:52 непалско време – около 05:37 българско време) по сателитния телефон на свой колега алпинист. Всички се надяваме, че се е отправил към някой от по-ниските лагери и скоро ще се свърже с някой от нас. Нека се молим всичко да бъде наред! Има да покорява още няколко осемхилядника”, написа Сандов във „Фейсбук”. По-късно обаче той уточни, че телефонът на Боян Петров е в шерпите му и вероятно някой от тях е направил обаждането. ", "date": "2018.05.07", "title": "Алпинистът Боян Петров е в неизвестност от няколко дни (обновена)"}
{"url": "https://offnews.bg/obshtestvo/meditcite-ot-loveshkata-bolnitca-na-poreden-protest-680081.html", "text": "Медиците от ловешката болница излизат отново на протест, заради неизплатени заплати и неясното бъдеще на лечебното заведение.В знак на недоволство в 17 часа те планират да блокират движението по главния път София - Варна, в района на пътен възел Абланица край Ловеч, съобщи БНР. Работещите в ловешката болница получиха в петък януарските си заплати.Медиците обаче настояват за трайно решаване на проблема с изплащането на заплатите им и излизането на лечебното заведение от тежкото финансово състояние.Днешният протест на ловешките медици ще бъде подкрепен от таксиметрови шофьори и жители на града.", "date": "2018.05.07", "title": "Медиците от ловешката болница на пореден протест"}
{"url": "https://offnews.bg/sviat/chehia-nikoga-ne-e-proizvezhdala-novichok-680109.html", "text": "Чешкият премиер Андрей Бабиш опроверга изказването на президента Милош Земан, че в Чехия е било произведено и изпробвано бойно отровно вещество от групата Новичок, каквото бе използвано през март за отравянето на бившия руски агент Сергей Скрипал във Великобритания.Чешката република никога не е произвеждала, разработвала или складирала вещество от групата Новичок, написа в Туитър Бабиш, позовавайки се на сведения от цивилното и военното разузнаване.Президентът Земан, който е известен с проруските си симпатии, също се позова на доклад от разузнаването, когато заяви в четвъртък, че в Чехия е било произвеждано и изпробвано такова вещество, но в малки количества, които впоследствие са били унищожени.Днес канцеларията на Бабиш съобщи в изявление, че през 2017 г. Чехия е извършила микросинтез на Новичок в рамките на военна програма за защита на цивилни и военнослужещи.В изявлението се подчертава, че изказването на Земан се дължи на недоразумение - тази процедура не може да се смята за производство или разработване на това нервнопаралитично вещество.Канцеларията на премиера уточни, че тук става дума за Новичок тип А-230, а не за тип А-234, какъвто се смята, че е използван за нападението срещу Скрипал.", "date": "2018.05.07", "title": "Чехия никога не е произвеждала Новичок"}
{"url": "https://offnews.bg/obshtestvo/s-karta-za-gradskia-transport-na-teatar-v-sofia-680085.html", "text": "Център за градска мобилност и Младежки театър „Николай Бинев“ стартират съвместна инициатива под надслов:“Спирка Младежки театър“. Началото й ще бъде поставено утре от 10.30 до 11.15 ч. на спирката на трамваи номера 20 и 22 - срещу Младежки театър.Там актьори от театъра ще раздават на пътниците флаери, информиращи за същността на кампанията, както и автографи. В това първо събитие от кампанията ще се включат актьорите Никoлай Луканов, Юлиян Петров, Рая Пеева, Ахмед Юмер и Николай Желев.Кампанията „Спирка Младежки театър“ дава възможност на всички пътници, закупили и притежаващи редовни карти за градски транспорт за срок от 12, 6 и 3 месеца, както и на пътуващите с пенсионерски, ученически и студентски карти, да ползват 50% отстъпка от цената на билетите за всички представления на театъра. За целта те трябва да си вземат специален талон с логото на кампанията от пунктовете за продажба на превозни документи на ЦГМ. С този талон на касата на театъра се удостоверява, че картата е в срок, за да се получи намалението за театралния билет. Намалението важи за всички постановки от репертоара на театъра до края на настоящия театрален сезон, както и за следващия – до края на годината. Подробности за кампанията гражданите могат да получат и от специално отпечатаните флаери. Те се намират на касите в пунктовете за продажба на ЦГМ.Целта на инициативата е със съдействието на Младежки театър, Център за градска мобилност да направи своеобразен реверанс към редовните пътници, а картата за пътуване да се изпълни с ново съдържание и освен транспорт тя да предоставя и други бонуси на притежателите си.", "date": "2018.05.07", "title": "С карта за градския транспорт на театър в София"}
{"url": "https://offnews.bg/futbol/hlape-poiska-vratovrazkata-na-venger-680088.html", "text": "Докато след мач всички искат фланелките на футболистите, то малък фен на Арсенал счупи това клише. Хлапето поиска вратовръзката на френския мениджър Арсен Венгер в последния му домакински мач начело на \"артилеристите\" срещу Бърнли (5:0).Венгер с радост се отзова по време на прощалната си обиколка на \"Емиратс\", тъй като това беше последният му мач начело на тима у дома. Той видя на трибуните младежа, който държеше плакат \"Арсен, може ли връзката ти?\".Венгер я свали и получи прегръдка от хлапето, а феновете аплодираха постъпката, му след което той продължи обиколката си, докато привържениците пееха \"Има само един Арсен Венгер\".Французинът си тръгва от Арсенал след 22 години начело на тима - истинска епоха в историята на съвременния футбол, сравнима на високо ниво единствено с постижението на сър Алекс Фъргюсън като мениджър на Манчестър Юнайтед.В речта си пред феновете Венгер не пропусна да пожелае скорошно възстановяване на Фъргюсън, който претърпя спешна мозъчна операция.", "date": "2018.05.07", "title": "Хлапе поиска вратовръзката на Венгер"}
