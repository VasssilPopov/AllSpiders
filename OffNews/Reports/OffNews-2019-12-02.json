{"url": "https://offnews.bg/obshtestvo/22-grazhdanski-organizatcii-s-finansirane-ot-tretoto-izdanie-na-ti-i-716724.html", "text": "22 граждански организации ще получат финансиране в третото издание на „Ти и Lidl за по-добър живот“ - най-голямата социално отговорна инициатива на Лидл България. Печелившите проекти бяха представени и наградени на официална церемония днес със специалното участие на Томислав Дончев, вицепремиер и председател на Съвета за развитие на гражданското общество към Министерски съвет.„Lidl е един добър модел за корпоративна социална отговорност. Благодарение на проектите, които са реализирани, са успели да събудят гражданската енергия, да накарат хората да имат цел и да мечтаят. Това е най-важното от всичко. Искам да благодаря за усилията на Лидл България“, заяви Томислав Дончев.Тазгодишните финалисти бяха селектирани сред 214 проекта от 92 населени места, а събраният фонд, с който ще бъдат подкрепени избраните 22 организации, е на стойност 155 000 лева. Сред новите проекти най-голяма част са в областта на културата и образованието – общо 15, а в полза на околната среда и активния начин на живот ще бъдат финансирани седем проекта.„Щастливи сме, че за три години от старта си с фонд от малко над половин милион лева инициативата финансира 73 организации от 44 населени места. Тези резултати ни дават увереността да продължаваме напред и да подкрепяме все повече вдъхновяващи проекти. Всичко постигнато до тук доказва, че заедно с нашите служители, клиенти и гражданските организации, можем успешно да работим в полза на обществото“, коментира Милена Драгийска, главен изпълнителен директор на Лидл България.„Ти и Lidl за по-добър живот“ е определяна като най-голямата грантова програма на частен корпоративен дарител у нас и се реализира в партньорство с Фондация „Работилница за граждански инициативи“ и Български дарителски форум.Пълен списък с одобрените за финансиране проекти може да бъде открит тук: .", "date": "2019.12.02", "title": "22 граждански организации с финансиране от третото издание на 'Ти и Lidl за по-добър живот'"}
{"url": "https://offnews.bg/evropa/borisov-do-60-ot-elenergiata-u-nas-se-proizvezhda-ot-tetc-ove-no-sm-716735.html", "text": "„За страните с висок дял на въглища в енергийния им микс, каквато е България, Полша и други, преходът към климатична неутралност ще изисква по-високи нива на инвестиции и активни мерки в социалната сфера.\"Това заяви премиерът Бойко Борисов в изказването си в рамките на 25-ата конференция по изменение на климата в Мадрид.Премиерът Борисов посочи, че в България 46% от електроенергията се произвежда от въглищни централи, които са основни базови мощности, като през зимата този процент достига до 60. „В същото време според статистиката на Евростат, България е на второ място в ЕС по намаляване на емисиите на въглероден диоксид от изгарянето на изкопаеми горива за 2018 г. в сравнение с 2017 г., а именно с 8.1%, следвайки Португалия, която заема водеща позиция с 9%\", каза още Борисов.Той подчерта, че за страната ни ядрената енергетика играе важна роля за гарантиране на националната, регионалната и европейската енергийна сигурност, като в същото време предоставя енергия на достъпни цени и е ключов елемент за преминаване към нисковъглеродна икономика.„Нейното значение като основен стълб на европейската електроенергийна система без въглеродни емисии бе потвърдено и в публикуваната през 2018 г. дългосрочна визия на ЕК за намаляване на емисиите на парникови газове до 2050 г.\", посочи Борисов. Той бе категоричен, че страната ни ще продължи да разчита на ядрената енергия и през следващите години.„Емисиите на ЕС са само 9% от световните. Първият и вторият замърсител - най-големите в света, ги няма тук. Това са САЩ и Китай\", каза премиерът. Според него ЕС намалява своите емисии, по този въпрос здравето и качеството на живот на всеки един гражданин по света трябва да бъдат поставяни на първо място.„Защото комините дали пушат в САЩ, Китай или Виетнам, атмосферата го донася и при нас. Да се обединим и всички заедно да накараме тези безспорно прогресивни в икономиката си страни да се съобразят с чудовището, което идва с промените в климата\", каза в заключение Бойко Борисов.", "date": "2019.12.02", "title": "Борисов: До 60% от еленергията у нас се произвежда от ТЕЦ-ове, но сме втори по намаляване на вредните емисии"}
{"url": "https://offnews.bg/politika/kaloian-pargov-poiska-bulevard-ili-ploshtad-v-sofia-da-nosi-imeto-na-s-716737.html", "text": "Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия. Тя започна с минута мълчание в памет на Ламбо, който напусна този свят на 27-ми ноември.Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата.\"Ламбо обичаше да казва, че достойните хора ходят изправени. Той ходеше с високо вдигната глава. Беше респектираща личност с всеки жест. Беше истинско богатство да общуваш с него, каза Калоян Прагов, след като отдаде последна почит пред Маестрото и поднесе съболезнованията си на близките му. - Той вярваше безрезервно, че колкото повече обич даваш, толкова повече получаваш. Затова и хората го обожават\".По време на днешната сесия на СОС Калоян Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата.\"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност, каза Калоян Паргов. - Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\", заяви Паргов. ", "date": "2019.12.02", "title": "Калоян Паргов поиска булевард или площад в София да носи името на Стефан Данаилов"}
{"url": "https://offnews.bg/politika/demokratichna-balgaria-iska-ostavki-v-stolichnata-toplofikatcia-716732.html", "text": "Незабавни оставки на всички членове на Надзорния и Управителния съвет на Топлофикация София поискаха съветниците от Демократична България на сесията на СОС днес. В декларация от името на групата шефът й Методи Лалов заяви: Настояваме и за избирането на нов независим контрольор от средите на международно признатите одиторски компании, който да проследи събитията, довели до катастрофалното състояние на Топлофикация. Настояваме и час по-скоро да се започне процедура за външен мениджър на компанията. Няма как да отминем скандалния договор за посредничество при търговията с електроенергия, сключен с \"Гранд енерджи дистрибюшън\" ЕООД без конкурс. Той изтича след месец, но ние настояваме Енергийните експерти на Демократична България са готови да участват със своите знания и опит в този процес, който ще бъде ключов за подобряване на финансовото състояние на дружеството, се казва още в декларацията на ДБ. Надзорният съвет на дружеството беше назначен в края на миналата година, а решението за намирането на външен мениджър на Топлофикация София беше взето от предишния СОС и вече се изпълнява, заяви Николай Стойнев от ГЕРБ. Конкурси за шефове на почти всички основни общински дружества трябва да бъдат обявени догодина, защото мандатът на бордовете им изтича. Столичният общински съвет освободи днес от борда на ЦГМ изпълнителният директор Христиан Петров, който стана съветник от групата на ГЕРБ. Временно дружеството ще се ръковиди от Румяна Милова, която е и член на борда. ", "date": "2019.12.02", "title": "Демократична България иска оставки в столичната Топлофикация"}
{"url": "https://offnews.bg/112/tragedii-vav-varnensko-i-v-ahtopol-mazh-i-zhena-s-psihichni-zabolia-716734.html", "text": "Две битови убийства на родители от техните деца са извършено във Варненско и Бургаско, съобщи агенция \"\". 37-годишна жена е пробола смъртоносно 61-годишния си баща във варненското село Доброплодно, община Ветрино. Тя е обвинена в умишлено убийство. Престъплението е извършено на 29 ноември тази година. По време на извършения оглед в дома на мъжа са намерени веществени доказателства, както и ножът, с който е убит мъжът. Жената страда от лека форма на психично заболяване.  Разследване по досъдебното производство ще изяснява причините и обстоятелствата за престъплението, което се наказва с лишаване от свобода от 15 до 20 години, доживотен затвор и доживотен затвор без замяна.Днес Окръжната прокуратура във Варна ще внесе искане във Варненския окръжен съд за вземане мярка за неотклонение „Задържане под стража“ на обвиняемата Елеонора М.Тялото на 83-годишен мъж е намерено в частния му имот в Ахтопол днес. Около 8 ч тази сутрин е получен сигнал в Районно управление - Царево, че в частен имот е открито тялото на възрастен мъж с прободни рани. Установено е, че той е собственик на имота и че е живял със своя 55-годишен син, който е психично болен. Констатирано е, че в областта на гърдите на възрастния мъж, който е с тежка степен на инвалидност, има две прободни рани, вероятно нанесени с кухненски нож. За извършеното престъпление е задържан неговият син. 55-годишният мъж нееднократно е бил настаняван в Център за психично здраве. Поставена му е диагноза \"шизофрения\".  По случая е образуваното досъдебно производство, което се наблюдава от Окръжна прокуратура – Бургас.", "date": "2019.12.02", "title": "Трагедии във Варненско и в Ахтопол  - мъж и жена с психични заболявания убиха бащите си"}
{"url": "https://offnews.bg/zdrave/otkazat-ot-sotcialnite-mrezhi-ne-ni-pravi-po-shtastlivi-716729.html", "text": "Да се откажем от социалните мрежи за определен период, да ограничим времето, което прекарваме в интернет, за да съхраним психоемоционалното си здраве – подобни призиви днес са много разпространени. Смята се, че компютрите, таблетите, смартфоните и социалните мрежи претоварват мозъка ни, което предполага необходимост от определени ограничения и детокс. Наистина ли това помага?Изследвания публикувани в Media Psychology показват, че подобни теории са неверни. Оказва се, че времето прекарано в социалните режи по никакъв начин не влияе на качеството ни на живот. Учени решили да проверят какво ще се случи, ако активно се избягват социалните мрежи.Те разделили участниците в експеримента на 5 групи: първите 4 продължили да използват социалните мрежи – Фейсбук, Туитър, Снапчат и Инстаграм както преди, а петата група се въздържала в продължение на 7, 14, 21 и 28 дни.В края на всеки период участниците трябвало да записват как са прекарвали времето си и да отговарят на въпроси, свързани с качеството им на живот. Установено било, че значителен ефект от цифровия детокс няма.\"Ако все пак без технологиите се чувствате по-добре – придържайте се към системата, която сте си създали. Ако ви се струва, че сте нещастни, потърсете помощ от психотерапевт, не обвинявайте социалните мрежи\", съветват авторите на експеримента.", "date": "2019.12.02", "title": "Отказът от социалните мрежи не ни прави по-щастливи"}
{"url": "https://offnews.bg/politika/boris-bonev-triabva-da-stana-zam-shef-na-sos-za-da-se-dokazhe-che-716736.html", "text": "Когато се кандидатирах за общински съветник, с подкрепата на моите съмишленици от Спаси София, аз го направих с План за София - подробна програма за развитието на нашия град. Всички, които гласуваха за мен, очакват да направя максимално възможното, за да реализирам заложените в Плана идеи. Това обясни на страницата си във фейсбук общинският съветник от Спаси София, след като ГЕРБ предложи официално за работа на СОС, за да може Бонев да стане негов зам.-председател. В текста на Борис Бонев се казва: Аз съм първият избран независим общински съветник от 17 години насам. Не е изненада, че цялата организация на СОС не е подготвена да взаимодейства с някой, който е мажоритарен избор на гражданите. Моята ОСНОВНА задача като представител на повече от 40 000 гласоподаватели е да работя за осъществяването на подкрепените от тях идеи. Те са единствените, пред които дължа отговори. Опитите на мои политически приятели да използват чисто процедурни въпроси за втвърдяване на електоралните си ядра не ме интересуват. Опитите на други мои политически опоненти да използват същите тези процедурни въпроси, за да станат по-харесвани от гражданите, също нямат значение.Основните причини да смятам, че трябва да бъда избран за зам. председател на СОС, са прости и логични и ги заявих преди началото дори на първото заседание:⁃ Всеки, който е избран мажоритарно от повече от 40 000 гласоподаватели трябва да направи възможното, за да ги представлява максимално добре⁃ Зам. Председателското място ми дава възможност да участвам в Председателски съвет и да влияя върху определянето на дневния ред на СОС. Това НЕ Е израз на някаква си лична кариерна амбиция!⁃ Участието ми в Председателския съвет ще гарантира на моите избиратели, че постигнатите компромиси между политическите групи се базират на аргументи, а не са плод на политически съглашения.Да бъда зам. председател не е привилегия. Всички партии в съвета така или иначе имат зам. председател. В момента аз съм единственият изключен и не мога да влияя на дневния ред на СОС. ", "date": "2019.12.02", "title": "Борис Бонев: Трябва да стана зам.-шеф на СОС, за да се докаже, че политиката не е клуб за избрани"}
{"url": "https://offnews.bg/obshtestvo/nepravitelstveni-organizatcii-bojkotirat-izbora-na-tcatcarov-za-shef-n-716743.html", "text": "Пет водещи неправителствени организации излязоха с обща позиция, с която се отказват от възможността да дават становища и да задават въпроси при избора на председател на КПКОНПИ. Според Фондация „Антокорупционен фонд\", Фондация „Български адвокати за правата на човека\", Фондация „Български институт за правни инициативи\", Фондация „Институт за пазарна икономика\" и Фондация „Програма достъп до информация\" предстоящото назначение е предрешено и това е \"поредната процедура, страдаща от пороци като липса на състезателност, липса на прозрачност и публичност, отсъствие на професионален и обществен дебат за състоянието на органа\".Отвореното им писмо е адресирано до председателя на НС Цвета Караянчева и шефовете на парламентарни групи. Ето и пълния му текст:УВАЖАЕМИ НАРОДНИ ПРЕДСТАВИТЕЛИ,По силата на чл. 9, ал. 5 от Закона за противодействие на корупцията и за отнемане на незаконно придобитото имущество и § II, т. 3 от Процедурните правила за условията и реда за предлагане на кандидати, представяне и публично оповестяване на документите, изслушване на кандидатите и за избор на председател на КПКОНПИ, юридически лица с нестопанска цел могат да представят становища, включващи и въпроси към издигнатите кандидати за председател на органа.Въпреки предоставената ни от закона възможност, заявяваме, че няма да се възползваме от нея. Дългогодишният ни опит в изследване и наблюдение на процесите в съдебната власт, сферата на правата на човека и върховенството на правото, ни дава основание да твърдим, че предстоящият избор на председател на КПКОНПИ е предрешен.Наблюдавайки процедурите по избор, извършвани от Народното събрание, констатираме със съжаление, че това е поредна процедура, страдаща от пороци като липса на състезателност, липса на прозрачност и публичност, отсъствие на професионален и обществен дебат за състоянието на органа. Заставаме зад убеждението, че изпращането на становища и въпроси към кандидатите ще доведе единствено до легитимирането на една фасадна и компрометирана в своя зародиш процедура. Не желаем да допринасяме за обезсмислянето на един иначе демократичен инструмент, какъвто е участието чрез становища и въпроси от представители на гражданското общество в процедурата по избор на председател на КПКОНПИ. Този своеобразен „бойкот\" е безпрецедентна, но неизбежна стъпка към разобличаване на очевидни паравани на предварително взети по непрозрачен начин решения.Обстоятелства около процедурата за избор на председател на КПКОНПИ поставят сянка на съмнение за неясни, поне за широката общественост, договорки, чрез предварителното ѝ обвързване с процедурата за избор на главен прокурор. Смятаме, че е недопустима, като граничи с абсурда, ситуацията, в която действащ главен прокурор обикаля парламентарните групи, за да събира депутатска подкрепа за своята номинация за ръководител на орган на изпълнителната власт. Такива действия опорочават процедурата за избор на председател на КПКОНПИ в нейния зародиш. Превръщат се в предпоставка за основателни граждански подозрения, че органите на различните власти действат в някаква криворазбрана симбиоза, която не е в изгода на демократичния ред в страната (чл. 8 КРБ). Именно реалното разделение на властите, което намира израз в принципа власт власт възпира, гарантира свободата и правата на гражданите, а не личностното и кадрово обвързване между изпълнителни, съдебни и законодателни органи.Уважаеми народни представители, изборът на председател на КПКОНПИ е от ключово значение за българското общество и неговото усещане за справедливост. Вашите гласове ще решат кой ще оглави един апарат с разнородни функции, които изкусно могат да послужат за репресия и властови произвол. Във вашите ръце е изборът дали да укрепите държавността или напротив, да спомогнете за продължаващите процеси по ерозия на правовия ред в страната.С уважение:_________Бойко СтанкушевДиректорФондация „Антокорупционен фонд\"_________Диляна МарковаИзпълнителен директорФондация „Български адвокати за правата на човека\"_________Биляна Гяурова-ВегертседерДиректорФондация „Български институт за правни инициативи\"_________Светла КостадиноваИзпълнителен директорФондация „Институт за пазарна икономика\"_________Д-р Гергана ЖулеваИзпълнителен директорФондация „Програма достъп до информация\"", "date": "2019.12.02", "title": "Неправителствени организации бойкотират избора на Цацаров за шеф на КПКОНПИ"}
{"url": "https://offnews.bg/ikonomika/zheliazkov-s-3-shte-se-uvelichavat-vrednite-emisii-ako-kamionite-se-716739.html", "text": "Празните курсове за прибиране на камионите в държавата по установяване на всеки 4 седмици ще доведат до 3% увеличение на вредните емисии, дължащи се на международния товарен транспорт. Това заяви министърът на транспорта, информационните технологии и съобщенията Росен Желязков в Брюксел, в рамките на заседанието на Съвета на ЕС, формат Транспорт.Според него директният ефект на подобна разпоредба е географско ограничаване на предоставянето на този вид транспортна услуга в ЕС.В Брюксел министър Желязков проведе и двустранни срещи с министрите на Естония, Люксембург, Белгия, Холандия, Ирландия, Португалия и Словения, по време на които беше затвърдена позицията на България по Пакета Мобилност I.", "date": "2019.12.02", "title": "Желязков: С 3% ще се увеличават вредните емисии, ако камионите се връщат на 4 седмици"}
{"url": "https://offnews.bg/politika/manolova-s-pitane-po-zdoi-do-fandakova-za-chetirite-chastni-kashti-po-716744.html", "text": "Мая Манолова заедно със своите съмишленици Войслав Тодоров и Любомир Попйорданов изпратиха заявление за достъп до обществена информация до кмета на София Йорданка Фандъкова.Искането за достъп касае строителната документация и основанията за нейното издаване на четири къщи, изградени през последните години на територията на природен парк „Витоша“ в разрез със законодателството.В искането се посочва да се направи проверка за законността на строителството в парка и се поставят въпроси за предприетите действия да се запази целостта на природния парк от страна на Столична община.Преди два дни от екипа на Манолова  Това строителство противоречи на законовите изисквания, но въпреки това е позволено от Общината. Още по-притеснителното е, че в същото положение са още около 150 терена, урегулирани на територията на парка, които вероятно ще бъдат застроени по същата схема. За да бъдат защитени, трябват изменения на Подробните им устройствени планове (ПУП).През последните 12 години след влизане в сила на Общия устройстве план тези ПУП не са синхронизирани с ограниченията на Общия план, което се използва като възможност за застрояването им и изваждането на терени от обхвата на природния парк.Манолова, Тодоров и Попйорданов вече внесоха искане до главния архитект, районните кметове и Общинския съвет за изменение на тези планове, за да се съхрани целостта на парк „Витоша“.Ето и текста на електронното заявление, както е е депозирано в системата на Столичната община:Уважаема г-жо Фандъкова,На основание чл. 4 от Закона за достъп до Обществена информация моля да ни предоставите информация за издадените строителни документи и основания за издаване на разрешения за строеж на:УПИ III кв. 36. м. с. Бистрица, р-н ПанчаревоУПИ V кв. 36. м. с. Бистрица, р-н ПанчаревоУПИ XI кв. 4. м. с. вилна зона „Бункера“, р-н ПанчаревоУПИ IV кв. 40 м. с. Владая и б.з. Владая, р-н Витоша Моля да направите проверка за законността на издадените строителни книжа и да се произнесете за законността на строителството, извършено в съответните урегулирани поземлени имоти. Обръщаме внимание, че разрешенията за строеж и на четирите имота са издадени след приемането на плана за управление на Природен парк Витоша, а в случая с кв. 40 с. Владая и след влизане в сила на Общия устройствен план на Столична община, отреждащ териториите в зона за природни паркове (Рпп).Молим да отговорите на следните въпроси:- Намирате ли извършеното строителство в горепосочените УПИ за отговарящо на законовите изисквания предвид разположението му в границите на Природен парк „Витоша“ и че съответните УПИ са част от зона за природни паркове (Рпп)?- Какви действия ще предприемете за запазване целостта на Природен парк Витоша предвид наличието на десетки други урегулирани имоти, попадащи в обхвата на парка и отредени за природни паркове в Общия устройствен план?- Какви действия ще предприемете за търсене на отговорност от нарушителите, които са допуснали неправомерно застрояване в зоната на природен парк Витоша на територията на Столична община?", "date": "2019.12.02", "title": "Манолова с питане по ЗДОИ до Фандъкова за четирите частни къщи, построени на Витоша"}
{"url": "https://offnews.bg/offtopic/toni-filipov-d-r-dani-kirilov-se-obidil-che-sam-go-narekal-glupav-716745.html", "text": "Тони Филипов, д-р продължи словесните закачки с правосъдния министър Данаил Кирилов. Снощи членът на правителството публикува коментар във фейсбук, от който стана ясно, че много се е обидил на известния сатирик, но няма да го съди.Днес известният журналист отговори на министъра с два свои коментара в социалната мрежа:Вторият е по-обяснителен:", "date": "2019.12.02", "title": "Тони Филипов, д-р: Дани Кирилов се обидил, че съм го нарекъл глупав. Не знаех, че го пази в тайна"}
{"url": "https://offnews.bg/ikonomika/vzriv-na-psevdochuma-po-ptitcite-v-rumania-na-11-km-ot-silistra-716741.html", "text": "Взрив на псевдочума по птиците (Нюкясълска болест) е регистриран на границата на България с Румъния, в Кълъраш. Има голяма опасност острото вирусно заболяване да се прехвърли в България, тъй като градът се намира само на 11 км от Силистра.В Кълъраш са засегнати 6871 птици. 62 са умрели.Информация за взрива е подадена на 29 ноември от Световната организация за здраве на животните чрез системата ѝ за незабавно известяване.Първите симптоми по птиците се проявили на 28 ноември, за тях съобщава румънската Национална служба за санитарна ветеринарна и хранителна безопасност. На 29-и взрива от Нюкясълска болест е потвърден. Същия ден е известена и нашата страна за опасността.Болестта засяга домашните и дивите птици - главно кокошките и по-рядко пуйки, фазани и токачки. При тях тя е смъртоносна. Предава се на хората, като най-застрашени са тези, които отглеждат птици. Вирусът може да се съхрани във външна среда дълго време - в замразено месо периодът надхвърля 280 дни, в яйца в хладилник - над 500 дни.При хората заболяването може да има симптоми като очно раздразнение или да протече като лека настинка.OFFNews се обърна към Българската агенция за безопасност на храните (БАБХ) с въпроси какво е предприела или ще предприеме българската държава във връзка с взрива от Нюкясълска болест близо до границата ни, ще бъде ли забранен вносът на пилешко месо от Румъния, предстои ли ваксинация. Очакваме отговор на запитването си.В началото на годината у нас също имаше взрив на Нюкясълска болест, във ферма в Кърджалийско. Всички птици бяха умъртвени.", "date": "2019.12.02", "title": "Взрив на псевдочума по птиците в Румъния, на 11 км от Силистра"}
{"url": "https://offnews.bg/obshtestvo/blizki-i-priateli-prez-salzi-za-stefan-danailov-gramada-ot-talant-i-d-716699.html", "text": "Хиляди се събраха тази сутрин пред сградата на Народния театър, за да си вземат последно сбогом с обичания от цяла България Стефан Данаилов. Поклонението започна в 11 часа, километричната опашка покри целия площад пред театъра, а към момента достига чак до пл. \"Княз Александър I\". Сред присъстващите на поклонението бяха президентите Румен Радев, Георги Първанов, политици, общественици, колеги,  ученици.Грамада от доброта, талант и човечност - това казваха опечалените, без да крият емоциите си.Огнян Герджиков: Корнелия Нинова: Валентин Михов:Татяна ЛоловаВладимир Пенев:Валери Йорданов: Иван Радоев:Елена Петрова:Стоян Алексиев: Стефан Данаилов почина на 27 ноември на 76-годишна възраст след продължително боледуване. Изиграл е близо 150 роли в театъра и киното, носител е на десетки престижни награди, сред които и най-високото отличие на държавата – орден „Стара планина\".", "date": "2019.12.02", "title": "Близки и приятели през сълзи за Стефан Данаилов: Грамада от талант и доброта"}
{"url": "https://offnews.bg/zdrave/iugozapadnata-bolnitca-v-petrich-razkriva-otdelenie-po-kletachna-terap-716740.html", "text": "Югозападната болница в Петрич разкрива Отделение по клетъчна терапия, предаде БНР. Новата болнична структура вече е оборудвана с високотехнологична апаратура, в момента се обучават и лекари за работа в отделението, поясни завеждащият Хирургичното отделение на болницата д-р Иван Петров.По думите му първите пациенти, които ще бъдат лекувани със стволови клетки, са подбрани от водещи специалисти от Националния център по сърдечно-съдова хирургия в Москва. Направени са им всички необходими изследвания, терапията им е потвърдена.Според кмета на Петрич Димитър Бръчков въвеждането на иновации и разкриването на нови медицински услуги са основен приоритет и насока за работа на лечебното заведение, което е поело грижите за населението на четири общини - Сандански, Петрич, Кресна и Струмяни.По думите му терапията със стволови клетки е изключително ограничена като ползване в България, но това е добър опит. Първите пациенти вече са избрани. Специалисти от Москва са посетили отделението, за да демонстрират как се прилага лечението на български пациенти. ", "date": "2019.12.02", "title": "Югозападната болница в Петрич разкрива отделение по клетъчна терапия"}
{"url": "https://offnews.bg/112/dvama-politcai-snabdiavali-s-patrulkata-dilari-na-droga-716711.html", "text": "Двама полицаи снабдявали дилъри на дрога с патрулката си. Те са част от организирана престъпна група, действала в селата - квартали на София -  Мировяне и Требич, в Нови Искър и в Доброславци. Десет души са задържани за разпространение на наркотици. Един е освободен под парична гаранция, а друг е обявен за общодържавно издирване и предстои да бъде издадена европейска заповед за арест. Двамата униформени по поръчка на лидера на групата задържали и проверявали конкуренти на пазара на дрога в столицата,  за да разчистват терена, обясни Сийка Милева, говорител на Специализираната прокуратура. Те арестували срещу заплащане.Установено е, че единият от служителите е в съседски и приятелски отношения с участник в групата за наркоразпространение, допълни Стефан Вълков - зам. директор на 'Вътрешна сигурност\" в МВР. ", "date": "2019.12.02", "title": "Двама полицаи снабдявали с патрулката дилъри на дрога"}
{"url": "https://offnews.bg/ikonomika/bnb-sas-saveti-kak-da-se-zashtitim-pri-onlajn-i-mobilno-bankirane-716727.html", "text": "Българската народна банка публикува днес съвети как да се защитим при избор на услуги за онлайн или мобилно банкиране.Преди да изберете услуга: определете финансовите си нужди; съберете информация за услугите и я прочетете внимателно; проверете дали услугите отговарят на вашите финансови възможности; сравнете предложенията на различни доставчици на банкови услуги - съветват от Централната банка.При сключването на договор за конкретна услуга:1. Прочетете и разберете условията, преди да подпишете.- поискайте от доставчика да Ви предостави преддоговорна информация относно Вашите права и задължения, както е длъжен да направи;- свалете/разпечатайте документите и ги съхранете, за да можете да направите справка в бъдеще;- разгледайте характеристиките на услугата, срока на договора, общите разходи и всякакви допълнителни такси, както и, ако е приложимо, условията за правото Ви на отказ;- уверете се, че разбирате последиците от финансовия Ви ангажимент (възможна негативна промяна спрямо първоначално договорените условия);- поискайте допълнителни пояснения от доставчика, ако не сте сигурни за конкретна информация.2. Обърнете специално внимание на всички такси и разходи.- отделете достатъчно време да прегледате финансовите условия на договора и всички такси и разходи;- обърнете внимание не само на таксите, приложими към основната услуга/пакет, но и на разходите, включително стандартните такси и разходите за допълнителни услуги;- при възможност, използвайте „показател за общия размер на разходите“ (например годишен процент на разходите), за да сравните различните варианти.3. Помислете за сигурността- осведомете се по какъв начин ще се обработват и защитават личните Ви данни съгласно договора;- проверете наименованието, данните за връзка и правния статут на доставчика, както и дали е упълномощен да предоставя тези услуги, с цел предотвратяване на възможна измама;- защитете личните си данни или пароли за регистрация, така че други лица да не могат да осъществяват достъп до сметката Ви от Ваше име. Можете да направите това, като изберете доставчик, който използва надеждни методи за удостоверяване на самоличността, чрез закриване на сесията, използване на сигурна безжична връзка, надеждни пароли и PIN кодове и редовни актуализации на операционната Ви система и антивирусния софтуер;- наблюдавайте и съобщавайте възможно най-скоро за подозрителни действия по Вашата сметка или за неупълномощен достъп до нея, за да може доставчикът да предприеме незабавно необходимите стъпки;4. Подайте жалба, ако считате, че правата Ви са нарушени.- опитайте да решите проблема сами, като се свържете директно с доставчика.също може да се използва за изпращане на жалбата Ви директно до доставчика по отношение на услуги, закупени онлайн;- ако доставчикът не отговори или ако не сте доволни от отговора му:- да прибегнете до алтернативна схема за решаване на спорове, например финансов омбудсман, като използвате , за да достигнете до правилния орган за решаване на спора;- да използвате във Вашата държава или в държавата на доставчика, за да подадете жалба срещу доставчик в друга държава от ЕС/ЕИП;- свържете се с:Комисия за защита на потребителите – Комисия за финансов надзор – Обмислете дали да предявите иск пред национален съд.Ако сте решили да подадете сигнал или жалба до банка, може да използвате следните имейл адреси и/или телефони:UniCredit Bulbank AD -  02 923 20 23DSK Bank EAD -  0700 10 375, *2375First Investment Bank AD -  2265, 0800 11 011, +359 2 818 0006, +359 2 818 0007United Bulgarian Bank AD - 0 700 117 17, +3592 483 1717 (отдел \"Маркетинг\")Eurobank Bulgaria AD (Postbank AD) - , 0700 18 555Raiffeisenbank (Bulgaria) EAD -  0700 10 000, 1721Expressbank AD -  00 359 (0) 800 18 888Central Cooperative Bank AD - , 02 92 66 100 (банкови операции и обслужване); , 02 92 66 500, 0800 11 400 (картови операции); , 02 92 66 692, 02 92 66 670 (банкиране на дребно)Piraeus Bank Bulgaria AD -  0700 12002Allianz Bank Bulgaria AD -  0800 13 014Bulgarian Development Bank AD - , 02 930 63 33Investbank AD -  0700 12 555, 17 555ProCredit Bank (Bulgaria) EAD - , 02 81 35 100, *7000, 0 700 1 70 70Municipal Bank AD -  029356515, 029300293, 029300109International Asset Bank AD -  02 8120280, 02 8120269Bulgarian-American Credit Bank AD -  02 9658 310, 02 9658 337, 0700 144 88D Commerce Bank AD -  02 46 41 171TBI Bank EAD -  0700 17 571Tokuda Bank AD -  02 403 79 00, 02 403 79 85Texim Bank AD,  - \"1060, 91060BNP Paribas S.A. - Sofia Branch -  (+359 2) 92 18 689Citibank Europe Plc., Bulgaria Branch - ; ;  - 02 9175 182, 02 9175 180, 02 9175 181ING Bank N.V - Sofia Branch -  02 9176644\"T.C.Ziraat Bankasi-Sofia Branch\" -   - 02 9809904, 02 9051389BNP Paribas Personal Finance S.A. - Bulgaria Branch - bnpparibas-pf.bg, 0700 11 811Varengold Bank AG, Sofia Branch -  359 (0)2 4144 994", "date": "2019.12.02", "title": "БНБ със съвети как да се защитим при онлайн и мобилно банкиране"}
{"url": "https://offnews.bg/ikonomika/eksporten-hab-balgaria-dade-start-na-programa-za-razvitie-na-balgarski-716710.html", "text": "Стартът на инициативата “Експортен хъб България”, целяща да развие експортния потенциал на България, бе даден днес, като 12 организации от правителствения и частния подписаха учредителния акт.\"Това няма да струва нищо на компаниите, целта ни е да им помогнем\", заяви Бойко Таков, изпълнителен директор на Изпълнителната агенция за насърчаване на малките и средните предприятия на събитието.Програмата цели да помага основно на българските производители, които в по голямата си част са базирани извън София, като ще им бъде осигурено онлайн обучение и дистанционни консултации с експерти.“Ние сме хубав пример за партньорство”, добави Таков.“Ще правим обучителни мероприятия както с български предприемачи, така и с чуждестранни търговски аташета”, посочи още той.Програмата ще продължи четири месеца, а стартът е в началото на 2020 г. Предстои тепърва да се изберат 15-те компании, които да минат през обученията.Критериите ще бъдат компаниите да са достигнали до нивото на растеж, което да им позволява да навлязат на чужд пазар. Радосвет Радев, председателят на Българската стопанска камара, коментира, че “Експортен хъб България” ще бъде форум и среда за развитие, в които ще бъдат създадени новите “български тигри износители”, за да може България да заеме централно място на световния пазар.Според Радев е изключително важно да има такива проекти, които обединяват толкова много организации, защото всеки поотделно може да осъществи 1-2 успешни проекта, докато заедно резултатът би бил много по-голям.Стоян Ставрев, който е собственик и управител на “Българска консултантска организация“, е и съпредседател на комитетите за европейски програми, проекти и образование в Конфедерацията на работодателите и индустриалците в България, говори от името на двете организации, които са сред учредителите на „Експортен хъб България“.„Освен това, не бива да забравяме, че когато най-голямата работодателска организация застане зад даден проект, то той най-вероятно ще бъде успешен“, добави Ставрев.Компаниите и организациите, които днес основаха „Експортен хъб България“, са: Изпълнителна агенция за насърчаване на малките и средните предприятия – инициатор; Конфедерация на работодателите и индустриалците в България; Клийнтех България; Българска консултантска организация; Българска агенция за експортно застраховане; София Тех Парк – домакин; Българската стартъп асоциация (BESCO); СофтУни; М3 Комюникейшън Груп; Асоциацията на бизнес клъстерите; Висше училище по застраховане и финанси и Българска стопанска камара.Основателите на Експортен хъб България си поставят за цел да развият среда, в която бизнесът, държавата и международната общност с представителство в България да общуват, обменят опит и създават нови партньорства.Инициативата е свързана с подпомагането на българските компании да стъпят на международния пазар и да изнасят своята продукция. Основателите са амбицирани в кратки срокове да постигнат конкретни резултати.", "date": "2019.12.02", "title": "Експортен хъб България даде старт на програма за развитие на български компании"}
{"url": "https://offnews.bg/zdrave/prezidentat-radev-pokolenia-voenni-i-tcivilni-spetcialisti-prevarnaha-716712.html", "text": "\"Поколения военни и цивилни специалисти превърнаха Военномедицинска академия в национална институция, в която има визия, цели, ред и отговорност\" Това каза държавният глава и върховен главнокомандващ на Въоръжените сили Румен Радев в словото си по повод 128-ата годишнина от основаването на Военномедицинска академия /ВМА/. Президентът участва в Тържественото събрание на личния състав на академията.\"В здравната ни система има редица неуредици, често и бездушие, но все повече хора имат вяра във ВМА, защото тук здравето е висша ценност и вие го доказвате с вашите действия всеки ден\", заяви държавният глава. Радев оцени високо работата на ВМА през годините. „За всички тези години, от моите лични наблюдения, пред очите ми се сменяха оборудването, условията, хората, но едно оставаше непроменено – духът на ВМА, отдадеността, дългът и призванието към пациента, към българските граждани и към България. Точно този дух е ключът към успехите, които постигате днес“, посочи президентът Румен Радев. По думите му академията се ползва с доказан авторитет и в чужбина.Той изрази удовлетворение от това, че по ефективен начин се разгръща визията, която началникът на ВМА генерал-майор Венцислав Мутафчийски е представил преди назначаването си. Пример за това е реновирането на клиники, запазването и развитието на кадровия потенциал, придобиването на най-съвременно високотехнологично оборудване, прилагането на съвременни и на световно ниво, иновативни методи за диагностика, лечение и рехабилитация. Най-важното е, че паралелно с всичко това се разгръща мащабна научно-изследователска дейност, подчерта президентът. По думите му една от най-важните, стратегически инвестиции на ВМА са младите курсанти, бъдещите военни лекари.Държавният глава Румен Радев прие почетния караул и поднесе венец пред Паметника на загиналите медицински чинове за свободата и обединението на България. Президентът разгледа изцяло реновираните клиники по токсикология и онкологична гинекология на ВМА.", "date": "2019.12.02", "title": "Президентът Радев: Поколения военни и цивилни специалисти превърнаха ВМА в национална институция"}
{"url": "https://offnews.bg/obshtestvo/shto-e-to-gradsko-pchelarstvo-i-ima-li-pochva-u-nas-716192.html", "text": "Помните ли унищожаването на стотици кошери в Северна България след пръскане с пестициди без предупреждение? Проверихте ли защо на тази катастрофа се обърна толкова голямо внимание? Разбрахте ли, че пчелите са критично важни за съществуването на всичко около нас? Сигурно знаете всичко това и вероятно сте чували думите на Айнщайн, според когото ако пчелите изчезнат, на човечеството му остават едва 4 години живот. Факт е, че 91 от 100-те най-популярни храни от растителен произход за световното население съществуват именно благодарение на пчелите. Дори кафето, което пием сутрин, дължим на тях, защото те опрашват Coffea arabica, чиито семена човечеството отглежда за производство на кафе. Да, но пчелите изчезват мистериозно от 2006 г. насам.Как да им помогнем да оцелеят в градски условия, а така да помогнем и на самите нас? Един от възможните отговори на този въпрос дава  на .Планира се по него да се изследват животът и навиците на пчелите в градски условия чрез вграждане на система от сензори и монитори в кошерите. Те ще следят условията вътре, поведението и броя на пчелите всяка секунда. Ще събират данни за влиянието върху пчелите на фактори като: влажност, замърсяване на въздуха, налягане, температура, болести. Данните ще покажат и кои видове пчели се срещат в града и кои са \"любимите\" им цветя. А също - какъв е здравният статус на пчелите. Ако те имат силна имунна система, могат да преодолеят редица болести. Каква е тя в момента не знаем - държавата не инвестира ресурс в подобни изследвания.\"Сега имаме само предположения как всички тези фактори влияят на пчелите. Иска ни се всичко това да бъде измерено с апаратура, за да може данните да бъдат оповестени. Ще научим кое оказва влияние на пчелите, къде се чувстват по-добре, какво ги убива и как всеки може да допринесе, като започне да отглежда пчели\", казва пчеларят Петър Вълчовски, един от основателите на \"Биоград София\", пред OFFNews.За да се купят уредите, да се направят анализите и да се осигури безжичен интернет са необходими 6000 лв., които лесно могат да бъдат събрани, ако повече хора се включат, дори и с малко. За да помогне, тази година Райфайзенбанк включи проекта в . Към всяко дарение от служителите ѝ, банката ще добави определена сума. Ако дарението е 10 лв. и повече, банката ще добавя по 100 лв., ако е от 5 до 9,99 лв., сумата е 50 лв., а ако е от лев до 4,99 лв., банката ще добавя по 20 лв.Средствата, които ще бъдат събрани, ще отидат основно за изследвания и анализи, защото сензорите не са толкова скъпи. За тях са достатъчни между 1000 и 1500 лв., уточнява Вълчовски. А ако се съберат над 6000 лв., от сдружението предлагат да бъде направена медоносна градина, която Райфайзенбанк също може да подкрепи чрез помощ от служители си.Освен на дарения, сдружението разчита и на безвъзмездна помощ от лаборатория, която би осигурила материалите за изследванията.В момента сдружението е поставило малък сензор за температура и влажност в кошер в Музея на пчелата. \"Искаме да направим нещо по-прецизно, нашият град има своите специфични особености - зимата е по-дълга, лятото е по-кратко. Искаме да видим как всички тези условия влияят на пчелите, да обобщим резултата и да го публикуваме\", казва Вълчовски.От сдружението се надяват и да вдъхновят повече хора да се занимават с градско пчеларство. Това съвсем не е невъзможно, доказва го холандският град Утрехт. Там повече от 300 автобусни спирки са превърнати в \"домове\" за пчели. Покривите на спирките представляват градини, в които са засадени издръжливи цветя, които имат нужда от минимални грижи.\"Желаещите да станат пчелари, е добре да започнат с по-малки кошери, защото физическата работа е сериозна. Отделно човек трябва да наблюдава пчелите и когато види особености в поведението им, да вземе мерки, да ги изследва, да прати проби, да ги третира. Иначе се получават неприятни резултати – трагични за пчелите, разочароващи за човека\", съветва пчеларят.Ако каузата ви вдъхновява, може да допринесете за реализацията на проекта, като дарите на:Получател/Титуляр: Сдружение \"БИОГРАД\"IBAN: BG41FINV91501216500056BIC: FINVBGSFПри банка: Първа Инвестиционна БанкаОснование за плащане: Избери, за да помогнешМоже да дарите и с дебитна карта или с. ", "date": "2019.12.02", "title": "Що е то градско пчеларство и има ли почва у нас"}
{"url": "https://offnews.bg/futbol/valentin-mihov-govorim-za-koruptcia-v-balgaria-v-evropa-e-po-goliama-716718.html", "text": "В което и направление да си, трябва да имаш екип готов по стратегиите, които ще ги следваш, т.е. във футбола са 3-4 основни стратегии. Трябва да имаш кадърни управленци, специалисти, пълен картбланш, добро заплащане и изискване. Изчакваш го година - две, виждаш резултатите, сподели пред БНТ членът на Изпълнителния комитет на Българския футболен съюз Валентин Михов.Той подчерта, че в страната ни 3 години не се чакат, такава е ситуацията във футбола, че ако на първата година няма резултат, грандовете освобождават треньорите си.\"Много неща има, които са различни от това, което и ние сме в Европа, но европейците отдавна правят европейски неща, въпреки че виждам в тях много побългаряване.Ние говорим за корупция в България, а най-голямата корупция е в Европа, категоричен бе Михов. Ние можем да дадем много лоши примери с ФИФА, УЕФА - как се краде там, къде се строят стадиони.За треньорите - никакво вмешателство. Трябва да оставим един човек 2-3 години, да видим неговата стратегия, защото стратегия под 3 години аз не виждам да даде резултат.3 или 5 години е минимумът, който трябва да завърши един период, на който може да се дава оценка. В България 3 години не се чакат, такава е ситуацията във футбола, че ако на първата година няма резултат, особено грандовете.Аз в Изпълкома отговарям за връзката между футболния съюз и държавата. Когато се говори за грешки, трябва да се каже първо положителното. Има грешки, но и много положителни неща, които виждам, че никой не ги споменава\", каза Михов.", "date": "2019.12.02", "title": "Валентин Михов: Говорим за корупция в България, в Европа e по-голяма"}
{"url": "https://offnews.bg/temida/butat-nezakonni-kashti-na-alo-izmamnitci-716717.html", "text": "ДНСК е проверила 103 имота на 27 ало измамници в Горна Оряховица, Берковица, Левски, Ветово и селата Ружинци и Ветово по нареждане на спецпрокуратурата. Издадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи (незаконни, за които липсват строителни книжа, но са вписани в действащите устройствени планове и не подлежат на премахване и на забрана за ползване), други 26 строежа са в процедура по изследване на търпимост. Заварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване. Срещу виновните длъжностни лица от общинската администрация, неизпълнили служебните си задължения, са образувани 11 административнонаказателни производства: на трима служители в община Ружинци, на двама в община Берковица, трима в община Левски и трима в община Ветово. За окончателните решения по образуваните преписки в общинските администрации ДНСК ще представи информация своевременно.", "date": "2019.12.02", "title": "Бутат незаконни къщи на ало измамници"}
{"url": "https://offnews.bg/futbol/ot-lokomotiv-sofia-se-izkaraha-zhertvi-sled-intcidentite-v-nadezhda-716720.html", "text": "Председателят на фенклуба на Локомотив (София) Румен Първанов тиражира своята версия за скандала, който се разигра на стадиона на \"железничарите\" в събота. Според запалянкото шефовете на Хебър (Пазарджик) са провокирали боя, след който последваха арести в \"Надежда\". Първанов свидетелства за удар в корема на сина на легендата на \"червено-черните\" Бойчо Величков.Ето какво сподели известният локомотивец в \"Студио Дерби\", цитиран от Sportal.bg: \"Видях със собствените си очи какво стана. Нагледахме се на театрални постановки от ръководството на Хебър. Ние никога не сме толерирали насилието по стадионите. Винаги има две страни - извършител и поръчител. Беше заложена бомба със закъснител. Беше направена провокация от ръководството на Хебър, което беше от делегация от 13 души. Те ще дойдат много голям клуб. Те казват, че са малтретирани от Бойчо Величков? Пълна измишльотина и лъжа.Има голямо напрежение сред нашите фенове. Върху нашия клуб се извършва съдийски произвол. Срещу Септември (София) в последната минута ни отмениха гол, кристален като сълза. Защо се отмени - евентуално само съдиите могат да знаят, може би трябваше да връщат парите. В Бургас преди втория гол има удар с лакът в лицето на наш футболист, но нямаше реакция на съдията, последва гол.Онзи ден при 3:1 за нас отсекоха като захарна тръстика нашия централен нападател Диков, който се освободи от вратаря, съдията беше на три метра, но нямаше никаква реакция. Това беше 100% дузпа и резултатът ставаше 4:1, съдийството беше позорно. Хебър си бяха дошли със съдиите, но това не ни оправдава. Те започнаха да се радват, никой не е казал, че нямат право да се радва. Те започнаха обаче да се заяждат, да псуват, да обиждат феновете, които седят 4-5 реда под ложата. \"Да видим сега как ще влизате, боклуци\", имаше и думи за майката.Започна и от ответната страна да има такива приказки. Точно тогава се намеси синът на Бойчо Величков - Кристиян, който ги помоли да престанат. Последва псуване на майка от тяхна страна и един човек му нанесе жесток удар в корема. В този момент Бойчо Величков скочи да си защити сина, всеки на тази земя ще защити детето си. В ложите на стадиона не е имало побой на хората от Пазарджик.Единственият ударен беше синът на Бойчо Величков. Ако е имало нещо, то е станало после надолу по стълбите или вън на паркинга. Там обаче не съм пряк очевидец и не мога да коментирам. Видях арогантно държание, предизвикателно поведение, псуване и заяждане. Защо не е наказан и провокаторът? Те си поръчаха безредиците и накрая, за съжаление, получиха това, което поръчаха.Истина е, че братът на Папазов е казал, че сега ще отиде да вземе пистолета от колата и да ни избие. Тази реплика отприщи гнева. Ако беше стигнал до колата, може би сега щяхме да броим трупове. Не знам със силата на какъв този човек ще вади пистолет и ще стреля по хората. Да не е хубаво да те бият, но не е хубаво и да си поръчваш боя.Бойчо Величков е задържан по обвиненията на братя Папазови. Когато той е играл за Локомотив (София) и националния отбор на България, те са ритали топката някъде по Пазарджик. Той е легенда, имаше реплика от ложата: \"Бият Бойчо Величков\". Това отприщи напрежението, този човек е икона за нас, хората скочиха да защитят него и сина му. Боят е бил на паркинга, там е била репликата за пистолета.Локомотив заслужава и трябва да бъде наказан, но трябва да накажат и подбудителите. Не може едно престъпление да има само една страна. Не може да нападаш и после да ревеш като малко дете. Имаше 2-3 души от Хебър, които направиха целия скандал, а след това изчезнаха от кадрите. Чух, че са били бити с боксове и метални пръти.Това е смешното в случая. На входовете ни претърсват, няма как фен да влезе с бокс или метален прът. Взимат ни запалките от джобовете, свалят ни капачките на шишетата с вода. Това е инсинуация, клевета. Как ще влезе човек с метален прът на стадиона?! Абсолютни глупости са това, няма поръчана специална група, която да ги чака долу да ги бие. Там, където трябва да има камери, там има. Те започнаха боя в ложите, като удариха сина на Бойчо Величков, а след това го изкараха него виновен - че той е организирал всичко. Не е вярно, беше спонтанна реакция на феновете.Не може да дойде човек, който се представя за ръководител, който казва, че дава парите, да псува така брутално, да обижда, да налита на бой. Не знам какво е очаквал да се случи. Ако аз се държа така, аз също ще ям бой. Нека накажат и Хебър. Президентът на Хебър искал изваждане на Локомотив (София). Той не може да казва как да бъде наказан Локомотив. Със същата сила ние можем да искаме изваждане на Хебър, защото предизвикаха боя.В българския футбол си има наредба на БФС, има член, точка. Говорим за ниска култура и възпитание. Тяхното държание беше отвратително, те са инициаторите на всичко, те са виновниците. Всичко тръгна от тяхната провокация, част от нашите фенове се подадоха на тази провокация. Беше отвратителна, жестока провокация.Искам да видя колко ще бъде наказан отборът на Хебър за предизвиканите безредици. Не може един ръководител да се държи по този начин. Имаше удар в сина на Бойчо Величков. Разбирам президента на Хебър - има удари по лицето му, това е факт - и аз да съм набит, и аз ще рева. Но когато си поръчваш боя, както си поръчваш кебапчета в заведението, не трябва да ревеш толкова. Можеше да има и бити фенове на Локомотив, можеше да има и застреляни, ако беше стигнал до колата да си вземе пистолета\".", "date": "2019.12.02", "title": "От Локомотив София се изкараха жертви след инцидентите в \"Надежда\""}
{"url": "https://offnews.bg/politika/spored-ivan-nejkov-sotcialniat-ministar-si-otiva-zaradi-nereshitelnost-716719.html", "text": "Социалният министър  от премиера заради нерешителност да проведе реформите във ведомството, смята председателят на Балканския институт по труда Иван Нейков.Самият Нейков също бе министър на труда и социалната политика. Според него за този пост е необходима повече неотстъпчивост.\"Министърът на труда и социалната политика, който и да е той, трябва да действа на принципа - ако не ти отварят вратата, трябва да влезеш през прозореца. По някой път академичният стил в този случай не е най-подходящият, не е най-ефективният. По някой път министърът на труда трябва да може да удря с юмрук по масата. Колегите от министерството са подготвени, имат ги решенията. Въпросът беше - има ли политическа воля да се направят тези промени, болезнени някои от тях, но според мен ето това не достигна в този мандат на министъра\", каза нейков пред БНР.Майките на деца с увреждания  в оставка Бисер Петков. Предвидената от тях акция за днес не се състоя.В събота премиерът , че постът на Бисер Петков ще заеме досегашният зам.-министър на образованието Деница Сачева.", "date": "2019.12.02", "title": "Според Иван Нейков социалният министър си отива заради нерешителност"}
{"url": "https://offnews.bg/zimni/talantat-na-evrofutbol-teodora-ilieva-e-v-top-40-na-fis-junior-po-snou-716721.html", "text": "Спортният талант на Еврофутбол Теодора Илиева се класира на 37-о място в първия старт от състезанието от календара на FIS Junior по сноуборд крос на глетчера Пицтал в Австрия на 30.11.2019 г.16-годишната столичанка стори това в конкуренцията на 60 участника от цял свят. Ден по-късно, отново в Пицтал, Теди падна и това предопредели 43-то й място.Любомир Калчев - друг Спортен талант на Еврофутбол в зимните спортове, грабна четири титли за възрастта си от Държавното първенство по шортрек, което се проведе на 30.11-01.12.2019 г. на Зимния дворец в София.Любо е първи на 500 метра, 1000 метра и 1500 метра, а заедно с трима от своите съотборници от клуб \"Айс пик\" победиха и в щафетното бягане на 3000 метра.Така, вече официално, Любомир Калчев получи правото да представлява България на Младежките Зимни Олимпийски игри в Лозана (Швейцария) през януари 2020 г.Следващото състезание на 16-годишния софиянец е третият и последен квалификационен кръг от веригата ISU Junior Challenge Series на 13-15.12.2019 в Анкара, Турция.", "date": "2019.12.02", "title": "Талантът на Еврофутбол Теодора Илиева е в Топ 40 на FIS Junior по сноуборд крос"}
{"url": "https://offnews.bg/sviat/opozitciata-v-gruzia-se-obiavi-sreshtu-otkrivaneto-na-ruski-kulturen-t-716714.html", "text": "Опозицията в Грузия е скандализирана от намерението на Кремъл да открие Център за руски език и култура в Тбилиси, и се опасява, че на практика той ще действа като разузнавателна служба на Москва, пише „Коммерсантъ“.Отправено е предупреждение към властите, че откриването на подобен център ще бъде още едно потвърждение за проруската позиция на управляващата партия „Грузинска мечта“ и нейния лидер, милиардера Бидзин Иванишвили. Освен това, противниците на центъра са категорични, че цялата външна благовидност той ще се превърне в база за руските спецслужби.Новината за предстоящото откриване на културния център в столицата Тбилиси се появи на 29 ноември. Тя бе съобщена от руския сенатор Григорий Карасин, който напусна поста си на зам.-министър на вътрешните работи, но продължава да се занимава с дипломация по грузинско направление.Карасин е съобщил това на специалния представител на грузинския премиер Зураб Абашидзе след преговори в Прага и е подчертал условието да няма инциденти по време на декемврийските културни събития с участието на руски творци.Пред изданието обаче Абашидзе твърди, че по време на срещата в Прага въпрос за откриването на руски културен център изобщо не е бил обсъждан. Няма яснота и за това къде смятат да разположат въпросния център, ако изобщо бъде открит. В отговор на бурната реакция в Тбилиси директорът на Националната библиотека на парламента Георгий Кекелидзе опровергава слуховете, че центърът ще се помещава в тази сграда, в която са културните центрове на Германия, Франция и Италия.Грузинските политици реагираха особено остро, като започнаха взаимно да се обвиняват в проруски симпатии. Бившият президент Михаил Саакашвили, който ръководи зад граница партията си Единно национално движение, определи ситуацията като „поредна измяна на националните интереси на страната на фона на окупацията“.Основателят на Републиканската партия на Грузия, дисидентът от съветските времена Леван Бердзенишвили заяви, че откриването на Центъра на руския език и култура ще бъде „позорно решение на грузинските власти, защото той незабавно ще се превърне във филиал на Службата за външно разузнаване на Русия“. „Няма нужда да ни учат на руски език и литература, ние прекрасно си ги знаем и без Москва“, подчерта той пред изданието.", "date": "2019.12.02", "title": "Опозицията в Грузия се обяви срещу откриването на руски културен център"}
{"url": "https://offnews.bg/sviat/osvientcim-na-elhata-amazon-svali-ot-prodazhba-igrachki-s-izobrazheni-716723.html", "text": "Американският гигант в онлайн-търговията Amazon премахна от продажбите украшения за коледни елхи с изображения на нацисткия концлагер Освиенцим, съобщава Би Би Си.На играчки за елха, поставки за компютърни мишки и отварачки е имало изображения от Освиенцим, в това число на жп линии към вратите с печално известния надпис „Arbeit macht frei“ /“Работата освобождава“/, както и огради с бодлива тел, и бараки в лагера на смъртта.Неуместните сувенири са забелязани от музея Аушвиц-Биркенау и в сайта му пише: „Не смятаме за уместна продажбата на украшения за елхи с изображенията на Освиенцим. Освиенцим на отварачка за бутилки – това е възмутително и непочтено. Настояваме @amazon да премахне тези стоки“.Впоследствие онлайн-магазинът отстрани тези играчки, но музеят по-късно сигнализира, че част от тях са останали в продажба – като поставка за компютърна мишка с фотография на вагони, в които са превозвани концлагеристи. Малко по-късно Amazon увери, че всички стоки с изображенията на Освиенцим са премахнати от продажба.Около 1, 1 милион концлагеристи са убити от нацистите в Освиенцим, основно евреи. Повечето от тях са намерили смъртта си в газовите камери, където са били отровени с газ „Циклон-Б“, а после телата им са изгаряни в крематориумите на лагера.", "date": "2019.12.02", "title": "Освиенцим на елхата. Amazon свали от продажба играчки с изображения на концлагери"}
{"url": "https://offnews.bg/izvan-terena/broiha-7000-leva-za-rakavitci-na-kobrata-716725.html", "text": "За 7000 лв. бяха продадени на търг боксовите ръкавици на претендента за световната титла и най-добър български боксьор Кубрат Пулев. Ръкавиците, с които Кобрата прави ежедневните си спаринги бяха предоставени лично от нашия спортист в подкрепа на каузите на коледния благотворителен бал Лайънс клуб Св. Иван Рилски и София Кепитъл.След изключително оспорвано наддаване бизнесмен от София купи ръкавиците с автограф от Кобрата за изключителната цена от 7000 лева. Кубрат Пулев му ги връчи лично.\"С тези ръкавици съм причинил много болка, но все пак говорим за спортна болка. Сега обаче те ще послужат за две смислени каузи, които са за децата на България\", каза Кубрат пред събралите се близо 300 гости на благотворителния коледен бал.Специално за него най-добрият български тенисист Григор Димитров предостави своя лична тениска с автограф, която беше продадена за 2600 лв. Лична фланелка беше предоставил и най-добрият ни гимнастик – Йордан Йовчев, от която за благотоворителната кауза на двата клуба бяха събрани 1500 лева.Общо от търга, индивидуални дарения и събрани средства от томбола бяха събрани 62 000 лева. Средствата са за две големи каузи на двата клуба – за закупуване на специализиран ехограф за единствената в България клиника по Детска урология в България, която се намира в \"Пирогов\" и за закупуване на 100 брайлови машини за училището за деца с нарушено зрение \"Луй Брайл\".Лично, за да уважат благотворително събитие на бала, присъстваше директорът на \"Пирогов\" проф. Николай Габровски, един от най-добрите детски уролози в България – д-р Габриела Минова и заместник-директорът на училище \"Луй Брайл\" - Любомир Велков.Специално за търга своя лична футболна тениска предостави и премиерът Бойко Борисов, но от предоставената пресинформация не става ясно за колко е била продадена.", "date": "2019.12.02", "title": "Броиха 7000 лева за ръкавици на Кобрата"}
{"url": "https://offnews.bg/zdrave/blagotvoritelen-koleden-bazar-za-dvojki-s-reproduktivni-problemi-v-mba-716713.html", "text": "Благотворителен коледен базар за двойки с репродуктивни проблеми, 100 безплатни прегледа от водещи репродуктивни специалисти и емоционална среща със семейства, станали родители, благодарение на дарен репродуктивен материал - това са част от проявите в инициативата „Дни на донорството“, която ще се проведе на 6, 7, и 8 декември в централното фоайе на болница „Надежда“. Благотворителната инициатива е на фондация „Майки за донорството“ и МБАЛ „Надежда“, с подкрепата на ИА „Медицински надзор“ Благодарение на кампаниите на \"Майки за донорство\" от 2014-та година до днес са родени близо 1500 деца. Равносметката на неправителствената организация показва, че всяка година броят на донорите се увеличава с 20%. Всеки, който желае да подкрепи двойките, чиято единствена възможност за дете е донорският материал, може да закупи коледна изненада от благотворителния базар във фоайето на болница „Надежда“.Представители на фондация „Майки за донорството“ ще споделят своя опит и ще разясняват възможностите за даряване на репродуктивен материал при жени и мъже, съгласно българското законодателство.Седмото издание на инициативата ще бъде подкрепено от Изпълнителната агенция „Медицински надзор“. Като естествено продължение на националната кампания в подкрепа на донорството „Да. За живот!“, в болницата ще бъде открит специален информационен кът, посветен на донорството на органи, тъкани и клетки, а доброволци на Българския червен кръст ще раздават информационни материали в болница „Надежда“.Официалното откриване на инициативата ще е на 6 декември от 10.00 часа в централното фоайе на болницата. Ще присъстват изпълнителният директор на ИА „Медицински надзор“ Росен Иванов, ръководството на болница „Надежда“, репродуктивни специалисти, семейства с деца, родени благодарение на донорски материал и донори.На 8-и декември д-р Георги Стаменов, д-р Събина Персенска, д-р Димитър Цветков, д-р Теодора Тихомирова и д-р Стела Чапанова ще извършват безплатни прегледи на 100 двойки с репродуктивни проблемиПрегледите ще се извършват само след предварително записване на е-mail: nadezhda@maikizadonorstvo.com. В подкрепа на инициативата на фондация „Майки за донорството“ болница „Надежда“ ще предостави три безплатни ин витро процедури с донорска яйцеклетка.Благотворителният базар продължава на 7 и 8 декември.", "date": "2019.12.02", "title": "Благотворителен коледен базар за двойки с репродуктивни проблеми в МБАЛ 'Надежда'"}
{"url": "https://offnews.bg/tenis/sekat-federer-na-moneta-716726.html", "text": "Швейцарската легенда в мъжкия тенис Роджър Федерер ще бъде увековечен на сребърна монета от 20 франка. Това съобщиха от правителството на родината на Маестрото.Това е първият случай, в който страната отдава подобна чест на неин жив гражданин, отличил се с особени успехи в сферата си.От правителството добавят, че през 2020 година ще бъде изсечена и златна монета с лика на 38-годишнишната икона на тениса.\"Федерер е може би най-успешният спортист на Швейцария в индивидуален спорт за всички времена. 20-кратният победител в турнири за Големия шлем е и отличен посланик на страната\", обявиха от правителството.Монетата, която ще бъде изсечена в ограничено количество от 95 хиляди бройки, ще струва 30 франка. Тя ще бъде налична на широкия пазар през януари следващата година.Самият Федерер пък не пропусна да благодари на родината си за оказаната чест. Маестрото публикува в официалния си профил в социалната мрежа Инстаграм и вълнуващо видео, в което се анонсира за предстоящото производство на монетите.", "date": "2019.12.02", "title": "Секат Федерер на монета"}
{"url": "https://offnews.bg/medii/sled-finala-na-otkradnat-zhivot-nova-puska-pod-prikritie-716728.html", "text": "Култовият сериал на БНТ \"Под прикритие\" ще бъде повторен по Нова телевизия този месец. Новината идва малко след като шефът на националната телевизия Емил Кошлуков обяви, че БНТ е продала на Нова поредицата.Първият епизод ще бъде излъчен на 9 декември, понеделник. Епизодите ще вървят всеки делничен ден от 21:00.Така Нова ще завърти сериала с Джаро и Иво Андонов веднага след края на актуалния сезон на \"Откраднат живот\". Последният епизод на лекарския сериал е този петък в 20:00.Отново от понеделник, 9-и декември, започва и новият сезон на \"Черешката на тортата\".", "date": "2019.12.02", "title": "След финала на 'Откраднат живот' Нова пуска 'Под прикритие'"}
{"url": "https://offnews.bg/zdrave/prof-galina-kirova-nie-sme-s-naj-mnogo-rentgenovi-aparati-na-glava-o-716733.html", "text": "\"България разполага с най-много регистрирани рентгенови апарати на глава от населението в Европа, но всички много отдавна са морално и физически амортизирани\", каза проф. Галина Кирова по БНР и обясни, че все още работят апарати на повече от 25 години, а оттогава технологията и философията на тази специалност са се сменили многократно. Проф. Кирова е директор на Клиниката по образна диагностика в болница \"Токуда\" и главен координатор на Съвета по образна диагностика към министъра на здравеопазването.По думите й много от тези апарати не са адекватно поддържани, не се прави качествен контрол - този процес не е дори залегнал във финансовата рамка на лечебните заведения, а това е скъпо и много директори не могат да си го позволят, дори да искат. Тя уточни, че в България има най-много апарати, но при най-ниска използваемост:\"Когато се купува една такава машина за близо 1 милион, логично е да се калкулира колко пациенти ще преминат през нея, за да може тя да се изплати. И за да може, когато тя остарее - морално и материално, болницата да направи нова инвестиция и да подмени апаратурата. Всичко това не съществува\", категорична бе проф. Кирова.Според нея преди 10 години са изхарчени много пари по европейски проекти, без оценка от какво имат нужда лечебните заведения. Закупени са били нисък клас апарати, защото са най-евтини, каквото е обикновено едно от заданията на този тип търгове.\"Много далече сме от световните тенденции\", каза в заключение проф. Кирова.", "date": "2019.12.02", "title": "Проф. Галина Кирова: Ние сме с най-много рентгенови апарати на глава от населението в Европа, но всички са морално остарели"}
{"url": "https://offnews.bg/sviat/turtcia-publikuva-nova-karta-na-granitcite-si-v-sredizemno-more-716730.html", "text": "Министерството на външните работи в Анкара обнародва карта, на която са очертани границите на континенталния шелф и изключителната икономическа зона в Източното Средиземноморие.Картата е съставена според условията на споразумението между Турция и Либия за определянето на границите на изключителната икономическа зона в Средиземно море, подписано на 27 ноември.Очертана е линията на морската зона между Турция и Северно-Кипърската турска република /призната единствено от Анкара/, установена с междуправителствено споразумение от 2011 г. Освен това, на картата е посочена „средната линия“ между бреговете на Турция и Египет.OFFNews припомня, че през юли т.г. министрите на външните работи на ЕС гласуваха санкции срещу Турция заради сондажите за нефт и природен газ край Кипър. То предвиждаше прекратяване на дипломатическите контакти и спиране на финансирането с европейски пари на редица дейности, насочени към подготовката на Турция за членство в ЕС.Дипломати тогава прогнозираха, че Анкара ще загуби около 150 млн. евро от предвидените за 2020 г. 400 милиона за различни сфери на обществото и икономиката - от политическа реформа до проекти в земеделието.Анкара веднага отговори, че ще продължи проучванията в Средиземно море и че не се интересува от санкциите на ЕС, а това е постоянно повтаряната й позиция. Турция оспорва границите на изключителната икономическа зона на Кипър и изпрати два кораба за сондажи в района.През юни гръцките власти в Кипър издадоха заповед за арест на екипажа на единия кораб „Фатих“, но Турция изпрати и „Явуз“. Президентът Ердоган заяви, че страната му е готова да защитава правата на кипърските турци върху находищата на горива, дори с употребата на военна сила.В началото на октомври т.г. американският държавен секретар Майк Помпео предупреди Турция да спазва международното право и да прекрати сондажите в кипърската зона в източната част на Средиземно море. От Атина, където бе на посещение, Помпео заяви, че Вашингтон засилва военното си присъствие на гръцка територия.Гръцкият премиер Мицотакис поиска помощ и подкрепа от Вашингтон,защото \"последните действия на Турция нарушават правата и суверенитета на Кипър\". Наблюдатели допълват, че Атина се страхува от агресивно поведение на Анкара в Егейско море и сондажи до гръцкия остров Кастелоризо.През ноември президентът Реджеп Ердоган за пореден път заплаши ЕС, че ще отвори границите си за мигранти и терористи от Ислямска държава. Той е гневен на готвените европейски санкции срещу Анкара заради сондажите й за природен газ в Средиземно море, в изключителната икономическа зона на Кипър.Ердоган реагира остро на решението на външните министри от ЕС, които одобриха правната рамка за налагане на икономически санкции на физически и юридически лица от Турция. Анкара твърди, че има право на сондажите в близост до признатата само от нея Северно-Кипърска турска република.„Европа да си преразгледа поведението и да не смее да извива ръцете на Турция. Казвал съм го и преди, затова може и да не го приемете на сериозно, но портите към Европа ще се отворят и ще ви пратим арестантите от Ислямска държава, както вече започнахме. Да се оправяте сами!“, предупреди Ердоган.", "date": "2019.12.02", "title": "Турция публикува нова карта на границите си в Средиземно море"}
{"url": "https://offnews.bg/112/katastrofa-blokira-am-trakia-716731.html", "text": "Тежка катастрофа блокира движението на АМ \"Тракия\" днес по обед, съобщи . Автомобил, шофиран от жена, е катастрофирал между 108-ми и 109-и километър на магистралата. Кадри от мястото на инцидента показват, че колата е силно увредена. Спасителни екипи са изпратени да извадят 23-годишната жена от автомобила. Пострадалата е откарана в болница. Не се съобщават подробности за състояние ѝ. Сигнал за катастрофата е изпратен на телефон 112 около 13 ч днес.Заради обезопасяването на участъка водачите бяха пренасочени по обходен маршрут - към София е през Цалапица- път I-8 - Ортахан- Пазарджик - 90 км на АМ „Тракия“. Към момента движението е възстановено.", "date": "2019.12.02", "title": "Катастрофа блокира АМ 'Тракия'"}
{"url": "https://offnews.bg/futbol/referat-ot-tcska-ludogoretc-shte-sviri-na-levski-716747.html", "text": "От БФС обявиха съдийските назначения за осминафиналите за Купата на България, които ще се изиграят през тази седмица.Интригуващият двубой между Левски и Черно море ще бъде ръководен от Николай Йорданов, който в неделя ръководи и мача между ЦСКА и Лудогорец (0:0). Срещата на стадион \"Георги Аспарухов\" е на 4 декември, сряда, от 17:30 часа.През 2015 г. двата отбора играха на финала, в който \"моряците\" спечелиха с 2:1 след продължения. Миналата година във Варна Черно море отстрани \"сините\" след 2:2 и изпълнения на дузпи.Ето и останалите срещи и главните им съдии:3 декември, вторник, от 14:30 часаБерое - ЦСКА 1948Ивелин Венциславов Занев3 декември, вторник, 17:30 часаСлавия - Ботев (Пловдив)Георги Кабаков4 декември, сряда, 13:30 часаСептември (София) - ЛудогорецГеорги Николов4 декември, сряда ,15:00 часаБотев (Гълъбово) - Витоша (Бистрица)Георги Милков Гинчев4 декември, сряда, 16:00 часаБотев (Враца) - Кариана (Ерден)Димо Стоянов Димов5 декември, четвъртък, 13:30 часаАрда – ЦСКА СофияИвайло Стоянов5 декември, четвъртък, 17:30 часа Локомотив (Пловдив) - ЛитексВасимир Маруан Ел-Хатиб.", "date": "2019.12.02", "title": "Реферът от ЦСКА - Лудогорец ще свири на Левски"}
{"url": "https://offnews.bg/futbol/lionel-mesi-specheli-zlatnata-topka-na-frans-futbol-za-2019-godina-vi-716748.html", "text": "Легендата на аржентинския национален отбор по футбол и Барселона Лионел Меси спечели най-ценния индивидуален приз във футбола - Златната топка на \"Франс Футбол\" за шести път в своята кариера.Нападателят остави зад себе си в призовата тройка звездите на Ливърпул Върджил ван Дайк и Кристиано Роналдо. Във вота участват селекционерите и капитаните на националните отбори, както и журналисти.Меси стана шампион в Испания, след като се разписа 36 пъти в 34 шампионатни мача и оглави листата на реализаторите в Ла Лига. Освен това Лео направи 13 асистенции, колкото записа само купеният през лятото от Пари Сен Жермен испански национал Пабло Сарабия за Севиля.Аржентинецът грабна наградата за най-добър играч на ФИФА и получи \"Златната обувка\" за голмайстор на Европа. Така Меси вече има в колекцията си пет трофея (2009, 2010, 2011, 2012, 2015, 2019), докато големият му съперник Кристиано Роналдо има шест (2008, 2013, 2014, 2016, 2017).34-годишният нападател остана на третото място. Той може да се похвали през изминалата година с титлата в Италия със своя Ювентус и със спечелването на новия турнир Лига на нациите с националния отбор на Португалия.Защитникът на Ливърпул Върджил ван Дайк пък остана под върха. Отличната игра на холандеца несъмнено допринесе много за триумфа на мърсисайдци в Шампионска лига, което бе отличено и от УЕФА, връчвайки му наградата за футболист на годината.Елитната класация допълват нападателите на Ливърпул Садио Мане и Мохамед Салах. Килиан Мбапе, Алисон Бекер, Роберт Левандовски, Бернардо Силва и Риад Марез намериха място в първата десетка.За най-добър млад футболист бе избран Матайс де Лихт, а за най-добър вратар - Алисон Бекер.На церемонията присъства и легендата на българския футбол и Барселона Христо Стоичков. През тази година се навършва четвърт век, откакто Камата зарадва всички в родината ни и спечели Златната топка.Меси бе изненадан приятно от Стоичков още с пристигането си. Аржентинецът махаше на феновете, когато видя българската легенда и искрено се изненада. Двамата се прегърнаха и влязоха заедно в залата.Ето и всички носители на Златната топка (обединена награда между футболист на ФИФА и най-добър играч на \"Франс футбол\" в периода 2010-2015 година):1956 Стенли Матюс (Англия) Блякпул1957 Алфредо ди Стефано (Испания, Аржентина) Реал Мадрид1958 Раймон Копа (Франция) Реал Мадрид1959 Алфредо ди Стефано (Испания) Реал Мадрид1960 Луис Суарес (Испания) Барселона1961 Омар Сивори (Италия) Ювентус1962 Йозеф Масопуст (Чехословакия) Дукла Прага1963 Лев Яшин (СССР) Динамо Москва1964 Денис Лоу (Шотландия) Манчестър Юнайтед1965 Еузебио (Португалия) Бенфика1966 Боби Чарлтън (Англия) Манчестър Юнайтед1967 Флориан Алберт (Унгария) Ференцварош1968 Джордж Бест (Северна Ирландия) Манчестър Юнайтед1969 Джани Ривера (Италия) Милан 1970 Герд Мюлер (Германия) Байерн Мюнхен1971 Йохан Кройф (Холандия) Аякс1972 Франц Бекенбауер (ФРГ) Байерн Мюнхен1973 Йохан Кройф (Холандия) Барселона1974 Йохан Кройф (Холандия) Барселона1975 Олег Блохин (СССР) Динамо Киев1976 Франц Бекенбауер (ФРГ) Байерн Мюнхен1977 Алан Симонсен (Дания) Борусия Мьонхенгладбах1978 Кевин Кийгън (Англия) Хамбургер1979 Кевин Кийгън (Англия) Хамбургер1980 Карл-Хайнц Румениге (ФРГ) Байерн Мюнхен 1981 Карл-Хайнц Румениге (ФРГ) Байерн Мюнхен1982 Паоло Роси (Италия) Ювентус1983 Мишел Платини (Франция) Ювентус1984 Мишел Платини (Франция) Ювентус1985 Мишел Платини (Франция) Ювентус1986 Игор Беланов (СССР) Динамо Киев1987 Рууд Гулит (Холандия) Милан1988 Марко ван Бастен (Холандия) Милан1989 Марко ван Бастен (Холандия) Милан1990 Лотар Матеус (Германия) Интер1991 Жан-Пиер Папен (Франция) Олимпик Марсилия1992 Марко ван Бастен (Холандия) Милан1993 Роберто Баджо (Италия) Ювентус1994 Христо Стоичков (България) Барселона1995 Джордж Уеа (Либерия) Милан1996 Матиас Замер (Германия) Борусия Дортмунд1997 Роналдо (Бразилия) Интер1998 Зинедин Зидан (Франция) Ювентус1999 Ривалдо (Бразилия) Барселона2000 Луиш Фиго (Португалия) Реал Мадрид2001 Майкъл Оуен (Англия) Ливърпул2002 Роналдо (Бразилия) Реал Мадрид2003 Павел Недвед (Чехия) Ювентус2004 Андрей Шевченко (Украйна) Милан2005 Роналдиньо (Бразилия) Барселона2006 Фабио Канаваро (Италия) Ювентус/Реал Мадрид2007 Кака (Бразилия) Милан2008 Кристиано Роналдо (Португалия) Манчестър Юнайтед2009 Лионел Меси (Аржентина) Барселона2010 Лионел Меси (Аржентина) Барселона2011 Лионел Меси (Аржентина) Барселона2012 Лионел Меси (Аржентина) Барселона2013 Кристиано Роналдо (Португалия) Реал Мадрид2014 Кристиано Роналдо (Португалия) Реал Мадрид2015 Лионел Меси (Аржентина) Барселона2016 Кристиано Роналдо (Португалия) Реал Мадрид2017 Кристиано Роналдо (Португалия) Реал Мадрид2018 Лука Модрич (Хърватия) Реал Мадрид", "date": "2019.12.02", "title": "Лионел Меси спечели Златната топка на Франс Футбол за 2019 година (видео)"}
{"url": "https://offnews.bg/offtopic/zhalt-kod-za-sniag-i-dazhd-716749.html", "text": "Жълт код е обявен за 17 области в Западна и Централна България заради интензивни валежи от дъжд и сняг на 3 декември от НИМХ на БАН.Жълтият код е в сила за областите Монтана, Враца, София град, София област, Перник, Кюстендил, Благоевград, Пазарджик, Пловдив, Смолян, Кърджали, Ловеч, Габрово, Велико Търново, Търговище, Разград и Шумен.Според международната скала жълтото означава потенциална опасност и съветът е да не се предприема неоправдан риск, особено при извършване на дейности, които зависят от времето.Във вторник ще започне да нахлува по-студен въздух и още от сутринта ще започнат валежи от дъжд и сняг. Валежите ще образуват тънка снежна покривка между 1 и 4 см. Минималните температури ще бъдат между 0 и 3 градуса, а максималните между 2 и 7 градуса, в района на Сандански до около 10 градуса.Валежите ще спрат в сряда сутринта, а температурите ще бъдат отрицателни.", "date": "2019.12.02", "title": "Жълт код за сняг и дъжд"}
{"url": "https://offnews.bg/volejbol/liubo-ganev-predlaga-inzh-dancho-lazarov-za-pozhiznen-prezident-na-vo-716687.html", "text": "Кандидатът за шеф на волейболната федерация Любо Ганев предложи настоящия председател на организацията инж. Данчо Лазаров да стане почетен президент.Ганев беше издигнат от коалиция от водещите клубове, но това не означава, че ще бъде избран, тъй като подобни инициативи е имало и в миналото, но неизменно Лазаров е излизал победител.\"Няма какво да се лъжем, има какво да се подобри във федерацията. Смяната не е планирана, щом толкова клубове застанаха зад промяна. В последната година доста неща успяха да катализират този процес. Хората казаха, че не искат нещата да стават така с еднолични решения, има управителен съвет само проформа\", каза Ганев пред Би Ти Ви.\"Нямам никакви проблеми с Лазаров, даже преди 10 дни проведохме разговор. Той знае какво е било моето мнение. Не мисля, че г-н Лазаров ще излезе на открита кандидатура, по-скоро ще намери начин да се оттегли.Ние имаме една точка в устава за почетен председател, която дава огромни правомощия. На практика имаш втори президент на федерацията\", каза още Ганев, който смята, че настоящият президент може да издигне членовете на УС Деко Григоров или Боре Кьосев за кандидати.\"Те все още не са преминали на страната на опозицията. Клубовете искат да има промени и в тази част. Няма нищо общо да има почетен председател, но той да не бъде със същите правомощия като председателя. Да може да бъде канен на всички мероприятия, но да не може да подписва документи. Не отричам неговите успехи, но виждате, че клубовете искат промяна\", каза още Ганев.", "date": "2019.12.02", "title": "Любо Ганев предлага инж. Данчо Лазаров за пожизнен президент на волейбола"}
{"url": "https://offnews.bg/sviat/amnesti-interneshanal-naj-malko-208-dushi-sa-zaginali-pri-protestite-716746.html", "text": "Смята се, че най-малко 208 души са били убити по време на потушаването на протестите в Иран миналия месец, които последваха покачване на цените на горивата, съобщи в понеделник Амнести Интернешънъл, цитирана от AFP.\"Броят на хората, за които се смята, че са били убити по време на демонстрациите в Иран, избухнали на 15 ноември, е нараснал до най-малко 208 въз основа на достоверни доклади, получени от организацията\", заявиха от базираната в Лондон правозащитна организация, добавяйки, че действителната бройка на загиналите в действителност вероятно е по-голяма.На 15 ноември правителството обяви драстично покачване на цените на бензина, което доведе до избухването на протести в десетки ирански градове. Властите не предупредиха за готвените промени, които бяха извършени в рамките на едно денонощие.Бяха подпалени множество правителствени и публични сгради, включително и банки, бензиностанции, магазини, както и няколко духовни училища.Гневът против повишаването на цените на бензина бързо прерасна в политически. Много хора открито изразиха недоволството си от управлението на държавата. Те започнаха да издигат слогани като „Не искаме ислямската република“, „Долу молла-та“, „Смърт за Хаменей“. Бяха издигнати множество постери с лика на върховния лидер Али Хаменей с искания за незабавното му сваляне от власт.Някои от протестиращите се обявиха и против подкрепата от страна на Иран за сирийския президент Башар ал-Асад.Подобни протести срещу властта имаше последно през 2017 г. Управляващите отговориха на правителството със сила, изпращайки хиляди служители от жандармерията, включително и части от Ислямската революционна гвардия (ИРГ).В репортажи от няколко града се посочва, че срещу протестиращите е бил използван сълзотворен газ, но се появиха и информации за стрелба срещу гражданите и много убити протестиращи.На 16 ноември правителството побърза да спре достъпа до интернет, за да прекъсне свободния обмен на информация, както и да лиши протестиращите от възможността да използват социалните мрежи, за да се организират или да информират външния свят за случващото се.NetBlocks, която следи достъпа до интернет в световен мащаб, съобщи, че свързаността в Иран е паднала до едва 4 % от обичайното си ниво, което на практика означава, че почти всеки иранец е лишен от онлайн достъп.По данни на правителство само в първите дни на протестите са били задържани близо 1000 души. Според Мариам Ражави, която е лидер на опозицията в изгнание, арестуваните са над 12 000.", "date": "2019.12.02", "title": "Амнести Интернешънъл: Най-малко 208 души са загинали при протестите в Иран"}
{"url": "https://offnews.bg/politika/novite-bronirani-mashini-za-pehotata-mozhe-da-struvat-poveche-ot-1-46-716681.html", "text": "Новите бронирани машини за пехотата, които правителството е на път да купи, може да струват повече от одобрената от парламента сума от 1.46 млрд. лева. Това са очакванията на депутати от ресорната парламентарна комисия, както и сред фирмите участващи в търга за доставка. До 16 декември 4-те селектирани до тук фирми трябва да подадат офертите си. От тях ще бъдат избрани две и след изпитания и стрелби ще бъде избран доставчикът. Процедурата е за покупка на 150 бронирани машини за пехотата, пълно въоръжение и екипировка към тях. От тях 90 ще са бойни машини, а 60 - спомагателни.Очакванията в парламента са първо да бъде върнат за корекция на цените във възходяща посока проектът за строеж на два бойни кораба, който сега е на стойност 820 млн. лв. без ДДС. Три фирми подадоха оферти още през пролетта, но до ден днешен няма обявен победител.Това се случи и при покупката на Ф-16. Сумата за покупка на 8 самолета в одобрения от парламента проект беше 1,5 млрд. лв. и то на изплащане, а в крайна сметка бяха преведени 1,2 млрд. долара.До две седмици военните трябва да изберат машини от 4 достигнали до този етап производители - ARTEC GmbH (Германия), Patria (Финландия), NEXTER Group (Франция) и General Dynamics European Land System – MOWAG (Швейцария).За фаворит, на този етап се смята машината PIRANHA IFV на GDELS. В петък стана ясно, че GDELS ще участват в търга заедно с израелската държавна оръжейна компания RAFAEL Advanced Defense Systems Ltd. Rafael произвежда куполи и цялостни решения за интеграция на хибридни оръжейни системи SAMSON, противотанкови ракети SPIKE, защитни системи, комуникационно-информационните решения BNET, системи за противовъздушна и противоракетна отбрана и други. От “купола”, въоръжението и цялостната система.Представители на Рафаел, с които OFFnews разговаря също допуска, че сумата за машините може да бъде увеличена. Полковник Моше Елазар, директор Сухопътни и Военноморски сили на Rafael уточни, че не може да говори от името на GDELS. “От наша страна ние направихме всичко възможно за да влезем в бюджета. Ние нямам видимост върху целия проект и бюджета му, а само върху нашата част от проекта”, каза Елазар. Изар Сахар мисли, че в края на краищата цената ще се доближи до изискванията на армията. “Ако ние изстискаме малко и другата част изстиска малко ще се стигне до съгласие. Трябва да се намери решение между GDELS, Rafael и правителството.” “Вярвам, че сме на правилният път и ще има добра воля и от двете страни”, добави полковник Елазар. Той изтъкна, че компанията му предлага цялостни решения, а ракетите Spike са на въоръжение в 34 страни, 20 от които са в НАТО и Европа. Компанията наскоро е подписала договор за доставка с Германия за 11520 ракети Spike“Не идваме да продаваме, идваме да оставим своя отпечатък. Във всички страни оставаме наследство в индустрията. Ние предлагаме система на системите”, каза полковник Елазар. Той допусна възможността и други производители на бронирани машини да предложат в търга Spike.Полковник Елазар смята, че изискванията към въоръжението, заложени в търга от специалистите на Министерството на отбраната са на много високо ниво. “Те са доведени до върха и така трябва да бъде, тъй като тези изделия ще се ползват 40 г. Когато анализирахме изискванията и се опитахме да им отговорим, понякога ни беше трудно. Не са направени компромиси в нищо. Нашите уважения”, каза той.Aко компанията бъде избрана да участва в търга възнамерява да включи български компании в производството повече от 20% от обема на работите, каквото е изискването и почти са завършени разговорите с български 4 компании. “Ние не спираме до тук, искаме не само да се свърши работата, а искаме тук да остане познание, инженери, инструктори”, каза полковник Елазар. “Голяма част от производството, като комуникациите, финалното асамблиране ще се прави в България. Най-важното е, че доживотната поддръжка ще се прави в България”, добави Сахер.Бащата на полковник Моше Елазар е роден в България, той е израснал с изториите за спасяването на българските евреи и голяма част от родата му говори български.", "date": "2019.12.02", "title": "Новите бронирани машини за пехотата може да струват повече от 1.46 млрд. лв."}
{"url": "https://offnews.bg/nashite-avtori/nali-vi-kazah-za-vodnite-rezhimi-716708.html", "text": "Пролетта на 2016 г. Приключват гърмежите на топлопроводите на Топлофикация София. Цели квартали са без парно, а дълговете на дружеството са вече над половин милиард. Тъй като от години съм предупреждавал, че това ще се случи, пиша и статията „Нали ви казах за Топлофикация София?“Днес е зимата на 2019 г. Три области с около 350 000 души са на официален режим на водата. Още поне три са с неофициален. Загубите на водата в тези региони са над 60%, на места - около 90%. И тъй като още през 2013 г. имам, където предупреждавам, че ще се случи именно това, ако ВиК дружествата не се концесионират, време е днес да сложа и заглавието „Нали ви казах за водните режими?“И понеже лесно можете да прочетете какво съм написал още в 2013 г., няма какво да разтягам локуми днес, описвайки същите проблеми – просто ги умножете по две през последните 6 години.Но си струва да опишем какво щеше да се случи, ако през 2013 г. ВиК Перник беше концесионирано:1. Днес в Перник щеше да има вода. Защото никакви схеми за пренасочване на водата към съседни заводи или села нямаше да минат. Концесионерът знае, че при всяко такова нарушение просто държавата ще прехвърли цялата вина на него и ще му вземе бизнеса. На държавния чиновник му е все тая – в най-лошия случай ще го уволнят и ще го преместят на друго място (даже току-виж в друго ВиК, както се видя миналата година).2. Трима министри нямаше да се чудят какво става, защото през годините са подписвали безкритично измамни доклади и документи. Както многократно съм посочвал – единственото по-лошо нещо от частния монопол е държавният монопол. Защото държавата контролира частния монопол, но няма как да контролира държавния. Как министър да контролира държавен чиновник – нали са или приятели, или баджанаци, той го е назначил?3. При проблем гражданите на Перник щяха да знаят къде да протестират и съответно проблемът им да се реши по един или друг начин под страх от разваляне на концесията. Сега може да си протестират колкото искат пред местното ВиК дружество, но шефът там вече е уволнен (и вероятно щастливо преместен, или ще бъде преместен на друга държавна служба), а поне три министерства си прехвърлят отговорността за управлението, контрола и инвестициите. За гарнитура и областната управа май имала нещо общо... Ако имаше концесия, перничани просто отиват пред офиса на частния оператор, „наритват му канчето“ и проблемът се решава – отговорността е ясна.4. Нямаше тепърва да бликне мръсната вода покрай държавните инвестиции в мрежата и язовирите в Перник... която тепърва ще изтече. Готов съм да се обзаложа на „черно Джони“, че ако (и дано) започне щателната проверка на ВиК-то, ще се окаже, че нито заложените по инвестиционния проект тръби съответстват на тръбите под земята, нито заложените по инвестиционния проект станции и съоръжения съответстват на станциите и съоръженията в сградите, и т.н. Ще „бликне“ една мръсотия с надписвани поръчки и фактури, с получавани по-евтини модели и варианти, и т.н. – мила родна картинка. А причината е проста и вече я описах – един чиновник няма как да контролира друг чиновник и вторият чиновник го знае, а на нито един от двамата не им дреме какво мисли собственикът (т.е. всички ние), нито пък собственикът може да ги контролира или накаже.5. И да, цената на водата в Перник вероятно щеше да е с 5-6% по-висока. Защото един концесионер би очаквал възвращаемост на инвестицията от порядъка на 5-6%. Но съм сигурен, че при добро управление и реален контрол, дори и сегашната цена спокойно би покрила един разумен и ефективен инвестиционен план. Но срещу тези 5% възвращаемост днес щеше да има вода, услугата щеше да е добра и всеки недоволен щеше да знае пред кого да протестира и проблемът му да се реши.А на всички хора, които сега ще ми опънат локума, че водата е право и никой не би трябвало да печели от нея – ами идете го кажете в Перник. Където нито има вода, нито скоро ще има. И където едни хора на държавна служба от много години са печелили много над 5% от водата и са ги скатали вече по разни сметки.И завършвам със заключението си, писано още през 2013 година:„Изборът между реалните алтернативи и въображаемата невъзможна перфектна алтернатива често се експлоатира от популистично настроени политици, чийто коронен номер е да представят една утопична постановка, в която никой не плаща (или плаща незнаничимо ниска цена), но всички имат. За съжаление, историята е показала многократно, че невъзможната перфектна алтернатива неслучайно е невъзможна и колкото и пъти да я избираме, тя винаги се изражда в нещо по-лошо.“Тоест, ако не концесионираме сега и просто излеем едни допълнителни 100 милиона лева (в нарушение на европейските правила за държавна помощ, между другото), роднините на същите чиновници, прахосали/откраднали значима част от предходните 100 милиона, ще прахосат/откраднат тези и след 6 години пак няма да има вода.И аз пак ще пиша „А казах ли ви преди 6 и преди 12 години?“", "date": "2019.12.02", "title": "Нали ви казах за водните режими?"}
{"url": "https://offnews.bg/futbol/bozhidar-kraev-razplaka-oshte-edin-grand-716689.html", "text": "Българският национал Божидар Краев вкара първия гол за своя Жил Висенте при победата над гранда Спортинг (Лисабон) с 3:1 в елитното португалско първенство.Бившият играч на Левски реализира в 18-ата минута на срещата от 12-ия кръг и даде тон за успеха с много добро представяне.Българинът получи топката в наказателното поле, подхлъзна се, но успя да овладее падането и с десния крак я прати в мрежата на \"лъвовете\".Победата бе трета за Жил Висенте и тимът вече има 16 точки на седмата позиция.22-годишният Краев премина под наем в Жил Висенте от датския Мидтиланд през това лято и вече има голове срещу грандовете Порто и Спортинг.", "date": "2019.12.02", "title": "Божидар Краев разплака още един гранд"}
{"url": "https://offnews.bg/sviat/zelenski-otreche-dogovorka-s-tramp-v-telefonnia-razgovor-716692.html", "text": "Украинският президент Володимир Зеленски отново отрече да е постигал с американския си колега Доналд Тръмп договорка за услуга срещу услуга относно отпускането на военна помощ за Украйна, предадоха Франс прес и БТА.\"Не съм разговарял по този начин с американския президент Тръмп: аз ти давам това, ти ще ми дадеш онова\", заяви Зеленски в интервю, публикувано и анонсирано за публикуване днес в изданията \"Шпигел\", \"Тайм\", \"Монд\" и \"Газета виборча\".Зеленски изтъкна, че въобще не разбира обвиненията в шантаж срещу Тръмп в рамките на разследването за импийчмънт в Съединените щати и че \"не иска да създава впечатлението, че ние (в Украйна) сме просяци\".Скандалът, провокирал разследването за импийчмънт, започна заради телефонен разговор на Тръмп със Зеленски на 25 юли. Подозира се, че по време на разговора Тръмп е шантажирал Киев, обвързвайки предоставянето на военната помощ за Украйна със започването на разследване срещу бившия американски вицепрезидент Джо Байдън и сина му, заемал управленска позиция в украинска газова компания, отбелязва Франс прес.", "date": "2019.12.02", "title": "Зеленски отрече договорка с Тръмп в телефонния разговор"}
{"url": "https://offnews.bg/zdrave/faktorite-koito-vliaiat-varhu-razprostranenieto-na-stafilokoki-v-doma-716690.html", "text": "Учени обясниха как златистият стафилокок прониква в жилищата и се разпространява между членовете на семейството и домашните любимци. Изследването на екип от Медицинското училище към Вашингтонския университет в Сент Луис, посветено на една от най-опасните бактерии, е публикувано в The Lancet Infectious Diseases.Златистият стафилокок се заселва в кожата на всеки трети здрав човек. В повечето случаи се държи безобидно. Но при определени условия може да предизвика широк спектър от заболявания – от сравнително леки кожни увреди до смъртно опасни болести като пневмонията, менингитът, сепсисът и др.Изследването на ролята на домашната среда за придобиване и предаване на стафилокока било предизвикано от медицинската практика на експертите, решили да проучат този въпрос. Често им се случвало да установят как член на едно семейство в продължение на година страда от първични или рецидивиращи заболявания, предизвикани от стафилококова инфекция.Авторите включили в проучването си 150 деца, на възраст средно около 3 години, без очевидни заболявания, лекувани от стафилококова инфекция в периода 2012-2015 година. Наблюдавани били и членовете на семействата им (почти 700 души) и домашните любимци (над 150 кучета и котки).В продължение на година учените посетили всеки от домовете 5 пъти и взели проби от повърхностите на домашните вещи, към които се докосват хората (брави, хладилници, ключове за осветление, телефони, пултове, компютърна периферия). Участниците били анкетирани за личните и хигиенни навици, изследвани са били секрети от носа както на хората, така и на домашните любимци.Учените изолирали стафилококови бактерии около 1300 пъти. Половината от хората и една трета от домашните любимци били носители на бактерията поне веднъж в хода на изследването. Авторите предполагат, че животните рядко могат да бъдат резервоар за стафилококите и най-често ги получават от хората.Изучавайки конкретните щамове, учените раздели бактериите на циркулиращи в жилището и на \"пришълци\" внесени от външната среда. Според получените данни за разпространението на стафилокока отговорност носят членовете на семейството (602) случая и попаднали отвън бактерии (510) случая.Анализът на здравословното състояние и хигиенните навици на участниците в изследването показва няколко важни тенденции:- рискът от разпространение на стафилококи се снижава при често миене на ръцете (след прибиране от вън, посещения в тоалетната, смяна на памперс, преди приготвянето на храна).- с посещението на член от семейството на детска градина вероятността от поява на стафилококи се увеличава.Разпространението на стафилококите зависи от следните фактори:- силно замърсени битови повърхности;- явна неприятна миризма и безпорядък;- пренаселени жилища;- съвместно използване на спални, предмети за лична хигиена.Предаването на стафилококи намалява при следните обстоятелства:ако банята е оборудвана с душ, а не с вана;ако зъбите се мият не по-рядко от два пъти дневно;ако се използва антибактериален сапун.", "date": "2019.12.02", "title": "Факторите, които влияят върху разпространението на стафилококи в дома"}
{"url": "https://offnews.bg/temida/bivsh-prokuror-e-opravdan-okonchatelno-za-natisk-po-deloto-oktopod-716686.html", "text": "Върховният касационен съд оправда окончателно бившия окръжен прокурор от Плевен Димитър Захариев по обвинението, че е принуждавал основния свидетел по  Георги Цветанов да промени показанията си, съобщи \"Лекс\".Захариев беше пратен на съд за принуда над Цветанов, незаконно държане на оръжие и на заглушител на телефони. Миналата година Софийският градски съд го осъди на 2 г. затвор условно само за неправилно съхранение на оръжие, но след това апелативният съд го оправда. Прокуратурата протестира присъдата, сега обаче върховните съдии са я оставили в сила.Най-тежкото обвинение срещу бившия прокурор беше, че е принуждавал основния свидетел на прокуратурата по делото \"Октопод\" Георги Цветанов да се отрече от показанията си и да даде нови, в които да набеди тогавашния наблюдаващ прокурор Светлозар Костов, че го е карал да лъжесвидетелства. По това обвинение и трите инстанции са категорични, че няма доказателства. Междувременно свидетелят Цветанов почина в катастрофа преди дори да даде показания по това дело.Според Захариев делата срещу него са резултат на провокация на ДАНС и въздействие на бившия му шеф и окръжен прокурор на Плевен Марио Василев, срещу когото подавал сигнали. След смъртта на основния свидетел единствените доказателства, извън СРС, с отношение към обвинението за принуда са показанията на други двама, които обаче само преразказват думи на Цветанов.", "date": "2019.12.02", "title": "Бивш прокурор е оправдан окончателно за натиск по делото Октопод"}
{"url": "https://offnews.bg/futbol/genchev-shte-igraem-za-pobeda-sreshtu-ferentcvarosh-716722.html", "text": "\"Във всеки мач играем за победа, така ще бъде и срещу Ференцварош, въпреки че равенството ни върши работа, но който играе за равен, често съжалява след това\", обяви наставникът на Лудогорец Станислав Генчев по отношение на решаващия двубой с унгарците от груповата фаза на Лига Европа следващата седмица, цитиран от БГНЕС. Днес Генчев получи наградата от традиционната анкета на Пресклуб България за отбор на месеца за септември, като “орлите” печелят за девети път в историята си това отличие.“Благодаря на всички, които са гласували за нас. Нямаше да е незаслужено, ако и грациите бяха спечелили наградата за месеца. Надявам се нашият отбор да продължи по същия начин, да се представя достойно в Европа и да носи радост на хората в България“, сподели Генчев след награждаването.“Физическа умора по-скоро няма в отбора, тъй като разполагаме с голям брой футболисти и можем да правим ротация. По-скоро има психическа умора, тъй като в Европа играем срещу силни отбори, които изискват върха на физическите и психическите сили, а след това в България играем предимно срещу отбори, които се опитват да рушат играта. Заради това имаме проблеми срещу по-посредствените отбори“, коментира треньорът на шампионите.Той сподели, че все още е рано Лудогорец да насочва вниманието си изцяло към мача с Ференцварош следващия четвъртък.“Важно е да влезем в мача с Ференцварош със самочувствие, затова първи трябва да минат два изключително тежки мача със Септември за Купата и Черно море за първенството. Във всеки мач играем за победа, така ще бъде и срещу Ференцварош, въпреки че равенството ни върши работа, но който играе за равен, често съжалява след това. Мачът ще беше много различен от първия, отборите се познаваме много добре и мачът е много важен за двата отбора“, обясни Генчев.Наставникът на шампионите допълни, че не е провеждал разговори с ръководството относно поста си. “Аз съм временно изпълняващ длъжността старши треньор, като си пожелавам отборът да достигне елиминациите в Лига Европа и да остане в изгодна позиция за поредна титла в първенството. Напролет ще има разговори с ръководството относно бъдещето ми“, завърши той.Лудогорец посреща Ференцварош на 12 декември в Разград и при равенство ще се класира за 1/16-финалите на Лига Европа и ще продължи европейското си участие и напролет.", "date": "2019.12.02", "title": "Генчев: Ще играем за победа срещу Ференцварош"}
{"url": "https://offnews.bg/obshtestvo/noi-shte-izplashta-pensiite-i-kolednite-dobavki-ot-9-dekemvri-716693.html", "text": "Изплащането на пенсиите за месец декември от Националния осигурителен институт (НОИ) ще започне на 9 декември (понеделник) и ще приключи на 20 декември (петък), съобщават от ведомството.В изпълнение на Постановление на Министерския съвет № 292 от 20.11.2019 г., заедно с пенсиите ще бъде изплатена и еднократна допълнителна сума в размер на 40,00 лв. на 1 250 236 пенсионери, на които пенсията или сборът от пенсиите (заедно с добавките и компенсациите към тях) за месец декември 2019 г. е в размер до 363,00 лв. включително.Изплащането на сумите чрез пощенските станции ще бъдe извършено съобразно изготвен график, предварително обявен във всяка една от тях.Преводите на декемврийските пенсии по сметките на пенсионерите, които получават парите си по банков път, ще бъдат извършени на 9 декември 2019 г.", "date": "2019.12.02", "title": "НОИ ще изплаща пенсиите и коледните добавки от 9 декември"}
{"url": "https://offnews.bg/futbol/ot-sdvr-povdignato-e-obvinenie-sreshtu-izpalnitelnia-direktor-na-loko-716695.html", "text": "Държавата и МВР в никакъв случай няма да толерират подобни прояви, каквито се случиха по време на мача от Втора лига между Локомотив София и Хебър.Това обявиха от СДВР днес на брифинг с участието на главния комисар Ивайло Иванов и директора на СДВР старши комисар Георги Хаджиев. Те съобщиха, че органите на реда ще вземат необходимите мерки, за да гарантират реда и сигурността. Припомняме, че в събота се разиграха батални сцени във ВИП-ложата на стадион \"Локомотив\" в квартал \"Надежда\", случили се веднага след края на скандалния мач.Ивайло Иванов отправи предупреждение към всички организатори на спортни прояви и подчерта, че подобни събития трябва да бъдат удоволствие за феновете, а не повод за напрежение.\"Отговорността за реда на мача и опазването на обществения ред носят отговорниците в клуба-организатор. Парадоксално е, че в случая на стадион \"Локомотив\" организаторът е и инициатор на инцидента. В 16:20 часа на 30 ноември има подаден сигнал на телефон 112.Веднага са пренасочени екипи, които отиват на място. Там са установени и пострадалите лица. Това са официалните лица от ФК Хебър, веднага е започнато да се работи с тях. Установени са петима лица. Призовани са две лица във Второ РПУ, другите трима са издирени и доведени в същото полицейско управление.На всички е наложена мярка задържане за 24 часа по Закона за МВР, след което материалите са докладвани в прокуратурата. Образувано е досъдебно производство по чл. 131 от НК за причиняване на лека телесна повреда по хулигански подбуди.Направени са и съответните съдебно-медицински експертизи. Повдигати са обвинения на трима от лицата, доказана е тяхната съпричастност. Паричната гаранция на едното лице е в размер на 2000 лева, на другите привлечени лица е по 1000 лева\", коментира Хаджиев.\"Ако съществуват рискове за нарушаване на обществения ред, и ние се намесваме. Що се отнася до т.нар. \"стюарди\" - те са били служители на охранителна фирма, които не се си свършили работата.Единият от задържаните е изпълнителният директор на Локомотив Бойчо Величков, а той е отговорен за сигурността при провеждането на спортното мероприятие и спазването на спортния дух\", каза Иванов.", "date": "2019.12.02", "title": "От СДВР: Повдигнато е обвинение срещу изпълнителния директор на Локомотив София"}
{"url": "https://offnews.bg/obshtestvo/velikodushen-danail-kirilov-niama-da-sadi-toni-filipov-d-r-no-chaka-716685.html", "text": "Правосъдният министър Данаил Кирилов се разсърди много на сатирика Тони Филипов, д-р, но великодушно няма да го съди за обида. Това се разбра от негова публикация във фейсбук. А текстът си струва да се прочете в цялост, а не само следния подбрания от нас цитат:Та, ето какво е написал правосъдният ни министър по повод сатиричния коментар:Не знаех...пропуснал съм надменните патетични оплаквания на автор с псевдоним д-р Тони Филипов, натрапващ себе си като неоспорим анализатор от най-висш ред, единствен обективен познавач и изследовател на политическата и правната ни реалност. Признавам, не ми е бил интересен с арогантно презрителното пристрастно и деформирано крещене за възхищение, или заради усърдието да припечели нещо от омраза и празни спекулации. Не съм разбрал цели 12 дни за неговото ревностно озлобление ....Дори, когато преди 3 дни Капитал Капитално го е цитирал, пак не съм разбрал.Преди малко в Южния парк ме пресрещна колега и ми даде сгънат, омачкан, скъсан лист от това капитално издание и ми каза: защити се, моля те! не оставяй калтаците да пируват!Аз няма да се защитавам! Тези не са ми равни, защото нямат достойнство и чест! Те не калят мен, калят собствените си противни и алчни мутри. Ще чакам мъдрото действие на Провидението!Няма да ги съдя за обезщетение, нито за обида и клевета! Няма да диря парите им или да искам да им се приложи наказание .... те искат Вашето възхищение, нека да им дадем ПРЕЗРЕНИЕ !А съденето би било много лесно при тази безразборна маса от измислици и “грешки” , защото протоколът от цитираното заседание е публичен и всеки от Вас може да го свери: “синтактичният анализ на морфемите” е изказване на .... г-жа Марчева и не е адресирано към любимата им Дишева, а думите ми за тайминга са “да запълнят тайминга на протестите”. Друго е нали, да запълниш и да заплатиш!?Няма да разоръжавам тяхното озлобление, нека се опиянят достатъчно и добре от него. А като им дойде махмурлукът, да не посягат към шкембе чорбата, защото ще се окажат с измамни очаквания и желания за черпака и за карантията.", "date": "2019.12.02", "title": "Великодушен Данаил Кирилов няма да съди Тони Филипов, д-р, но чака мъдростта на Провидението"}
{"url": "https://offnews.bg/obshtestvo/oblachno-i-maglivo-vreme-dnes-valezhite-zapochvat-prez-noshtta-716669.html", "text": "Облачно и мъгливо, но без валежи ще е времето днес. Максималните температури ще са между 5 и 10 градуса, според прогнозата на НИМХ. Над планините облачността ще се увеличава и вплътнява, но все още валежи не се очакват и там. Ще духа силен, по билата и временно бурен вятър от запад-югозапад. Максимална температура на височина 1200 метра ще е около 5, а на 2000 метра – около нулата. Похлупак от облаци ще има и над морето. Ще духа до умерен югозападен вятър. Максималните температури на брега ще са около 10 градуса, а сред вълните от 2-3 бала термометрите няма да показват над 15 градуса. ", "date": "2019.12.02", "title": "Облачно и мъгливо време днес, валежите започват през нощта"}
{"url": "https://offnews.bg/zimni/pusnaha-biletite-za-svetovnata-kupa-v-bansko-716671.html", "text": "Билетите за Световната купа по ски в Банско в края на януари вече се продават на първа станция на лифта и в София в магазин \"Максспорт\"на бул. \"България\". Еднодневен пропуск е 40 лева, а за двата дни - 70 лева. Децата до 12 години плащат по левче на ден, но с придружител.Билетът за деца може да се закупи срещу представяне на документ, удостоверяващ възрастта на детето.Билетът дава право на ползване на лифта или микробус до Бъндеришка поляна и място на трибуната.Голямата звезда на ските, която се очаква у нас - Микаела Шифрин, пък спечели за четвърта поредна година слалома от Световната купа на родна земя в Килингтън. Четирикратната световна шампионка Шифрин триумфира убедително с време 1:50.45 минута, за да запише общо 62-и успех в кариерата си и 42-и в дисциплината.Олимпийската шампионка от Сочи 2014 беше най-бърза в първия манш с 51.98 секунди с повече от секунда пред Петра Влъхова от Словакия. Американката направи солидно второ спускане, с което си гарантира втори успех за сезона. Влъхова остана втора на 2.29 секунди, а шведката Ана Свен Ларсон се нареди на трета позиция на 2.73 секунди.Германката Кристина Акерман завърши четвърта на 3.08 секунди, а най-бързата във втория манш Нина Хавер-Льосет (Норвегия) прогресира от 17-а на пета позиция в крайното класиране с изоставане от 3.41 секунди зад победителката. Най-добрата австрийка днес Катарина Линсбергер остана шеста на 3.73 секунди.В генералното класиране лидерка е Шифрин с 340 точки, следвана от Мишел Гизин (Швейцария) със 148 точки и Влъхова със 138 точки. В подреждането за малката Световна купа в дисциплината слалом отново американката води с пълен актив от 200 точки, пред Свен Ларсон със 110 и Хавер-Льосет с 90.", "date": "2019.12.02", "title": "Пуснаха билетите за Световната купа в Банско"}
{"url": "https://offnews.bg/sviat/premierat-na-malta-obiavi-che-se-otteglia-sled-novi-razkritia-za-ubij-716688.html", "text": "Премиерът на Малта Джоузеф Мускат съобщи в телевизионно обръщение, че смята да се оттегли през януари, изправен пред натиск от гражданите на островната държава. Новината идва, след като високопоставен служител от най-близкото му обкръжение бе обвинен за причастност към атентата, при който преди 2 г. загина малтийската разследваща журналистка Дафне Галиция Каруана, предаде БТА.Мускат потвърди, че е информирал президента на страната, че ще се оттегли като лидер на управляващата Лейбъристка партия на 12 януари, след което тя ще започне процедура по избор на нов лидер, който ще стане и премиер на Малта.През ноември властите задържаха днес един от най-известните бизнесмени в страната Йорген Фенек във връзка с убийството на разследващата журналистка. Йорген Фенек е директор и собственик на бизнес група, която печели голяма енергийна концесия от Малта за изграждане на газостанция на средиземноморския остров през 2013 година.Убитата журналистка пише в блога си за компания в Дубай - \"17 черно\", която е свързана с малтийски политици. Галиция не успява да открие собственика на компанията, но от разследване на Ройтерс Фенек бива идентифициран като такъв.", "date": "2019.12.02", "title": "Премиерът на Малта обяви, че се оттегля след нови разкрития за убийството на журналистката Дафне Галиция"}
{"url": "https://offnews.bg/futbol/v-levski-treperiat-za-as-predi-macha-za-kupata-na-balgaria-716672.html", "text": "Сериозен проблем може да се отвори пред треньора на Левски Петър Хубчев преди домакинството на Черно море за Купата на България. \"Сините\" треперят за Иван Горанов, който игра срещу Берое на инжекции.Левият бек се оплаква от контузия и не е ясно дали тя ще му позволи да излезе срещу \"моряците\". Хубчев едва ли ще е щастлив при лошо стечение на обстоятелствата, тъй като няма алгернатива на Горанов за левия бек, пише \"Меридиан Мач\".През лятото от \"Герена\" си тръгна Луи Нганиони. След това \"сините\" дълго се оглеждаха на пазара за крайни защитници, но никой не успя да хване окото на Хубчев и помощниците му.Затова сега в Левски ще трябва да се надяват Горанов да стисне зъби и да излезе на терена и в този мач, а след това може да му бъде дадена почивка при домакинството на Витоша.Не е ясно положението и на Нуно Рейш, който пропусна гостуването на Берое, след като се оказа, че болките в кръста, които получи по време на гостуването на Царско село, не са отшумели. Португалецът обаче е по-вероятно да може да играе.", "date": "2019.12.02", "title": "В Левски треперят за ас преди мача за Купата на България"}
{"url": "https://offnews.bg/futbol/lionel-mesi-pecheli-zlatnata-topka-ronaldo-izvan-top-4-716673.html", "text": "Звездата на Барселона Лионел Меси ще спечели Златната топка за шести път в кариерата си, съобщават медиите във Франция и Испания.Церемонията по раздаване най-престижната индивидуална футболна награда е тази вечер в Париж, когато ще стане официално ясно кой е победителят в анкетата.Според информациите Меси е изпреварил в анкетата защитника на Холандия и Ливърпул Върджил ван Дайк, който по-рано тази година спечели голямата награда на ФИФА за футболист на годината.В медиите изтече снимка с първата десетка в гласуването на списание Франс Футбол за Златната топка, като начело в списъка е аржентинският гений с 446 точки, пред Ван Дайк с 382 и египетския национал Мохамед Салах със 179.Късно снощи Меси защити репутацията си, като донесе победата на Барселона като гост срещу Атлетико Мадрид с късен гол на \"Уанда Метрополитано\". Така той вече има 428 гола в само 461 мача за каталунците в Ла Лига и общо 614 попадения в 701 двубоя за тях във всички надпревари.", "date": "2019.12.02", "title": "Лионел Меси печели Златната топка, Роналдо извън топ 4"}
{"url": "https://offnews.bg/futbol/poiavi-se-nov-kandidat-za-podpisa-na-slavchev-716676.html", "text": "Националът Симеон Славчев бе пожелан от нов клуб. Очаква се футболистът да разтрогне своя договор с Карабах и да стане свободен агент.В настоящия тим на играча не разчитат на него. Славчев не е бил на терена от началото на октомври.Столичният гранд Левски проявява интерес към национала. От \"Герена\" чакат отговор от Славчев в дните между Коледа и Нова година.Столичани обаче не са единственият кандидат за подписа му. Според информация в полските медии, той е бил предложен и на Лех (Познан).Славчев има опит в полското първенство. През сезони 2015/17 и 2017/18 той изигра общо 50 мача с екипа на Лехия (Гданск) и отбеляза 1 гол, напомня \"Тема: Спорт\".", "date": "2019.12.02", "title": "Появи се нов кандидат за подписа на Славчев"}
{"url": "https://offnews.bg/tenis/mari-ne-ochakva-da-pobedi-dzhokovich-ili-federer-v-avstralia-716677.html", "text": "Бившият световен номер 1 в мъжкия тенис Анди Мъри няма големи очаквания в първия за сезона турнир от Големия шлем – Откритото първенство на Австралия.Британецът се надява да изиграе пълен сезон, но на този етап не си поставя никакви конкретни цели. Именно след тазгодишното издание на Australian Open Мъри реши да се подложи на операция за смяна на част от тазобедрената става, която можеше да сложи край на кариерата му.Впоследствие възстановяването на Мъри протичаше по прекрасен за него начин. Той дори взе участие в няколко турнира.\"Когато отида в Австралия няма да бъда сред поставените в схемата. Ранкингът ми е някъде около №120. Това означава, че мога да срещна Роджър Федерер в първия кръг. Или пък Новак Джокович.Не очаквам, че мога да победя някого от тях във формат 3 от 5 сета. Нямам никаква представа какви резултати мога да очаквам от себе си.Добра новина за мен ще бъда ако мога да играя 5-сетов двубой без да изпитвам болка. Не съм играл такъв мач от миналия януари, след което се подложих на операция\", каза Мъри.", "date": "2019.12.02", "title": "Мъри не очаква да победи Джокович или Федерер в Австралия"}
{"url": "https://offnews.bg/obshtestvo/vodata-spira-dnes-v-chast-ot-gorna-bania-716623.html", "text": "„Софийска вода” временно ще прекъсне днес водоснабдяването в част от кв. „Горна баня“, съобщиха от дружеството. Причината е монтаж на спирателен кран на ул. „Бойчо Бойчев“ в кв. „Горна баня“, вода няма да има от 9:00 до 15:00 часа на ул. „Бойчо Бойчев“, ул. „Подлозище“, ул. „Горни Смърдан“, ул. „Траян Танев“ № 1, ул. „Веселин Бешевлиев“. ", "date": "2019.12.02", "title": "Водата спира днес в част от Горна баня"}
{"url": "https://offnews.bg/drugi/antoaneta-stefanova-specheli-bronz-na-evropejskoto-parvenstvo-po-uskor-716678.html", "text": "Гросмайстор Антоанета Стефанова спечели бронз на Европейското първенство по ускорен шахмат в Монако.Българката завърши на трето място с актив от 8.0 точки след изиграването на 11 партии.Шампионка стана рускинята Александра Костенюк с 9.0 точки. Със същия актив, но с по-лоши допълнителни показатели, на втора позиция завърши Олга Гиря също от Русия.Стефанова преди два дни заслужи сребро на континенталното първенство по блиц шахмат, като титлата отново спечели Костенюк.", "date": "2019.12.02", "title": "Антоанета Стефанова спечели бронз на Европейското първенство по ускорен шахмат"}
{"url": "https://offnews.bg/temida/adv-markovski-za-bankerkata-krala-ot-smetki-savremennata-zhena-ne-m-716675.html", "text": "Когато има такова престъпление, простият въпрос е къде са парите. Отговорът – парите ги няма. От тук нататък се започва сериозна работа по намиране на парите. Фактът на престъплението е доказан. Могат да възникнат различни версии.Така адвокат Марин Марковски коментира в сутрешния блок на  историята с банкова служителка, която източни сметки на десетки клиенти, за да изпрати близо 1 млн. лева на виртуалния си приятел.Парите още не са открити, но е ясна самоличността на въпросния приятел, когото жената твърди, че никога не е срещала наживо. Той живее в монтанското село Мокреш и се е представял с фалшиво име. В действителност човекът се казва Сергей Михайлов. С това име пък се представял на дамата \"братовчедът на Мирослав\", който служел за свръзка и получател на парите.Адвокат Марковски сподели, че не вярва в романтичния елемент в историята. Според него съвременната жена не се влюбва толкова безпаметно в непознат. \"Тя в реалния си любовник не се включва, да не говорим във виртуалния, пошегува се Марковски. Изхождам от професионалния си опит, който ми налага да познавам съвременните жени, обясни той.„Механизмът на кражбата е много важен. Той е скучен, но много важен. Банката би трябвало малко повече да охранява влога. Дърпането на парите е станало, когато тя се разпорежда, защото тя има такова право с даден влог. Тя може да внася, да тегли, да превежда по този влог. Банкерката е трябвало да уведоми, съгласно вътрешния ред на банката, своя колежка, която да направи проверка. Този вложител, който иска да направи превод, трябва да представи документ за самоличност. Той трябва да е там. Другата служителка трябва да провери, такъв е редът. Обаче не са го правили”, обясни адвокатът.„Когато разполага с възможността като служител на банката да се разпорежда с влог, да извършва плащане, това е задължение на банката. Правилникът казва така: Всеки един клиент, който идва да извърши теглене, представя личен документ. Служителката трябва да провери има ли такъв влог. Преводът се извършва без подпис по нареждане, което остава в банката. Тя съобщава, че има клиент, който трябва да извърши даден превод. Нейната колежка не е извършила проверка”, посочи още адвокатът.Той обаче подчерта, че макар да изглежда примамливо човек да се сдобие с толкова пари, кражбата не си заслужава риска.„Парите просто са скрити. Следата е скрита и парите също. Най-интересният въпрос е, ако се скрият, заслужава ли си. Да прогнозираме какво ще се случи с тази жена. Тя прави пълни признания, обвинението е доказано. Съкратено съдебно следствие, присъда 18 години. Намаляват се с една трета – стават 12. След 6 години може да излезе от сливенския затвор. На пръв поглед може и да си струва, но това не е така”, обясни адвокатът.\"Сливенският въпрос е тъжна и мъчителна гледка, построен е на едно голо поле. Там животът е много мъчителен. Атмосферата вътре също. Не си заслужава да излежиш присъда, за да запазиш парите\", обобщи адвокатът.Има един въпрос в криминалистиката - струва ли си човек да прави пари от престъпление? Най-общо отговорът е - не си заслужава: има притеснения, затвор, болести, харчове по адвокати, повярвайте, не си заслужава, добави адв. Марковски.", "date": "2019.12.02", "title": "Адв. Марковски за банкерката, крала от сметки: Съвременната жена не може да се влюби толкова безпаметно в непознат"}
{"url": "https://offnews.bg/sviat/sasht-kazaha-da-na-makedonia-v-nato-716674.html", "text": "Съединените щати ратифицираха протокола за присъединяването на Северна Македония към НАТО, съобщи държавният секретар Майк Помпейо на страницата си в \"Туитър\", цитиран от БТА.\"Приятно ми е да съобщя, че САЩ ратифицираха протокола за присъединяване на Северна Македония към НАТО. Една стъпка по-близо до приемането на Северна Македония като 30-ия съюзник в НАТО\", написа началникът на американската дипломация.", "date": "2019.12.02", "title": "САЩ казаха 'да' на Македония в НАТО"}
{"url": "https://offnews.bg/obshtestvo/kmetat-na-pernik-vodniat-rezhim-dava-rezultat-iazovirat-se-palni-716682.html", "text": "„Водният режим дава резултат, водата в язовир „Студена“ се е повишила за последните три денонощия с около 100 000 кубика“, съобщи пред  кметът на града Станислав Владимиров.Проблемите с ВиК дружеството обаче остават, посочи градоначалникът. Няма организация по отношение на водоснабдяването на кварталите, които се намират в по-високата част на града, и няма организация за отстраняването на многобройните аварии.„Трябва по-добра организация при спирането и пускането на водата, за да се постигне достатъчно налягане да отиде до високите квартали… Надявам се за по-добра комуникация с новото ръководство на ВиК дружеството и за по-добра организация от тяхна страна“, допълни Владимиров.За да бъде облекчена ситуацията с недостига на вода в язовира, се правят връзка с Владайския канал и сондажи в горната част на язовира. Кметът изрази надежда, че преди април водният режим може да бъде намален в денонощието.", "date": "2019.12.02", "title": "Кметът на Перник: Водният режим дава резултат, язовирът се пълни"}
{"url": "https://offnews.bg/zdrave/meditcinska-pomosht-kade-da-zavedem-deteto-pri-speshen-sluchaj-716679.html", "text": "68% от хората не знаят къде да заведат детето си при спешен случай, показва анкета на bTV. След трагичния инцидент с 3-годишния Александър, който почина след тежко вирусно заболяване, обикаляйки три столични болници, се появиха много въпроси, свързани с организацията на спешната помощ за деца. Ако случаят е спешен и не търпи отлагане, лекарите съветват да се извика линейка. \"Ако не извикат Бърза помощ, отиват в спешния детски кабинет в Приемно отделение. Там няма право никой да ги върне, твърди педиатърът д-р Елена Коларова. От РЗИ са категорични - достъпът до медицинска помощ става чрез личните лекари. Ако родителите спазват установената система, лечението на децата се покрива изцяло от Здравната каса. „Търсим личен лекар, когато се нуждаем от планова или неотложна медицинска помощ. По закон личните лекари трябва да осигуряват медицинска помощ непрекъснато. Това обаче практически не е възможно. Затова те са длъжни да сключват договори с кабинети, които осигуряват неотложна помощ”, обясни Мария Шаркова, адвокат по медицинско право.„Когато попаднем в лечебно заведение, в което няма спешно отделение, а детето ни е в спешно състояние, тогава всеки е длъжен да оказва спешна медицинска помощ до пристигане на спешен екип”, обясни още адвокатът.Тя каза още, че много често хората забравят да се регистрират и по този начин е трудно да се докаже, че са били в дадена болница. „Важно е първо пациентът да се регистрира, така че лекарите да получат информация защо е там и какво е състоянието му”, допълни Мария Шаркова.Според педиатъра д-р Гергана Николова има проблем заради лошата комуникация между лекар и пациент и ниското ниво на информираност. Pо думите ѝ 90% от пациентите не знаят работното време на личните лекари. \"80% от повикванията, които имам за деня, са да ме питат кога съм на работа. Не е логично да имаш дете и да не знаеш личният лекар кога е на работа”, коментира д-р Николова. Тя обясни, че децата до 3-годишна възраст и бременните са с приоритет пред кабинета.Кои са лечебните заведения със спешно отделение в столицатаАджибадем Сити клиник МБАЛ Токуда – пулмология, гастроентерология, ендокринология, нефрология, ревматология, алергология;УМБАЛСМ „Пирогов - детска хирургя, детска реанимация, ортопедия и травматология, изгаряне, токсикология;УМБАЛ „Царица Йоанна - ИСУЛ“ – УНГ, травматология, очни болести;УМБАЛ „Св. Анна“ – Спешно отделение – отделение по педиатрия. Припомняме, че след като Интензивното отделение на Специализираната детска болница \"Проф. Иван Митев\" преустанови работата си, министърът на здравеопазването Кирил Ананиев определи три лечебни заведения, които ще приемат деца в спешни състояния в столицата - УМБАЛСМ „Пирогов, УМБАЛ \"Александровска\", Национална кардиологична болница.", "date": "2019.12.02", "title": "Медицинска помощ: Къде да заведем детето при спешен случай"}
{"url": "https://offnews.bg/obshtestvo/proshtavame-se-sas-stefan-danailov-v-narodnia-teatar-716670.html", "text": "Прощаваме се с легендата на българското кино и театър Стефан Данаилов днес.Поклонението ще бъде в Народния театър от 11 часа.Стефан Данаилов на 76-годишна възраст. В началото на ноември той беше приет по спешност във ВМА и поставен в медикаментозна кома, но не успя да се пребори с болестта. ", "date": "2019.12.02", "title": "Прощаваме се със Стефан Данаилов в Народния театър"}
{"url": "https://offnews.bg/politika/sadat-prenasrochi-deloto-za-kasirane-na-mestnia-vot-za-10-dekemvri-716696.html", "text": "Административният съд София-град пренасрочи делото за касиране на местните избори в столицата за 10 декември, съобщи БНР.Причината е жалба от Иван Петров от БСП срещу отказа на съдия Галин Несторов да го конституира като страна в процеса. По жалбата трябва да се произнесе Върховният административен съд.Днес трябваше да е готова назначената през ноември  и да бъдат разпитани по трима свидетели, доведени от страните по делото - Инициативния комитет, издигнал Мая Манолова, и Общинската избирателна комисия и ГЕРБ.Съдът възложи на две вещи лица да изчислят математическия модел на резултатите на Мая Манолова и Йорданка Фанкокова от всички протоколи на СИК, да установят дали резултатите съответстват на посочените в протоколите и дали са въведени правилно, както и колко имащи право на глас са били включени в избирателните списъци на ЦИК за първи и втори тур на местните избори.Свидетелите на Мая Манолова трябва да докажат твърденията си за хаос и сериозни нарушения при предаването на бюлетините и протоколите в зала \"Арена Армеец\", с което категорично не са съгласни от ОИК.Мая Манолова, която остана втора на вота за столицата, твърди, че на втория тур на местните избори са допуснати поредица от нарушения в мащаб, който може да обърне разликата.\"Формалният сбор на 7 хиляди недействителни, 7 хиляди дописани в избирателните списъци, 7 хиляди купен ромски вот - даже грубата сметка показва, че нарушенията са много повече от разликата между двамата кандидати\", казва бившият омбудсман.Искането на екипа на Манолова за ръчно броене на бюлетините вече беше отхвърлено от съдия Галин Несторов, който обаче не изключи да има броене в отделни секции. Това ще зависи от заключенията на вещите лица и от общо шестимата свидетели, от които се очакваше да разкажат каква е била организацията при предаването на чувалите с бюлетини и протоколите в зала \"Арена Армеец\".", "date": "2019.12.02", "title": "Съдът пренасрочи делото за касиране на местния вот за 10 декември"}
{"url": "https://offnews.bg/zdrave/prof-ivo-petrov-patcientite-triabva-da-postapvat-v-bolnitcata-za-da-716704.html", "text": "\"Пациентите трябва да постъпват в болницата, за да бъдат лекувани, а не за да бъдат изследвани“, заяви кардиологът проф. Иво Петров пред БНР в коментар за състоянието на здравеопазването у нас. Болните, които са лекувани ефикасно, не трябва повече да лежат в болницата, трябва да има заведения за долекуване, смята известният кардиолог.„Трябва да има ефикасни болници по места и не само за децата, а за всички. Модерното здравеопазване трябва да е за всички, от президента до клошаря\", допълни той. Според него идеята за солидарен модел не се е развила, не е била довършена, и пациенти, и лекари сърбат попарата на недовършената здравна реформа.Във връзка с казуса с Педиатричната болница той коментира, че няма начин един гигантски институт да реши проблемите с детското здравеопазване. Според него би трябвало да има педиатрични болници във всички университетски центрове в България и това трябва да са относително малки, но ефикасни болници, включително с шокови зали.Проф. Иво Петров е един от организаторите на Балканския конгрес по ендоваскуларна хирургия. В международния форум, организиран от Българското дружество по ендоваскуларна терапия, се включиха повече от 500 лекари от над 15 страни.\"Тъй наречените \"болести на циркулацията\" или сърдечно-съдови болести са най-големият убиец на съвремието – коментира специалистът. – При тези болести трябва да се действа бързо, ефикасно и щадящо.“По думите на експерта модерната медицина е баланс между риск и полза. Тя трябва да бъде ефикасна и щадяща. „Новите методики са щадящи, но искат консумативи, които не се покриват от нашата здравна система, а тя е лоша към хората, които трябва да доплащат, а не могат“, допълни проф. Петров.", "date": "2019.12.02", "title": "Проф. Иво Петров: Пациентите трябва да постъпват в болницата, за да бъдат лекувани, а не за да бъдат изследвани"}
{"url": "https://offnews.bg/futbol/zaradvaha-popeto-s-dve-zaplati-nakup-716700.html", "text": "Оттеглилият се от националния отбор по футбол Ивелин Попов беше зарадван с две заплати накуп от руския си клуб Ростов.Това на практика означава, че Попето може и да не напусне клуба, каквато възможност съществуваше, ако финансовата криза в Ростов беше продължила.Треньорът Валерий Карпин беше заплашил, че през зимата ще си тръгне заедно с част от звездите, сред които и Попето.\"Когато излизате на терена, не мислите за пари. Буквално в навечерието на мача с Урал в миналия кръг ни бяха изплатени две заплати, така че този въпрос вече не стои на дневен ред. Това мисля, че е психологически момент\", коментира Попов.Той отговори на въпроси свързани с предстоящия двубой със Спартак Москва на 8 дек.\"Излизаме единствено и само за победа. Надявам се контузените футболисти да се завърнат в групата\", каза Попов.", "date": "2019.12.02", "title": "Зарадваха Попето с две заплати накуп"}
{"url": "https://offnews.bg/ikonomika/kak-da-poznaem-priasnata-riba-savetite-na-babh-716697.html", "text": "Българската агенция по безопасност на храните (БАБХ) започна засилени проверки на обекти за отглеждане на аквакултури, за производство и търговия с риба и рибни продукти, заведения за обществено хранене, складове, пазари и борси в цялата страна. Тематичните проверки за Никулден са свързани с интензивното предлагане и търсене на храни за празника и се провеждат съвместно с Изпълнителната агенция по рибарство и аквакултури и Комисията за защита на потребителите.Обект на засиления контрол ще бъдат документите за произход и безопасност на рибата, спазването на сроковете и условията на съхранение, правилното етикетиране на продуктите, регистрацията на обектите, съответствието на сградов фонд и оборудване със законодателството за храните, посочват от БАБХ.Специално внимание ще се обърне на случаи на продажбата на риба и рибни продукти на нерегламентирани места и от нерегистрирани търговци, за да се гарантира здравето на потребителите и безопасността на храните.Съвети към потребителите за закупуване на прясна риба:Върху повърхността на прясната риба има много тънък слой слуз. Ако слузта е обилна, а слоят плътен, това означава, че рибата е престояла по-дълго време. Люспите трябва да са блестящи, плътно залепени за тялото. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо.БАБХ призовава хората да купуват риба от регистрирани обекти, за да не се излагат на риск.", "date": "2019.12.02", "title": "Как да познаем прясната риба: съветите на БАБХ"}
{"url": "https://offnews.bg/futbol/rosen-kirilov-podava-ostavka-kato-trenior-na-etar-716703.html", "text": "Росен Кирилов подава оставка като старши треньор на Етър. Новината съобщи самият той пред“Желанието ми е да си тръгна, мисля че ситуацията стана такава, че има нужда от промяна. Както вече споделих, има неяснота и напрежение в клуба. Аз винаги съм бил боец, но не искам да обирам негативите”, коментира Росен Кирилов.Той сподели, че не вярва някой от футболистите да не се е влагал на терена заради треньорска смяна.“Не вярвам, че някой нарочно няма да играе. Просто има огромно напрежение и върху играчите”, добави Росен Кирилов.Той вече е разговарял с някои от членовете на клубната управа и ги е уведомил за решението си, а днес официално ще депозира оставката си в клуба и ще се види с футболистите.Вече е насрочено заседание на Управителния съвет на Етър, то ще бъде в сряда и ще разгледа всички належащи въпроси, заявиха от клуба.", "date": "2019.12.02", "title": "Росен Кирилов подава оставка като треньор на Етър"}
{"url": "https://offnews.bg/obshtestvo/dete-otkri-meditcinska-igla-v-parzholata-si-716683.html", "text": "Дете откри медицинска игла в пържолата си, съобщи БГНЕС.Вратната пържола е закупена от квартален супермаркет в петък вечерта. \"След като я изпекох, я сервирах на дъщеря ми, а тя още на втората хапка откри медицинска игла с размери почти 4 см\", разказа бащата на момиченцето фотографът Васил Къркеланов. Детето е добре, тъй като не е успяло да опита пържолата.Българската агенция по безопасност на храните ще направи проверка на случая.", "date": "2019.12.02", "title": "Дете откри медицинска игла в пържолата си"}
{"url": "https://offnews.bg/zdrave/128-ta-godishnina-ot-sazdavaneto-na-vma-se-otbeliazva-tarzhestveno-dne-716684.html", "text": "Днес Военномедицинската академия ще отбележи 128-та годишнина от своето създаване. Честването на празника ще започне с полагане на венци и цветя пред паметника на загиналите медицински чинове пред сградата на болницата.Празникът ще бъде почетен с тържествено заседание на ВМА. Началникът на болницата генерал-майор проф. д-р Венцислав Мутафчийски ще отчете резултатите от работата през годината и ще съобщи приоритетите за следващата. Академията посреща празника реновирана и технологично обновена. През последната една година бяха ремонтирани 10 клиники, а други получиха ултрамодерна апаратура. Очаква се тържеството да уважат президентът Румен Радев, министърът на здравеопазването Кирил Ананиев, председателят на Комисията по здравеопазване в НС д-р Даниела Дариткова, представители на всички държавни и здравни институции, синдикати, военни структури и болници, както и други официални гости.", "date": "2019.12.02", "title": "128-та годишнина от създаването на ВМА се отбелязва тържествено днес"}
{"url": "https://offnews.bg/futbol/lovchanlia-stana-litce-na-tcska-716694.html", "text": "Шефът на отдел „Връзки с обществеността“ в ЦСКА Ина Кръстовчева е напуснала, а на нейно място идва Владислав Василев, съобщава официалният сайт на клуба.  Кръстовчева започна работа в ЦСКА през 2016 г., а в началото на 2019-а година застана начело на отдел \"Връзки с обществеността\".Новото лице на \"червените\" Василев е популярен сред феновете от работата му в „Господари на ефира“. Той започна работа на \"Армията\" през лятото с ресор Маркетинг и Връзки с обществеността. Василев е от Ловеч. В юношеските си години е тренирал футбол и волейбол, а в момента набляга на фитнеса и тениса на корт.Ето и официалното съобщение на ЦСКА:  Армейци,Владислав Василев е новото пресаташе на ЦСКА. Досегашният ръководител на отдел \"Връзки с обществеността\" Ина Кръстовчева напусна клуба по собствено желание.Благодарим й за всеотдайната работа и й желаем много успехи занапред!", "date": "2019.12.02", "title": "Ловчанлия стана лице на ЦСКА"}
{"url": "https://offnews.bg/bojni/golemiat-revansh-antani-dzhoshua-andi-ruis-priako-po-diema-sport-2-716705.html", "text": "Грандиозната боксова среща между Антъни Джошуа и Анди Руис – младши очаква зрителите след броени дни в ефира на DIEMA SPORT 2.Мачът ще се състои на 7 декември в Дирия, Саудитска Арабия и може да бъде проследен от 22:00 ч. чрез канала от пакета DIEMA XTRA , както и на абонаментната стрийминг платформа PLAY DIEMA XTRA.Двубоят ще бъде придружен от студийна програма непосредствено преди излизането на ринга на двамата боксьори и веднага след вдигането на ръката на победителя. Мисията на Антъни Джошуа да обедини всички пояси в тежка категория претърпя неочакван крах.Британецът не просто не достигна до спор с Дионтей Уайлдър, за да прибави колана на WBC към своите, но отстъпи и трите си пред тотален аутсайдер.Анди Руис-младши замени уличения в употреба на забранени стимуланти Джарел Милър в претендентския ъгъл и без почти никаква подготовка нокаутира страшилището от Уотфорд в 7-мия рунд в Ню Йорк на 1 юни.Така подценяваният заради външния си вид мексиканец се превърна в единствения световен шампион в тежка категория от северноамериканската страна и в първия, надвивал Джошуа. Развръзката може да се окаже определяща за кариерите не на двама, а на трима боксьори.Нов триумф за настоящия световен първенец на IBF, WBA, WBO и IBO би го утвърдил сред големите имена в категорията и би изтрил всякакви съмнения относно случайност в победата му в САЩ.Антъни Джошуа рискува да бъде изтласкан далеч в периферията на най-желаните за промотиране имена, затова успех за него е безценен в името на възвръщането на самочувствие, увереност, реноме и титли.За целта британецът разкри, че е работил здраво върху промяна на подготовката и стила си, тъй като с едни и същи методи е обречен на идентични резултати.Предстоящият реванш ще бъде от голямо значение и за най-добрия български боксьор Кубрат Пулев, тъй като той е задължителен претендент на IBF и би следвало да се изправи срещу победителя до края на май 2020.Не пропускайте да проследите развръзката на 7 декември от 22:00 ч. пряко в ефира на DIEMA SPORT, както и онлайн в платформата PLAY DIEMA XTRA.", "date": "2019.12.02", "title": "Големият реванш Антъни Джошуа – Анди Руис пряко по DIEMA SPORT 2"}
{"url": "https://offnews.bg/zdrave/s-26-e-narasnala-zabolevaemostta-ot-morbili-prez-2019-716698.html", "text": "Заболеваемостта от морбили само през последната година е нараснала с 26% и вече обхваща всички страни от Европа до Тихоокеанските острови. Лекарите обвиняват антиваксърското движение. Новите данни на СЗО са публикувани в ZME Science.Честотата на случаите на заболели от морбили продължава да расте с високи темпове, показва статистиката на СЗО. До началото на ноември организацията е регистрирала над 440 200 болни, основно деца. Това е с 26% повече от същия период на миналата година.Масовия бум на морбили се наблюдава в цял свят. Най-сериозна е ситуацията в Демократична република Конго, където в средата на ноември са регистрирани над 250 270 случая, а 5110 души са починали в резултат на усложнения от болестта.В Америка лидер по брой заболели е Бразилия. Там са регистрирани 11 887 случая, повечето от които в Сан Пауло. В САЩ също продължават да избухват огнища на морбили. Ситуацията в щата Ню Йорк е овладяна, благодарение на задължителните ваксинации.Лидер по разпространение на морбили в Европа е Украйна – 56 802 случая, следвана от Казахстан – 10 126, Грузия – 3 904 и Киргизтан – 2 228.Сложна е и ситуацията в Турция, където броят на болните надхвърля 2660.СЗО предупреждава, че ниското имунизационно покритие може да доведе до тежки последствия, тъй като болестта се разпространява твърде бързо. Експертите подчертават, че е по-лесно да се защитиш от морбили, отколкото да се лекуваш от него. Достатъчно е само да си поставиш ваксина навреме. Ако имунизационното покритие е под 95% рискът от избухване на епидемия от морбили се запазва.По данни на организацията под заплаха в момента са дори региони, където морбили се е считало за победена болест. От СЗО още веднъж подчертават негативния ефект от антиваксиналните движения. Според експертите в момента се разпространява лъжлива информация, че от морбили можеш да се защитиш с високи дози Витамин А. От организацията предупреждават, че няма никакви научни данни, които да потвърдят това твърдение.", "date": "2019.12.02", "title": "С 26% е нараснала заболеваемостта от морбили през 2019"}
{"url": "https://offnews.bg/evropa/edin-den-na-premiera-v-madrid-716702.html", "text": "Премиерът Бойко Борисов се срещна с новия председател на Европейската комисия Урсула фон дер Лайен по време на 25-ата конференция на ООН по изменение на климата в Мадрид.В социалната мрежа фейсбук Борисов написа, че и двамата са убедени - изменението на климата е сериозна и пряка заплаха, която няма да подмине никого.Бойко Борисов имаше и други срещи, за които той информира чрез социалната мрежа.\"Чакаме те в България\", обърна се той към новия председател на Европейския съвет Шарл Мишел. \"Аз предложих да дойда в България, само че ти беше в САЩ\", отвърна Мишел на Борисов. Мишел запозна Борисов със Софи Уилмс - министър-председателката на Белгия. \"По-красивото лице наШарл Мишел\", каза Борисов за Софи Уилмс.\"В разговора си с държавния секретар на Ватикана Негово Високопреосвещенство кардинал Пиетро Паролин споделих страховете си, че живеем във време, в което религиите твърде често се използват с користни цели. В този смисъл, винаги съм работил за издигането авторитета на вярата пред обществото\", написа българският министкър-председателя във фейсбук.\"В България различните религиозни общности съжителстват в мир и разбирателство. Предадох почитания сикъм Негово светейшество папа Франциск чрез държавния секретар Паролин\", допълва той.\"Домакин на световния форум, посветен на климатичните промени, е министър-председателят на Кралство Испания Педро Санчес. Предстои да обсъдим редица въпроси, свързани с финансирането на дейности в борбата с изменение на климата в развиващите се държави, с пазарните механизми за сътрудничество, както и докладване на поетите ангажименти заради климатичните промени\", пише още Борисов.", "date": "2019.12.02", "title": "Един ден на премиера в Мадрид"}
{"url": "https://offnews.bg/evropa/iskat-sad-za-edi-rama-zaradi-posledstviata-ot-zemetresenieto-v-albania-716691.html", "text": "Зам.-председателят на опозиционното \"Социалистическо движение за интеграция\" (СДИ) Петрит Васили обяви, че премиерът на Албания Еди Рама трябва да понесе съдебна отговорност за загиналите в поредицата земетресения, които разтърсиха страната.Причината е, че Рама е трябвало да вземе мерки според закона след труса от 21 септември 2019 г., които да предотвратят загубата на животи в бъдещи подобни бедствия, пише тиранското издание Albania Daily News, цитирано от \"Фокус\".Васили обясни, че трусовете от 26 ноември и щетите от тях са можели да бъдат предотвратени, ако бяха взети предвид предупрежденията след земетресенията от 21 септември. Според него обаче дори след септемврийското земетресение с магнитуд 5.6 по скалата на Рихтер Рама не го е направил.„Премиерът Еди Рама днес е обвинен след разрушителното земетресение от 26 ноември. Това земетресение e хроника на бедствие, за което предупреждаваме след 21 септември, когато подобен трус удари страната. Беше негова директна отговорност да вземе мерки според закона, които да предотвратят загубата на толкова много човешки животи, така че той трябва да отговаря пред съда“, обяви Васили. Но не каза какво конкреткно е трябвало да направи Рама.", "date": "2019.12.02", "title": "Искат съд за Еди Рама заради последствията от земетресението в Албания"}
