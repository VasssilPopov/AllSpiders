{"url": "https://offnews.bg/futbol/bez-iznenada-man-siti-ima-naj-skapiat-sastav-vav-futbola-664911.html", "text": "Манчестър Сити има най-скъпият отбор във футбола. Изчислението направи групата CIES Football Observatory.\"Гражданите\" изхарчиха 215 милиона паунда за летни трансфери. Така общата сума, хвърлена за настоящите футболисти в тима е точно 775 милиона паунда или 853 милиона евро!Няма изненада и при второто място. След трансфера на Неймар френският ПСЖ се настани убедително там. Парижани са похарчили 850 милиона евро за настоящите си футболисти. Като нищо ще катурнат Сити през зимата.Манчестър Юнайтед е трети, като е сглобил сегашния състав срещу 784 милиона евро. Лятото беше скромно за техните стандарти.Изчислението на CIES включва топ 5 на футболните първенства - Англия, Франция, Германия, Италия и Испания. Така че няма грешка.", "date": "2017.09.11", "title": "Без изненада: Ман Сити има най-скъпият състав във футбола"}
{"url": "https://offnews.bg/izvan-terena/porno-sajt-pozdravi-manchestar-iunajted-za-gejskata-lenta-664903.html", "text": "Популярният порно сайт xHamster поздрави специално Манчестър Юнайтед за капитанската лента в цветовете на ЛГБТ обществото. От портала за горещи и весели филмчета пуснаха специално обръщение до медиите.\"Ние винаги играем за ЛГБТ. Много се гордеем, когато някой поддържа ЛГБТ обществото и излиза редом до него\", заяви Алекс Хоукинс, вицепрезидент на xHamster.Юнайтед представи снимки на гейската лента на 7 септември в своя Туитър акаунт. Тя предизвика истински фурор. Гейовете в световния мъжки футбол са потиснати и тотално мълчат. Макар че се чува периодично за такива.  При жените откритите лесбийки са доста.Най-известният гей при мъжете е Томас Хитцълшпергер. Халфът на Бундестива обаче обяви ориентацията си едва след края на кариерата. Немецът игра за сериозни отбори като Лацио, Щутгарт, Астън Вила и Евертън.", "date": "2017.09.11", "title": "Порно сайт поздрави Манчестър Юнайтед за гейската лента"}
{"url": "https://offnews.bg/sviat/nevizhdani-dosega-snimki-ot-atentatite-na-11-septemvri-664884.html", "text": "Американците отбелязват годишнината от атентатите на 11 септември 2001 г., които отнеха живота на близо 3000 души. 246 души загинаха на четирите разбили се самолета, 2603 души загинаха в кулите близнаци в Ню Йорк и на земята, 125 - в Пентагона. Други 24 души са обявени за изчезнали. С изключение на 55 военни, убити в Пентагона, всички останали жертви са цивилни лица. Сред загиналите има представители на повече от 90 държави.Сред загиналите са и 411 служители на спасителните служби, които се опитват да спасят хората и да ограничат пожарите.По традиция на мястото, на което се издигаха кулите близнаци в Ню Йорк, ще се състои възпоменателна церемония, на която се четат имената на загиналите. Днес в Ню Йорк на мястото, на което се издигаха кулите близнаци, има мемориален комплекс, включващ музей и парк. В Пентагона, където преди 16 години също се вряза самолет, похитен от терористите, на възпоменателната церемония ще присъстват Доналд Тръмп, първата дама Мелания Тръмп, министърът на отбраната Джеймс Матис и най-висшият американски военен Джоузеф Дънфорд, съобщи АП, цитирана от БТА.Вицепрезидентът Майк Пенс и министърът на вътрешните работи Райън Зинки ще присъстват на възпоменателна церемония на мемориалния комплекс в Шанксвил в щата Пенсилвания, където преди 16 години се разби самолет, похитен от терористи, с който е трябвало да се извърши атентат, като тези в Ню Йорк и във Вашингтон.В тази трагедия загинаха 33 пътници и 7 души екипаж. Смята се, че машината е катастрофирала, след като пътниците са се разбунтували срещу терористите. На годишнината от атентатите ФБР пусна невиждани досега снимки от деня на трагедията, заснети след атаката в Пентагона. В същото време бяха публикувани и снимки от архива на Джордж У. Буш, разкриващи реакцията му на атаките. Можете да ги видите в галерията. На днешния ден и много от свидетелите на трагедията си спомнят за случилото се.33-годишната Сю Гарсия била на училище в Бруклин, когато самолетите се разбили в кулите близнаци. Видяла как сградите избухват в пламъци и после рухват.Гарсия се върнала пеша вкъщи, защото метрото спряло. \"Бях тук, видях какво стана и всичко се връщаше пред очите ми пак и пак, не искам да мисля за това\", разказва тя, цитирана от Франс прес.Гарсия допълва, че преживява случилото се, щом по телевизията се спомене нещо за атентатите, \"всеки път, щом чуя да минава самолет\".Момиче, чийто баща и двамата ѝ чичовци са сред загиналите, снима документален филм за хората, загубили родителите си при атентатите. 18-годишната Дилейни Колайо била на 3 години на 11 септември 2001 г.Майка ѝ я подготвяла за урок по балет онази сутрин, баща ѝ бил на работа на 104-ия етаж на северната кула на Световния търговски център. Телефонът звъннал и майка ѝ включила телевизора. \"Помня, че започна да плаче, когато видя кулите и пожара. Това е всичко, което си спомням\", казва Колайо. Казали ѝ какво се е случило, когато била още малка, но започнала да го осъзнава, едва когато била на 12 или 13. Големи събития като рождени дни и годишнини от атентатите са много трудни, но още по-трудни са \"малките неща\", допълва тя. Преди месеци Колайо започва да работи по документалния филм \"We Go Higher\".До момента са заснети интервюта с близо 70 от всички над 3000 души, загубили родител в атентатите. Те са на възраст между 15 - деца, чиито майки са били бременни по време на атаките, и 52. \"Много от тях казаха, че имат нужда от това сега, най-после искаха да споделят историите си и да помогнат на други\", допълва Колайо. Филмът трябва да излезе през 2018 г. ", "date": "2017.09.11", "title": "Невиждани досега снимки от атентатите на 11 септември"}
{"url": "https://offnews.bg/medii/gospodari-na-efira-specheliha-9-godishna-sadebna-bitka-sreshtu-slavi-t-664894.html", "text": "Слави Трифонов загуби 9-годишна съдебна битка срещу комедийното шоу \"Господари на ефира\".Новината съобщиха продуцентите на \"Господарите\" в навечерието на новия телевизионен сезон.Решението на съда от 2 август 2017 г. е окончателно и без право на обжалване.Делото бе заведено от продуцентската компания на Трифонов \"Седем осми\" с мотива, че излъчвайки откъси от \"Шоуто на Слави\" за скечовете на предаването, \"Господарите\" са нарушили Закона за авторското прави и сродните му права. Върховният касационен съд постанови, че използването на откъси от „Шоуто\" не нарушава авторските права.„В изминалите години по спора са постановени 9 съдебни решения, болшинството от които приемат, че използването на откъси от „Шоуто на Слави“ е допустима от закона форма на хумористична критика, за която не е нужно съгласието на продуцента „Седем осми“ АД и заплащането на възнаграждение. Решението на Върховния касационен съд слага точка на спора, като приема, че в „Господари на ефира“ „се подлагат на критика лични и обществени недъзи, които биват осмивани, като по този начин постигат целта си – обсъждането на тези явления и тяхното отричане“. Пак според съда \"интерес от обозначаване на носителя на правото върху цитираното произведение има само критикуващият, тъй като негов е интересът, с оглед преследваната цел на критиката, да индивидуализира адресата ѝ“, съобщават продуцентите на \"Господари на ефира\". „Изключително радостни сме, че върховните съдии прозряха същината на спора и отсъдиха по съвест едно справедливо решение. Опакован в прозаичен амбалаж на дело за нарушени имуществени права, спорът по същество е за свободата на словото и правото на изразяване на мисли, идеи, убеждения и възгледи, включително по отношение на чужд авторски продукт. Чест прави на българския съд, че не позволи с късогледо тълкуване законът да се използва като инструмент за заглушаване на критични гласове\", коментират от екипа на \"Господарите\".", "date": "2017.09.11", "title": "Господари на ефира спечелиха 9-годишна съдебна битка срещу Слави Трифонов"}
{"url": "https://offnews.bg/obshtestvo/protestat-kojto-shte-svalia-borisov-3-20-dushi-na-krast-video-664901.html", "text": "Повече от символичен се оказа днешният протест за смяна на политическата система у нас, на който във фейсбук бяха декларирали участие хиляди хора.Вместо огромно множество пред Народното събрание в София до момента са се събрали едва 20-ина души, воглаве с организаторите.Пред парламента е бившият депутат Николай Гацев, който се афишира като организатор на събитиено \"Има такъв народ\", заедно с Нина Гергова, която стана популярна покрай контра протестите в подкрепа на правителството на Пламен Орешарски.Репортер на OFFNews забеляза и друго емблематично лице на демократичните промени у нас. Йоло Денев призова за ново септемврийско възстание. Апелът му обаче бе посрещнат със смях от малцината присъстващи, които се заканиха да протестират всеки ден до смяната на системата по модела от референдума, иницииран от \"Шоуто на Слави\". По-късно броят на протестиращите се увеличи до не повече от 50 души. По мегафон говориха Гацев и бившият патриот Димитър Байрактаров, сега репортер от кабеларка. И журналистите, и охраняващите протеста полицаи бяха повече от протестиращите.", "date": "2017.09.11", "title": "Протестът, който ще сваля Борисов-3: 20 души на кръст (видео)"}
{"url": "https://offnews.bg/sviat/irma-vze-naj-malko-10-zhertvi-v-kuba-664899.html", "text": "Ураганът Ирма причини смъртта на 10 души в Куба. Те са загинали при различни обстоятелства като пътнотранспортни произшествия и срутване на сгради, както и заради неизпълнение на заповедите за евакуация, съобщи Ройтерс, цитирана от БТА.Властите обявиха и имената на загиналите. Двама от загиналите са брат и сестра на възраст над 50 г. Телата им са открити в дома им, след като част от покрива на сградата се е срутил.Трима са загинали, след като са решили да не се евакуират въпреки заповедта на властите. Така общият брой на жертвите на мощния ураган в Карибския басейн достигна 38, отбелязва Ройтерс.Днес Ирма отслабна над Флорида до тропическа буря по пътя си към друг югоизточен щат на САЩ - Джорджия. При преминаването на урагана през Флорида загинаха поне четирима души. ", "date": "2017.09.11", "title": "Ирма взе най-малко 10 жертви в Куба"}
{"url": "https://offnews.bg/ikonomika/optichnata-mrezha-na-vivacom-veche-i-v-dupnitca-664907.html", "text": "Жителите на град Дупница вече могат да се възползват от високоскоростен интернет и интерактивна телевизия от VIVACOM, съобщиха от компанията.Това е 20-ият град в страната, който става част от оптичната мрежа на телекома. Технологията предоставя домашен интернет със скорости до 900 Mbps и интерактивна телевизия с над 200 канала, от които над 50 с HD качество.От този месец над 2000 домакинства в Дупница ще имат достъп до иновативните услуги на VIVACOM, като телекомът ще продължи да разширява покритието си в града.С разширяването на оптичната мрежа на VIVACOM, клиентите могат да се насладят на телевизия от бъдещето. С интерактивната телевизия потребителите могат да спират на пауза, да превъртат напред и назад любимите си филми и предавания.Функцията ТВ Архив позволява на абонатите да гледат телевизионни предавания, излъчени през последните 7 дни в удобно за тях време. Телевизията предоставя и възможността за запис, както и за създаване на списък с любими филми и предавания. Клиентите на телекома могат да гледат и цели два канала едновременно, както и да подредят програмите по свой избор.", "date": "2017.09.11", "title": "Оптичната мрежа на VIVACOM - вече и в Дупница"}
{"url": "https://offnews.bg/sviat/polsha-ima-pravo-da-iska-reparatcii-ot-germania-otseche-komisia-664902.html", "text": "Полша има право да поиска обезщетение от Германия за Втората световна война, реши специална експертна комисия към Сейма, съобщи Ройтерс. Само загубата на частна и държавна собственост се оценява на 258 милиарда злоти - около 48.8 млрд. долара според обменния курс преди избухването на войната. Преди дни пък външното и вътрешното министерства на Полша обявиха, че са изчислили, че репарациите трябва да са около 1 трилион долара. Според експертите съгласно международното право подобни репарации нямат давност. Мнението на Бюрото за анализи беше поискано от депутата от управляващата партия \"Право и справедливост\" Аркадиуш Муларшчик.През 1953 г. когато комунистическото правителство признава, че Германия е изпълнила всичките си задължения и няма да има искане за повече компенсации.Решението на комунистическото правителство нарушава конституцията и затова е невалидно, се посочва в доклада на експертите. Според тях Германия е изплатила на Полша по-малко от 1% от това, което получиха жителите на Западна Европа, САЩ и Израел.Полското правителство е взело решението под натиска на СССР, тогава Полша не е била суверена държава. Полша има легално право да иска репарации, посочи Муларшчик.Германия обаче е категорична, че не дължи репарации. Берлин се позовава на т. нар. договор \"Две плюс четири\" от 12 септември 1990 г. между Федералната република и бившата ГДР и четирите сили победители във Втората световна война. Този договор направи възможно обединението на Германия и изключва противниците във войната от бъдещи репарационни искания. Шест милиона полски граждани, включително три милиона от еврейски произход, са избити от нацистите по време на окупацията от 1939 до 1945 г.Преди дни полският премиер Беата Шидло също обяви, че Германия трябва да плати репарации на Полша за загубите през войната. Това е просто въпрос на благоприличие и справедливост към Полша, заяви тогава Шидло пред полската агенция ПАП.Тя обясни, че правителството все още преценява какви действия да предприеме. ", "date": "2017.09.11", "title": "Полша има право да иска репарации от Германия, отсече комисия"}
{"url": "https://offnews.bg/temida/sadat-reshi-ne-e-obida-da-sravnish-tcvetan-vasilev-s-ostap-bender-664898.html", "text": "Цветан Василев не успя да осъди Муравей Радев за клевета на първа инстанция. Софийският районен съд реши, че сравняването на банкера с Остап Бендер не е унизително за честта и достойнството му, съобщава Делото за обида и клевета беше заведено от Василев. Бившият финансов министър обаче е оправдан по всички обвинения и разноските за адвокат - 5000 лв., остават за сметка на банкера.Интервюто, в което Радев сравнява Василев с Остап Бендер, е от август 2015 г.\"В романите на Илф и Петров литературният герой се стреми към натрупване на парични средства, което не би могло да се възприеме за позорно. Освен това с оглед характера на извършваната от Василев банкова дейност, би могло да се проведе подобно сравнение по отношение на натрупаните средства от тъжителя и мечтата на литературния герой\", се казва в мотивите.За твърдението в интервюто, че \"великият комбинатор Остап Бендер е надминат многократно от българския банкер\", съдът приема, че няма как да е обидно, тъй като е безадресно - не се споменава поименно никой.Дори да се приеме, че се подразбира, че става дума за Василев, сравнението не е проблем, смята съдия Радослава Качерилска.Освен това съдът не можел категорично да установи, че използваното сравнение е в негативен смисъл.Предстои Софийският градски съд да разгледа делото на втора инстанция.", "date": "2017.09.11", "title": "Съдът реши: Не е обида да сравниш Цветан Василев с Остап Бендер"}
{"url": "https://offnews.bg/futbol/razmiritci-na-lauta-fenove-prekasnaha-trenirovkata-na-loko-664908.html", "text": "Група недоволни фенове на издържаха и прекъснаха тренировката на Локо Пловдив този следобед. Лаута се тресе от скандали, след като тимът падна 0:5 от Пирин в Благоевград.Запалянковците поискаха от играчите да понесат отговорност за резила и никога повече да не го повтарят. Треньорът Войнов смутено обеща, че няма да има подобен резил.В същото време управата реши да стегне редиците, като изгони Дани Кики. Самият футболист не искал да играе за Локо, като го заявил лично след мача с Пирин.Всъщност, нападателят е приближен до Мартин Камбуров. Играещата легенда напусна Лаута след скандал с боса Христо Крушарски това лято.Глобен пък е талантът Димитър Велковски. Същият е показал неуважително отношение в Благоевград, аргументираха се от управата.Обобщено казано - Локо продължава да потъва, спасение не се вижда.", "date": "2017.09.11", "title": "Размирици на Лаута, фенове прекъснаха тренировката на Локо"}
{"url": "https://offnews.bg/112/gazibarski-upravliaval-zle-politciata-vav-vratca-664897.html", "text": "\"Областната дирекция на МВР във Враца е била управлявана зле, натъкнахме се на много незаведени престъпления и редица други нередности, несъвместими със Закона за МВР“. Това заяви зам.-главният секретар наМВР Георги Арабаджиев. Той дойде във Враца за откриването на изградената в районното управление комплексна система за видеонаблюдение.Назначената от Инспектората на МВР проверка ще приключи с подробен доклад, след като всички ангажирани с нея поетапно се запознаят с резултатите.", "date": "2017.09.11", "title": "Газибарски управлявал зле полицията във Враца"}
{"url": "https://offnews.bg/bojni/anglijski-fen-slozhi-sutien-v-znak-na-protest-sreshtu-stiuardi-664896.html", "text": "Голям симпатяга се оказа Саймън \"Сим\" Чантър, запалянко на английския Линкълн. Той понесе сутиен в знак на несъгласие с политиката на охрана, провеждена от друг клуб.Сим махна любимата си фланелка и шалче в червено и бяло за съботното гостуване на Стивънидж. Така той показа солидарност със запалянковците на съседния Гримзби.Миналия месец дамите от агитката на Гримзби бяха заставени да се съблекат по сутиени при влизането на стадиона на Стивънидж. Това предизвика гневна реакция сред  запалянковците, а футболната лига се зае да разследва.33-годишният Сим си купи възможно най-големия сутиен и покани охраната да го претърси, както е направила с дамите. \"Просто ме изгледаха\", обясни веселякът, \"И ме накараха да си сваля шапката, за да погледнат в нея\".\"Малцина от дамите в нашата агитка тръгнаха със сутиени за мача, затова аз реших да купя един. Претърсих най-луксозните магазини за бельо, защото исках да ми е удобен\".Запалянкото, който следва Линкълн от 20 години, си харесал розов сутиен. После девойка от агитката му помогнала с поставянето.Сим го носи не само на стадиона, но и по улиците, както и в пъбовете, където разгря за срещата. Неговият тим му направи деня идеален, след като би 2:1 като гост Стивънидж.", "date": "2017.09.11", "title": "Английски фен сложи сутиен в знак на протест срещу стюарди"}
{"url": "https://offnews.bg/112/tcvetanov-vilnee-nova-grupirovka-za-otvlichania-664913.html", "text": "Зам.-председателят на ГЕРБ Цветан Цветанов отрече групата \"Наглите\" да е замесена в отвличането на Адриан Златков, който бе върнат снощи от похитителите си след като баща му плати огромен откуп за живота му.Днес бащата на младия мъж потвърди, че е платил на похитителите, но не назова контретна сума. Органите на реда пък се оказаха в небрано лозе, след като проспаха както преговорите, така и предаването на парите за живота на сина на собственика на автокъщата Софавто.Според Цветанов било важно в медиите да не излиза много информация за отвличането на Златков, тъй като извършителите следели внимателно какво се пише и говори за случая. ", "date": "2017.09.11", "title": "Цветанов: Вилнее нова групировка за отвличания"}
{"url": "https://offnews.bg/drugi/natcionali-startirat-tezhki-bitki-v-italia-za-elitnata-grupa-664909.html", "text": "Националният отбор на България по плажен футбол ще се опита да се изкачи в най-престижната Дивизия А на плажния футбол по време на финалите на Европейската лига в Терачина, Италия. Турнирът ще се проведе от 14 до 17 септември.Всички най-интересни мачове, включително и четирите на родните ни национали, ще се излъчат пряко по Mtel Sport 1 и Mtel Sport 2. България попадна в група А на Дивизия Б заедно с Естония, Румъния и Гърция. Нашите футболисти откриват турнира на 14 септември, четвъртък, с мач срещу Естония от 10:45 часа сутринта. На следващия ден от 13:15 часа се изправят срещу Гърция.Българите приключват груповата фаза в събота с мач срещу северните ни съседи от Румъния с начален час 10:45 сутринта. И трите двубоя ще се предават пряко по Mtel Sport 1. В група Б на същата дивизия са отборите на Англия, Молдова, Турция и Унгария.В неделя, 17 септември, са финалните четири плейофа за разпределение на местата в крайното класиране на Дивизия Б. Шампионът ще бъде излъчен след директен сблъсък между отборите, оглавили двете предварителни групи. Прякото излъчване по Mtel Sport 1 стартира в 10:45 часа.Паралелно с първенството на Дивизия Б, в Терачина ще се състои и надпреварата в Дизивия А. Мачовете, които ще определят шампиона в плажния футбол на Европа, ще се излъчват пряко по Mtel Sport 1 и Mtel Sport 2.", "date": "2017.09.11", "title": "Национали стартират тежки битки в Италия за елитната група"}
{"url": "https://offnews.bg/izvan-terena/plamen-markov-pocherpi-shefove-i-kolegi-za-iubilej-664910.html", "text": "60 години отбеляза днес Пламен Марков, бивш национал на ЦСКА, сега шеф със свободен статут в ЦСКА-София. Бившият халф събра куп гости на стадион \"Българска армия\".Дойдоха собствениците на клуба Гриша Ганчев, синът му Данаил, както и Юлиян Инджов. Там бяха бившите президенти на БФС - Димитър Ларгов и Валентин Михов, бившият международен съдия Любе Спасов, Красимир Балъков, Борис Станков, Димитър Пенев, Аспарух Никодимов, Емил Данчев, Христо Запрянов, Александър Манов, бай Добри Димов, Георги Велинов, Георги Илиев - Майкъла, Борис Гаганелов, Димитър Якимов, Костадин Ангелов, Стойчо Стоилов, Трифон Попов.Разбира се, събитието унважи целият треньорски щаб на мъжкия отбор и Академията на ЦСКА-София.Чрез камерата на клубната телевизия Марков получи специален поздрав и от Димитър Пенев. Стратега отново беше неподражаем! “Той във футбола има още много празни коридори, които да ги запълва. Дали ще бъдат с младежи или опитни… След като е в ЦСКА, винаги ще го подкрепяме, за да расте нашият клуб”, коментира в свой стил Димитър Пенев.", "date": "2017.09.11", "title": "Пламен Марков почерпи шефове и колеги за юбилей"}
{"url": "https://offnews.bg/politika/abv-10-godini-plosak-danak-stigat-664914.html", "text": "АБВ стартира национална подписка с искане за въвеждане на необлагаем минимум върху доходите на физическите лица и намалени ставки на ДДС за храни и стоки от първа необходимост, съобщиха от извънпарламентарната лява партия. Инициативата е наречена \"Да спрем машината за неравенство! За справедливи данъци!\". С нея от АБВ се надяват да се преборят за въвеждане на необлагаем минимум върху доходите на физическите лица поне до текущия размер на минималната работна заплата и намалени ставки на ДДС от 9% за основни и детски храни, вода, базови медикаменти, учебници и книги.", "date": "2017.09.11", "title": "АБВ: 10 години плосък данък стигат"}
{"url": "https://offnews.bg/futbol/iunajted-se-uredi-s-nov-fen-vozhdat-na-severna-koreia-664904.html", "text": "Ким Чен-ун, вождът на Северна Корея, е запален фен на Манчестър Юнайтед. Това разкри негов познат пред \"Сън\".Съперници на \"Червените дяволи\", треперете! Ким не е просто хулиган с бухалка, човекът си има атомни бомби, започнаха да се майтапят на Острова.Ким е страстен футболен фен и не пропуска голямо състезание. Италианският сенатор Антонио Раци издаде, че в частен разговор диктаторът му признал за страстта към Манчестър Юнайтед.Попитан от \"Сън\" дали Ким се сравнява с някои от идолите като Ерик Кантона или Златан Ибрахимович, сенаторът отговори: \"О, не! Ким си е Ким - той е единственият\".Според Раци вождът на Северна Корея вярва, че страната му ще наводни скоро силните първенства с качествени футболисти. Според Ким това се дължи на непрекъснатата еволюция в затворената държава. Ким няма търпение да види свой сънародник в Премиършип!Самият Раци е ексцентрична фигура от италианската политика. Той известен най-вече покрай приятелството си с Ким.", "date": "2017.09.11", "title": "Юнайтед се уреди с нов фен - вождът на Северна Корея"}
{"url": "https://offnews.bg/temida/lozan-panov-za-vota-za-nov-predsedatel-na-vas-tova-e-izbor-na-tishina-664886.html", "text": "Председателят на Върховния касационен съд (ВКС) Лозан Панов определи избора за нов председател на Върховния административен съд (ВАС) като избор на тишината.Това е един избор на тишината, защото нямаше кампания на ВСС, която да покаже колко важен е този избор и да даде възможност на кандидатите да представят своите концепции, да влязат в сблъсък един срещу друг. И за да може изборът да се съсредоточи върху по-добрия професионалист, коментира Панов, след като двамата кандидати за поста Георги Чолаков и Соня Янкулова представиха концепциите си.Панов заяви, че ще гласува за кандидата, който казал, че съдийската независимост е състояние на духа, визирайки Янкулова.\"Най-важното е аргументът за правните качества, професионалните познания на магистратите да бъдат решаващи за избора им на председател на ВАС. Втората страна на въпроса е свързана с това кога се провежда този избор\", заяви Панов, визирайки края на мандата на ВСС.Според него това е по-важната тема, тъй като изборът се \"провежда 22 дни преди края мандата на този ВСС, когато всеки един е съсредоточил своя поглед към изхода от ВСС и в този смисъл при една такава процедура няма как да останат съмнения, че една такава процедура може да бъде повлияна от договорки и някакви обещания\".\"Ще подкрепя кандидата, който има професионално израстване в рамките на съдебната система последователно, човек с познания в европейското право, който има опит и в администрацията. Колегата, който има интерес и в областта на науката и човекът, който прави мост между теорията и практиката, магистрат, който несъмнено има публикации в областта на административното право\", заяви Панов.", "date": "2017.09.11", "title": "Лозан Панов за вота за нов председател на ВАС: Това е избор на тишината"}
{"url": "https://offnews.bg/izvan-terena/penata-izneveri-na-futbola-stava-trenior-po-plazhen-volejbol-664882.html", "text": "Най-успешният български треньор по футбол Димитър Пенев сменя спорта. Утре той за сефте ще води отбор по плажен волейбол.Освен Пената с нелеката задача да разкрива тайната на волейболната игра ще се наеме и звездата на театралната сцена Христо Мутафчиев. Двамата ще ръководят спортните отбори, които ще премерят сили на 12 септември от 17.00 до 22.00 часа на бул. „Княз Ал. Дондуков“ като част от събитието „БулевАРТ- Плажен волейбол“. В участъка между ул. „Сердика“ и ул. „Веслец“ вече е изградено истинско волейболно игрище, за което са доставени близо 180 тона пясък. Там първи ще премерят сили юношите от столичните отбори по волейбол. Състезанието за тях е от 14.00 до 17.00 часа.А в 17.00 ч на терена излизат отборите на Кмета, Бизнеса, Любителите и на Звездите. В състезанието ще се включат и граждани, които обичат волейбола и се записаха за турнирите. Сред състезателите са спортни легенди като Борислав Кисьов, Найден Найденов, Евгени Иванов-Пушката, Димо Тонев, националните състезателки по плажен волейбол, кметовете на районите Изгрев, Студентски, Илинден, представители на общинската и държавната администрация като Владимир Данаилов, изпълнителен директор на СОАПИ, Христиан Петров, директор на Центъра за градска мобилност, Стамен Янев, изпълнителен директор на Българска агенция за инвестиции, Димитър Маргаритов, председател на Комисията за защита на потребителите, представители на бизнеса като Димитър Тодоранов, екипът на компанията HILL и други.Покани са изпратени до всички депутати, избрани с листи от София, представители на кабинета и Асоцициацията на собствениците на бизнес сгради, както и до всички, които имат бизнес на бул. „Дондуков“ .Спортната проява ще продължи до 22.00 часа с DJ парти, а сцената ще бъде качена на истински „паяк“.Той допълни, че събитието е част от инициативата “БулевАРТ” на Столична община, където идеята е знакови улици на столицата да се превръщат в поле за различни спортно-културни прояви.", "date": "2017.09.11", "title": "Пената изневери на футбола. Става треньор по плажен волейбол"}
{"url": "https://offnews.bg/temida/ekstradirat-ruski-seks-guru-ot-burgas-664891.html", "text": "Руският гражданин Митрадевананда Свами ще бъде екстрадиран, за да бъде съден в страната си по обвинения в блудство и изтезания на малолетни момичета. Това реши окончателно днес Бургаският апелативен съд. Втората инстанция потвърди решението на окръжните магистрати.„“, се казва в решението на съда. Митрадевананда Свами, сочен за водач на руска секс – секта, а официално представящ се за учител по йога, бе обвинен първоначално в отвличане и убийство на момиче. В последствие, от Руската федерация промениха обвинението. Неговите сайтове, канали в Youtube, страници във Фейсбук са изпълнени с клипове с различни съвети, освен за здравословен начин на живот, медитация, но и с такива със сексуална насоченост. На много от видеоклиповете, „лекторки“ са последователки на Свами – млади рускини, в оскъдно облекло или по бельо. Според разследващи, той и неговите сподвижници са вербували момичета за участие в порно филми или за проституция. По непотвърдена информация, в неговата организация „Каула Дхарма“ е влязла и млада рускиня, дъщеря на високопоставен чиновник от администрацията на Путин, което провокирало интереса на Русия към Свами.Не на това мнение са сподвижниците на руснака. Според тях, обвиненията към него са скалъпени, а той е преследван заради религиозните си убеждения. И самият руснак в съдебната зала неведнъж заявяваше, че е невинен и че в Русия той и неговите последователи са преследвани заради това, че се занимават с йога. Адвокатите на Свами пък настояваха екстрадицията да бъде отказана, защото по никакъв начин не е гарантирана сигурността му, ако бъде изпълнена. Негови сподвижници пък бяха организирали палатков лагер пред съдебната палата и близо месец прекараха на площад „Тройката“ в знак на съпричастност към своя водач. Според бургаския съд, престъпленията, в които Свами е обвинен, не са политически и от Русия са получени гаранции, че правата му ще бъдат спазени. Решението на апелативните магистрати е окончателно.", "date": "2017.09.11", "title": "Екстрадират руски секс – гуру от Бургас"}
{"url": "https://offnews.bg/obshtestvo/patriarhat-na-armentcite-blagoslavia-balgarska-ikona-664895.html", "text": "Католикосът на всички арменци Карекин II ще благослови лично уникална икона “Тримата влъхви”. Тя е дело на най-известния български художник от Добруджа с арменски корени Бедиг Бедросян (1912-1989 г.).Евангелският сюжет е дарен навремето от Бедросян на Арменската църква “Сурп Аствадзадзин” (“Света Богородица”, б.р.) в Силистра и сега напуска храма за месец, за да стане част от най-голямото културно събитие в Ереван с български знак - ретроспективната изложба “Пристани” за творчеството и живота на Бедросян, предаде репортер на БГНЕС.Официалното откриване е на 3 октомври в Националната галерия на Армения, а събитието е под патронажа на патриарха на всички арменци Карекин II, каза Кеворк Крикорян от сдружение “Арарат” - Варна. Крикорян е сред инициаторите на изследователския проект за творческия път на Бедросян.Освен иконата “Тримата влъхви” в залите на Националната галерия на Армения ще бъдат изложени над 80 платна на художника от Добруджа. Ще бъде показано и тефтерче на Бедиг Бедросян със скици и със стихове на арменски, както и проект за монумент на художника, който големият скулптор Георги Чапкънов - Чапа дари на “Арарат” - Варна.Мемориалът ще бъде поставен в Силистра, където Бедросян твори през по-голямата част от живота си. Изключително интересен факт е, че през 40-те години на XX век Бедиг Бедросян наред с пейзажите, рисува и икони. И дори изписва стенописите и в купола на арменския храм „Сурп Аствадзадзин” в Силистра.Храмът е с основи от 1611 -1620 година и е едно от най-старите арменски духовни средища в България. Наследството на Бедросян наброява повече от 600 произведения, които са притежание на художествените галерии в Силистра, Тутракан, Добрич, Варна, Пловдив, Пазарджик, СГХГ, Национален дарителски фонд „13 века България“, на обществени и частни колекции в България, Германия, Франция, Русия, Румъния и Армения. ", "date": "2017.09.11", "title": "Патриархът на арменците благославя българска икона"}
{"url": "https://offnews.bg/bojni/kubrat-pulev-machat-s-dzhoshua-shte-bade-dosta-zhestok-snimki-664885.html", "text": "Кубрат Пулев се видя за първи път очи в очи с Антъни Джошуа преди битката на 28 октомври в Кардиф. Двамата дадоха брифинг на същия стадион, на който ще разиграят световната титла в тежка категория пред 80 000 зрители.\"Видях един голям бой между Джошуа и Кличко. За мен обаче битката беше 50 на 50. Както Джошуа, така и Кличко можеше да победи\", каза Кобрата.Тренирам усилено имам и достатъчно опит. Искам да спечеля. Чувствам се страхотно, имам енергия. Мачът ще бъде доста жесток\", каза Пулев по време на първата си съвместна пресконференция със световния шампион. Британецът демонстрира уважение към българина, като сподели, че е прекарал доста часове, гледайки мачове на Кубрат.\"Нямам търпение да се кача отново на ринга. Тренирах много усилено. Гледах много мачове на Кубрат, но все пак едно е да го гледам по телевизията, друго е да се изправя наистина срещу него. Но съм подготвен и уверен в победата\", сподели Джошуа. Парадоксално, британецът се появи първи на срещата с медиите, а не както е по традиция - претендентът да заеме мястото си преди да се появи шампиона.", "date": "2017.09.11", "title": "Кубрат Пулев: Мачът с Джошуа ще бъде доста жесток (снимки)"}
{"url": "https://offnews.bg/politika/koj-organizira-protesta-dovechera-nina-gergova-i-nikolaj-gatcev-664861.html", "text": "Бившият депутат Николай Гацев и популярната от контра протестите Нина Гергова са организатори на митинга пред парламента днес. Информация за събитието \"Има такъв народ\" тече от месеци в социалните мрежи. Уведомления за проявите на тяхното недоволство са подадени в Столична община.\"Добродетелната дружина\" на Гацев иска да се зачете волята на 3,5 млн. души, гласували на референдума през октомври 2016 г. Според уведомлението протестът се очаква да продължи до 22 часа, ще има изказвания и лозунги, а очаквания брой граждани са до 1000. Гражданската инициатива \"За нов обществен договор\" на Нина Гергова пък организира по същото време от 17 до 20 часа протест флашмоб \"Не на терора\", който ще премине като митинг и шествие.   ", "date": "2017.09.11", "title": "Кой организира протеста довечера? Нина Гергова и Николай Гацев"}
{"url": "https://offnews.bg/analizi/zapadat-triabva-da-prieme-seriozno-strahovete-na-iztochnoevropejtcite-664887.html", "text": "За да се предотврати разпада на ЕС, Западът трябва да вземе на сериозно страховете на източноевропейците, смята известният български политолог Иван Кръстев. Ето какво четем в негово есе, написано специално за Дойче Веле:„Човекът е склонен да възприема като естествен реда, в който живее\" - по този начин през 1951 г. Чеслав Милош обобщава трагичния опит на военното поколение в Европа. Големият полски писател и носител на Нобелова награда за литература пише и това: „Къщите, покрай които минава на път за работа, той възприема по-скоро като естествени скали, отколкото като дело на човешката ръка… И не може да си представи, че на улицата, която добре познава, на улицата, където дремят няколко котки, а децата са улисани в своите игри, един ден може да се появи конник, който лови хората с ласото си… Казано с две думи: той се държи като Чарли Чаплин във филма „Треска за злато\", който тича напред-назад в бараката, опасно увиснала на ръба на пропастта\".Повратни временаЗа европейците ЕС беше подобен, напълно естествен свят. Но това вече не е така. В края на 2016 мнозина европейци изпаднаха в отчаяние, тежко ударени от Брекзита и обезверени от победата на Тръмп в американските избори. И се наложи убеждението, че времената на ЕС са отминали.Сега, девет месеца по-късно, настроението вече е друго. Изборната победа на Тръмп и действията му в Белия дом накараха много европейци да преоткрият ценността на европейския проект. А победата на Макрон във Франция, който спечели изборите с една горда проевропейска платформа, убеди мнозина, че Евросъюзът получава втори шанс, от който ще се възползва по най-добрия възможен начин. Последният Евробарометър регистрира обрат в обществените нагласи в полза на ЕС и на общата валута. Окуражаващи са и икономическите показатели в Европа.Ала въодушевлението от лятото на 2017 може да се окаже точно толкова мимолетно, колкото и отчаянието в края на 2016. „Звездният миг\" на Макрон наистина сериозно промени настроенията в Европа, но той не реши нито един от проблемите, които в момента раздират ЕС. Да, надяваме се, че с обединени сили Франция и Германия ще успеят да прехвърлят мост над разлома, който възникна между европейския Север и европейския Юг по време на финансовата криза. В същото време обаче има признаци, че все повече се разширява разломът между Изтока и Запада, възникнал заради бежанската криза.ПарадоксътСпоред допитванията, по въпроса за бежанците и мигрантите мненията на запад и на изток в момента сякаш леко се сближават: западните общества вече са по-угрижени и скептични, докато средноевропейците посмекчиха позицията си в сравнение с миналата година. Парадоксът обаче е в това, че тъкмо на този фон напрежението между Изток и Запад сякаш ескалира.Миналия месец унгарският премиер Виктор Орбан заяви съвсем ясно: „Преди 27 години ние в Средна Европа вярвахме, че Европа е нашето бъдеще. Сега обаче чувстваме, че ние сме бъдещето на Европа\". Няколко седмици по-късно, след като във Варшава разкритикуваха плановете му за реформи на трудовия пазар, френският президент Макрон отговори с думите: „Позицията на една държава, която е решила да се самоизолира в Европа, по никакъв начин няма да застраши постигането на един много амбициозен компромис\".В обобщение можем да кажем, че от една страна политическите лидери на Средна Европа вече не смятат ЕС и неговите ценности за модел, достоен за подражание. От друга страна фактът, че средноевропейците си избират хора като Виктор Орбан или Ярослав Качински, дава на западноевропейците повод да игнорират легитимните страхове на своите средноевропейски съседи. Защото последните с основание се опасяват, че ако не бъдат съпътствани от определени политически инициативи, някои от предлаганите реформи ще увредят конкурентоспособността на средноевропейските икономики.Не е трудно да предскажем, че сблъсъкът между средноевропейските правителства, които загърбват нормите и ценностите на ЕС, и западноевропейските правителства, които загърбват интересите на Средна Европа, може да срине Евросъюза точно в момента, когато мнозинството европейци отново му гласуват доверие.Нови стениХората в източната част на ЕС все още са най-горещите привърженици на Евросъюза, но въпреки това у тях вече се надигат съмнения относно предимствата на европейската интеграция. Днес между Изтока и Запада се издига не само стената, която разделя безразличието и съпричастието към съдбата на пристигащите бежанци - те са разделени и от въздействието, което отварянето на границите упражнява върху бъдещето на Източна Европа.Дълго време хората смятаха, че тъкмо отворените граници са най-важната промяна, настъпила след 1989 година. Днес, когато милиони източноевропейци тръгват да следват, да работят и да живеят на Запад, онези, които са решили да останат в страните си, изпитват нарастващи опасения, че свободата на придвижване и на усядане в ЕС все повече отваря ножицата между доходите в различните европейски държави.Парализирани от демографските си страхове, много източноевропейци възприемат отворените граници най-вече като шлюз, през който потенциалното благосъстояние на Изтока изтича в западна посока. И мнозина се питат защо страните им да инвестират в образование, след като в крайна сметка от това най-много ще спечелят западноевропейските общества.Брюксел, Берлин и Париж с пълно основание критикуват авторитарния курс, поет от някои източноевропейски държави. Те обаче не бива да използват Орбан и Качински като претекст, за да игнорират новопоявилите се страхове на Средна Европа за собственото ѝ бъдеще вътре в ЕС.", "date": "2017.09.11", "title": "Западът трябва да приеме сериозно страховете на източноевропейците"}
{"url": "https://offnews.bg/bojni/tajsan-fiuri-zagovori-za-zavrashtane-664868.html", "text": "Бившият носител на всички пояси в тежката категория на професионалния бокс Тайсън Фюри явно съвсем не е наясно със себе си.След като преди три месеца той обяви, че се оттегля завинаги от бокса, сега провъзгласилия се за Циганския крал боксьор намекна за предстоящо завръщане.29-годишният Фюри чака развръзката на отношенията си с Британската антидопингова агенция, след което е готов да се бие.\"Първо да си взема отново лиценза, а след това ще продължа да боксирам. Подробности ще има до един месец.Какво казва героят на Арнолд Шварценегер в \"Терминатор\"? Ще се върна. Аз не се страхувам от никого и особено от някои боксьори, които само се помпат (б.р. визира шампионът Антъни Джошуа) - това е сигурно. Хората искат да гледат големи битки, а аз съм такъв тип боец\", коментира Фюри пред \"Сън\".Преди две години той беше заподозрян, че употребява стероиди и отстранен временно от състезания. През септември м.г. пък беше заловен с кокаин, след което поясите му бяха отнети.В същото време бащата на Флойд Мейуедър заяви, че се надява синът му никога повече да не е върне на ринга.\"Е, той все пак е на 40 години и няма да слуша своя стар баща, ако взе пак го реши, но се надявам да изигра последния си мач срещу Конър Макгрегър\", каза Мейуедър-старши.", "date": "2017.09.11", "title": "Тайсън Фюри заговори за завръщане"}
{"url": "https://offnews.bg/bojni/anglia-se-izgubi-v-prevoda-machat-bil-uzhasiavasht-za-kobrata-664905.html", "text": "Кубрат Пулев си призна честно, че е ужасяващо да се изправиш срещу Антъни Джошуа. Това е акцентът в британските медии от брифинга на двамата боксьори в Кардиф. Най-големите вестници пратиха свои екипи там.Всички наблягат, че Кобрата е нарекъл \"terrifying\" (б.а. ужасяващ) съперника, срещу когото ще се качи на ринга срещу шампиона. Истината е, че софиянецът употреби на български думата жесток за мача. \"Дейли мейл\" явно проявява леко съмнение, че претендент за титлата може да бъде ужасен от съперника. И се застрахова, че може би някой се е позагубил в превода.Иначе темата е централна във всички големи медии. \"Сън\" дори посвещава огромен материал, в който обяснява на прост език за какво се бият двамата, кой е Кобрата, какви са цени на билетите, коя телевизия ще го дава.И разбира се, какви пари би могло да бъдат измъкнати от букмейкърите. Мачът е на 28 октомври в Кардиф, Уелс. Залогът - титлата на IBF. ", "date": "2017.09.11", "title": "Англия се изгуби в превода, мачът бил ужасяващ за Кобрата"}
{"url": "https://offnews.bg/ikonomika/medijna-grupa-kupi-vissheto-uchilishte-po-zastrahovane-i-finansi-664865.html", "text": "Investor Media Group обяви, че е придобила 90% от капитала на \"Висше училище по застраховане и финанси“ АД (ВУЗФ). Това е най-мащабната инвестиция на медия у нас в образователна институция.След сделката вузът става част от медийната група.Придобиването е в резултат на стратегическата цел на медийната група е да продължи развитието на ВУЗФ. Заедно с основателя доц. д-р Григорий Вазов групата ще инвестира в надграждане на академичната програма и възможностите за участие на бизнеса във ВУЗФ, така че студентите да натрупат практически опит още преди да завършат университета, обявиха от компанията.За президент на висшето училище е избран Апостол Апостолов, който има повече от 10 години опит като преподавател във ВУЗФ в дисциплината „Капиталови пазари“.Академичната програма ще продължат да управляват ректорът доц. д-р Григорий Вазов и вицепрезидентът Детелина Смилкова. От есента студенти могат да се включат в още няколко нови магистърски и бакалавърски програми, които залагат на иновативни и практически методи на преподаване. Медийната група ще подкрепи учебните програми на ВУЗФ с допълнителни възможности за придобиване на практически знания, като един от бъдещите проекти е обучение на място в Bloomberg TV Bulgaria за студентите във финансовите и икономическите специалности.", "date": "2017.09.11", "title": "Медийна група купи Висшето училище по застраховане и финанси"}
{"url": "https://offnews.bg/futbol/ventci-stefanov-veshtae-kraj-na-hegemoniata-na-ludogoretc-664870.html", "text": "\"Един човек определя кога да се играе. Нормално ли е?\", това попита президентът на Славия Венцеслав Стефанов по време на днешната си пресконференция.\"Защо не пишете тези неща? Да не сте роби някакви? Поместете го някъде това, за да видят хората какво казвам! Онзи човек иска неговият отбор да играе в Шампионската лига.Хегемонията на Лудогорец ще бъде нарушена, убеден съм. В момента Лудогорец има най-силния отбор, веднага след него е ЦСКА. През следващите месеци ЦСКА може да задмине Лудогорец.Преди 4-5 години Лудогорец беше най-симпатичният отбор, но сега е най-мразеният. Аз също съм се радвал на техните успехи и съм ходил на мачовете.Защо всички трябва да се съобразяваме с тях? Качили са се на главата на всички. Има отбори, които се навеждат, тъй като не могат да оцеляват. Вместо да даваме шанс на нашите деца, играят някакви бразилци. И после имат претенции.Фенове пускат слухове, че клубът се продава. Това не е вярно. Ако се намери човек, който да вземе Славия за по-добро, ще говоря с моите колеги и съм готов да отстъпя клуба. Славия няма да изпадне от \"А\" група. И то баш по мое време. Няма да стане.Не вдигайте ръка срещу Хубчев. Той беше единственият, който бръкна в кошера в последните години. Кога сме си мислили, че ще победим Холандия и Швеция. Ако някой каже, че е бил убеден, ще му кажа в очите, че лъже. Само Ицо се опита да направи нещо, ама... Трябва да се бръкне в кошера! Трябва да се сложат мъжки момчета за треньори, а не послушници. Люксембург ще ги отнесем като бръмбар сламка\", каза още Стефанов.", "date": "2017.09.11", "title": "Венци Стефанов вещае край на хегемонията на Лудогорец"}
{"url": "https://offnews.bg/obshtestvo/oshte-10-studenti-po-it-shte-stanat-chast-ot-stipendiantskata-programa-664873.html", "text": "Още 10 студенти по ИТ ще получат стипендия в третото издание на програма. Освен безвъзмездна стипендия за период от една академична година, стипендиантите ще могат да придобият умения и работни практики в корпоративна среда между 4 и 6 часа седмично в офиса на компанията със съдействието на личен ментор, специалист в сферата на софтуерната разработка.Програмата предлага и допълнителна възможност за стаж в развойния център на SAP в София по време на лятната ваканция.Стипендиантите ще бъдат избрани чрез конкурс, който стартира днес, на 8 септември и ще продължи до 9 октомври. Конкурсът е отворен за студенти от първи курс, изучаващи ИТ специалност в български университет.Кандидатстването става чрез изпращане на попълнен формуляр на електронен адрес: konkurs@wcif-bg.org. Формулярът за кандидатстване може да бъде свален от . Необходимо е заедно с формуляра, кандидатите да приложат документ (уверение) за записана текуща учебна година и отбелязана формата на обучение – редовно обучение и държавна поръчка (сканиран) и принт скрийн на оценките от приемния изпит или сканирана диплома за средно образование за кандидатите, приети с оценка от матура. Крайният срок за изпращане на документите е 9 октомври 2017 г.Стипендиантската програма “Study iT First” се реализира от SAP Labs България, в партньорство с Фондация „Работилница за граждански инициативи\" (ФРГИ). Програмата има за цел да подкрепи мотивирани млади хора на ранен етап от тяхното обучение в бакалавърска степен, както и да улесни успешното им професионално развитие и реализация чрез консултиране, обучение, менторинг и възможност за стаж по специалността.Програмата се провежда за трета поредна година, като до момента са подкрепени 25 студенти да се фокусират върху академичното си образование и да придобият нови знания и умения в областта на софтуерната разработка. “Study iT First” е част от образователната инициатива, която компанията реализира с ФРГИ от 2015 г. насам.", "date": "2017.09.11", "title": "Още 10 студенти по ИТ ще станат част от стипендиантската програма Study iT First"}
{"url": "https://offnews.bg/sviat/ek-otpuska-2-mln-evro-za-spraviane-s-posleditcite-ot-irma-664871.html", "text": "Европейската комисия отпуска 2 млн. евро за справяне с последиците от урагана Ирма на Карибите.От ЕК уточняват, че това е само първоначална помощ.Всички държави в региона могат да поискат европейска подкрепа, допълниха от Комисията. ЕК е в пълна готовност да окаже съдействие на страните от карибския басейн и САЩ. На място са изпратени експерти на ЕС, които оценяват пораженията, съобщиха още оттам.Отпуснатата днес помощ за засегнатите острови ще послужи за осигуряване на вода, здравни грижи и логистика.Ураганът Ирма удари Карибите и Куба и отне живота на поне 25 души. В момента бурята бушува във Флорида, където са загинали поне четирима души, а над половината от домакинствата в щата са без ток. При достигането на сушата на западните брегове на Флорида ураганът отслабна до втора категория, но продължава да е изключително опасен.Около 6,5 милиона души, приблизително една трета от населението на Флорида, получиха нареждане за евакуация. Властите предупредиха, че стихията може да доведе до наводнения, като на места по западното крайбрежие на Флорида нивото на водата може да достигне до 4,6 метра.", "date": "2017.09.11", "title": "ЕК отпуска 2 млн. евро за справяне с последиците от Ирма"}
{"url": "https://offnews.bg/medii/zapochvat-nominatciite-za-nagradite-valia-krushkina-zhurnalistika-664877.html", "text": "Днес, 11 септември стартира конкурсът за шестите годишни награди „Валя Крушкина - журналистика за хората\". До 23 октомври, журналисти от различни български медии могат да бъдат номинирани или да се самономинират в 6-те категории на конкурса: „Печатна медия\", „Радио\", „Телевизия\", „Онлайн медия\", „Млад журналист\" и „Снимащ журналист\". Задължително условие за участие в конкурса е номинираните материали да са авторски и да са публикувани в периода от 11 септември 2016 г. до 11 септември 2017 година.Номинираните материали ще се оценяват от независимо жури по обективно и нестандартно представяне на конкретен казус, анализ на обществено значим проблем, ясно изразена лична позиция, отстоявана в името на гражданите. Номинирането става чрез изпращане на попълнен формуляр на електронен адрес: konkurs@wcif-bg.org до 23 октомври 2017 г. Формулярът и указанията за номиниране са достъпни от .Конкурсът „Валя Крушкина - журналистика за хората\" се организира от Фонд „Валя Крушкина\" при Фондация „Работилница за граждански инициативи\" за шеста поредна година. Неговата цел е да отличи журналисти с активна позиция, отстоявана в името на гражданите. През годините конкурсът стана разпознаваем в журналистическите среди, както и извън тях. В досегашните пет издания на конкурса са номинирани над 300 журналисти с близо 600 материала. Пет години след старта на инициативата, наградите се превърнаха в мерило за качествена журналистика.", "date": "2017.09.11", "title": "Започват номинациите за наградите Валя Крушкина – журналистика за хората"}
{"url": "https://offnews.bg/izvan-terena/shershe-la-fam-v-gej-skandala-raztarsil-barsa-milan-i-bajern-664875.html", "text": "Нови детайли изплуваха около безпрецедентния гей скандал, разтърсил европейския футбол в последните дни.Всичко тръгна от публикация на мексиканското списание \"Тв Нотас\", което написа, че истинската причина за раздялата на местната звезда Джонатан дос Сантос с красивата испанска блогърка Марта Кариедо е настъпила, след като тя е разкрила неговата бисексуалност.Според публикацията Дос Сантос имал връзка с футболиста на Барселона Тиаго Алкантара по време на съвместния им престой на \"Камп Ноу\", а след това и с Матео Мусакио във Виляреал. Двамата в момента играят съответно в Байерн Мюнхен и Милан. Самата Кариедо записа видео, в което обяснява причините за ряздялата, но не посочва в него за бисексуалността на Дос Сантос.Според нови публикации в мексиканската преса обаче Дос Сантос преживял тежко раздялата с Мусакио, който започнал връзка си започна работа на \"Сан Сиро\". За да му отмъсти, той започнал да ухажва Марта Кариедо и двамата излизаха заедно седем месеца, но така и не стигнаха до олтара, както всички очакваха. Унижената испанка решила да направи публично достояние причините за раздялата, но без да се замесва лично.Любопитното е, че все още няма нищо официално от страна на тримата засегнати в скандала, което само по себе си е подозрително.Това далече не е първия секс скандал с Дос Сантос. Преди година се появиха информации, че той е изнудван от мафията в Мексико за пикантен запис. В него той изневерява на годеницата и бил готов да плати искания подкуп.", "date": "2017.09.11", "title": "\"Шерше ла фам\" в гей скандала, разтърсил Барса, Милан и Байерн"}
{"url": "https://offnews.bg/sviat/palna-zagadka-kakvo-obgazi-patnitci-na-letishteto-vav-frankfurt-664874.html", "text": "Германски и световни медии съобщиха по-рано днес, че на летището във Франкфурт е имало атака със сълзотворен газ с няколко пострадали. Общо шестима са се оплакали от дихателни проблеми. Информацията за нападение обаче не беше официално потвърдена, а сега летището вече функционира нормално.Пострадали има, но не се знае от точно какво: те са получили единствено раздразнение на очите и дихателни проблеми.Версия по случая има германският сайт  - медията обяснява, че се е получила странна форма на развален телефон, но в социалните мрежи.Първи новината съобщиха от Bild, позовавайки се на туит от своя репортер Макс Шнайдер. Оказва се обаче, че Шнайдер написал туита, взимайки информацията именно от Bild. Странният развой на нещата все още си няма обяснение.Според TheLocal.de \"инцидентът\" на летището във Франкфурт е доста по-незначителен от представеното - пътници се оплакали от дихателни проблеми. Властите на място обаче не открили доказателство за това. Причината за проблемите на пътниците също остават неясни.", "date": "2017.09.11", "title": "Пълна загадка какво обгази пътници на летището във Франкфурт"}
{"url": "https://offnews.bg/temida/vss-ochakvano-izbra-favorita-cholakov-za-predsedatel-na-vas-664878.html", "text": "Очаквано ВСС избра сочения за фаворит за поста председател на Върховния административен съд (ВАС) Георги Чолаков.От 25 души членове на ВСС 20 подкрепиха кандидатурата на Чолаков. За Соня Янкулова гласуваха едва петима от членовете на съвета. За избор на нов председател на ВАС бяха необходими 17 от гласовете на членовете на ВСС.Това, че Чолаков ще оглави съда,  още преди кандидатурата му да бъде официално обявена. За кратко е бил съдия в районните съдилища на Сливен и Котел, след което адвокат и нотариус в Балчик. През 2012 г. се класира на единствената бройка за съдия във ВАС от външен конкурс. Почти веднага след встъпването му в длъжност е назначен от Колев за председател на Второ отделение на ВАС, където заменя Галина Солакова.Преди да бъде проведен изборът, излезе информация за неясноти около имотното състояние на съдията. Изборът на Чолаков идва по-малко от месец преди да изтече мандата на настоящия ВСС.Преди да бъде изслушан, стана ясно, че от комисията за професионална етика и противодействие на корупцията при ВСС не намерили нищо нередно около имотите му. Членовете на комисията са счели, че в публикациите няма информация, която да поставя под съмнение нравствените качества на съдията.Пред членовете на ВСС той посочи, че става въпрос за прехвърляне на вземания по облигационен договор, предварителен договор за продажба на недвижими имот. \"Тези мои сделки, въпреки че не подлежаха на деклариране, въпреки това, встъпвайки в длъжност като съдия във ВАС, аз съм ги декларирал. Не виждам никакъв проблем в това, не съм нарушил нито морална нито законова норма при сключването им. Не съм ги декларирал като вземания, защото те не са парични взимания, те са евентуално вземания при получаване на падеж да получа право на собственост върху един имот\", обясни Чолаков.При изложение на концепцията си Чолаков отправи някои критики към настоящото ръководство и функционирането на съда. Той дори се обяви срещу идеята на настоящия председател на съда, който на практика издигна кандидатурата му - Георги Колев, за създаването на Трета колегия.Съдийската независимост е състояние на духа и именно поради това на високо оценено в обществото трябва да бъде това качество на съдията. За съжаление българските съдии и в частност тези от ВАС, не сме успели да създадем от обществото увереност в нашата независимост.  Това посочи в представянето на концепцията си Соня Янкулова.Тя счита, че основно средство за постигане на стратегическата цел на съда е осигуряването на среда, в която независимостта на съда и съдиите ще бъде гарантирана. Янкулова каза, че не може да посочи дейностите, с които ще защита независимостта на съда като ненамеса в правосъдната функция. \"Независимостта не означава, че съдията не трябва да се вслушва в критики и становища, но когато решава, между него и решението трябва да бъдат фактите и законът\", каза Янкулова.", "date": "2017.09.11", "title": "ВСС очаквано избра фаворита Чолаков за председател на ВАС"}
{"url": "https://offnews.bg/sviat/edna-ot-naj-izvestnite-ruski-zhurnalistki-izbiaga-v-chuzhbina-ot-strah-664906.html", "text": "Юлия Латинина, една от най-известните руски опозиционни журналистки, напусна Русия.В интервю по Skype за радио \"Ехото на Москва\" тя каза, че не иска повече да поставя под риск живота на родителите си и едва ли скоро ще се върне в родината си.На 3 септември автомобилът на Латинина беше подпален пред дома ѝ в Переделкино.Хората, които подпалиха колата ми, са се готвили за човешки жертви, разказа журналистката.Наложило се 79-годишният ѝ баща да гаси пламъците, тъй като колата била едва на 4 метра от къщата.На 19 юли тази година неизвестни досега нападатели изляха токсично вещество в дома на Латинина. Тогава пострадаха 8 души, сред които две деца.През август 2016 г. журналистката беше залята с фекалии край редакцията на радио \"Ехото на Москва\".В момента Юлия Латинина и нейните родители са в Кипър, съобщава радио \"Свобода\". Журналистката ще продължи своята работа в \"Ехото на Москва\" и \"Новая газета\", макар и от чужбина.Латинина, либертарианка в политическите си възгледи, е един от най-известните критици на Кремъл сред руските журналисти.Тя е тазгодишната носителка на медийната награда \"Камертон\" на името на убитата Анна Политковская.", "date": "2017.09.11", "title": "Една от най-известните руски журналистки избяга в чужбина от страх за живота си"}
{"url": "https://offnews.bg/sviat/nevizhdana-buria-v-iuzhna-harvatia-grad-zadar-napalno-blokiran-video-664876.html", "text": "Невиждана буря се разрази тази сутрин в хърватския град Задар, Северна Далмация. За броени минути улиците на града се превърнаха в реки, съобщи телевизия N1, цитирана от \"Фокус\". В града е настанал хаос, градският транспорт е спрян, а централните магазини са наводнени. По данни на телевизията за два часа валежите са надхвърлили 190 л/кв.м. Училища останаха затворени днес. Обилните валежи са наводнили и болници. Голяма част от града е без електричество. Жителите на Задар масово звънят на тел. 112 в търсене на помощ от властите. Очаква се щетите, причинени от бурята, да са значителни.  ", "date": "2017.09.11", "title": "Невиждана буря в Южна Хърватия, град Задар напълно блокиран (видео)"}
{"url": "https://offnews.bg/temida/niama-problem-s-imotite-na-sadia-cholakov-vaprosite-za-tiah-sa-obida-664846.html", "text": "Няма проблем с имотите на съдия Георги Чолаков. Това стана ясно днес, минути преди представянето на кандидатурата му за председател на Върховния административен съд (ВАС). , около декларациите на Чолаков пред Сметната палата има някои неясноти. В тях е посочено, че той е притежател на земи, но не е ясно как се е сдобил с тях. В отговор до медиите той отговори, че се прави опит да се внуши, че той се занимава с лихварство. Той обаче уточнява, че всички 11 сделки, за които става въпрос, са станали след първоначално отпуснат от него заем на физически лица, който, след като не е върнат, е довел до придобиване на ипотека над съответния имот. За това и не били вписани в имотната му декларация. Стана ясно още, че въпросите относно имотното състояние на съдията противоречат на Конституцията. Според правосъдния министър Цецка Цачева имало постъпили въпроси от Съюза на одиторите в Сметната палата, където Чолаков е длъжен да обявява имотите си. Те обаче нямало да бъдат изчетени, защото противоречали на Конституцията и защото съдържали обидно отношение към орган на съдебна власт.Според комисията за професионална етика и противодействие на корупцията при ВСС няма нищо нередно около имотите, които Чолаков е декларирал. Членовете на комисията са счели, че в публикациите няма информация, която да поставя под съмнение нравствените качества на съдията.Все пак стана ясно, че срещу Чолаков са подавани два сигнала в спецпрокуратурата през 2013 и 2014 г. Става въпрос за жалби по негови съдебни актове. В крайна сметка и двете проверки са прекратени. През 2014 и 2015 г. до ВСС е подаден сигнал отново за съдебни актове, постановени от него, но проверката е прекратена с мотивите, че няма данни противоречащи на професионалната етика.Председателят на ВАС Георги Колев, който издигна Чолаков за свой наследник, изобщо не коментира темата. Той акцентира върху професионалния опит и високия морал на подчинения си. Колев изчете представянето, като няколко пъти наблегна на почтеността на съдията. По думите му Чолаков има \"висок етичен стандарт\" и е \"еталон за обективност и прецизност на издаваните от него актове\".Според Колев съдията има \"безупречна репутация\", \"честно поведение\" и умения да \"работи в екип и дарба да обединява хората около себе си\".Колев допълни, че Чолаков е оставил \"трайна следа в съда\" е бил \"ключовата фигура за създаване да добрата атмосфера и микроклимат\" в съда. Преди да представи концепцията си Чолаков благодари на колегите си, които са го издигнали и подкрепили. \"Тази подкрепа е изключително важна на мен, не само като мотивация, но и защото това е израз на съдийското самоуправление, което беше въведено със Закона за съдебната власт (ЗСВ). ", "date": "2017.09.11", "title": "Няма проблем с имотите на съдия Чолаков, въпросите за тях са обида, смятат магистрати"}
{"url": "https://offnews.bg/sviat/kakvo-se-sluchva-v-mianmar-razkaz-na-edno-12-godishno-momche-664890.html", "text": "12-годишният Джашим е един от стотиците хиляди бежанци от мюсюлманското малцинство рохинги от Мианмар в съседен Бангладеш. Според много международни наблюдатели в страната се извършва етническо прочистване. Хиляди мюсюлмани са прогонени от Мианмар, стотици са убити през последнните дни.Джашим идва от щата Ракин, откъдето е избягал преди 2 седмици. Посланието му към света бе публикувано от телевизия \"Ал Джазира\":", "date": "2017.09.11", "title": "Какво се случва в Мианмар: Разказ на едно 12-годишно момче"}
{"url": "https://offnews.bg/politika/pravitelstvoto-ostana-bez-sajt-664872.html", "text": "Интернет страниците на правителството и на всички министерства не работят от часове.Опитът да бъде отворен който и да е сайт с разширение government.bg е неуспешен.От правителствената пресслужба коментираха, че са наясно със ситуацията и става въпрос за технически проблем. Нямало основание за съмнение, че става въпрос за хакерска атака. Оттам увериха, че скоро проблемът ще бъде отстранен.През 2012 г. сайтът на правителството стана жертва на външна атака. Към него едновременно бяха отправени множество заявки на потребители, което го срина. Не е ясно дали и сега проблемът е от такова естество.", "date": "2017.09.11", "title": "Правителството остана без сайт"}
{"url": "https://offnews.bg/nashite-avtori/iz-delnitcite-na-edin-lud-4-8-septemvri-664847.html", "text": "Понеделник, 4 септемвриНаучаваме се, че премиерът Борисов нямал парламентарен секретар. Имал право на 16 души в политическия си кабинет, но бил назначил само 7. Вероятно поради джуджешкия проблем – нема хора. Липсата на парламентарен секретар може би обяснява, защо от началото на мандата на това правителство Борисов само веднъж е отговарял на парламентарни питания. А може да е и обратно, да обяснява защо не назначава парламентарен секретар.Проблемът е, че се усещат и други кадрови дефицити покрай премиера. Вижте тези две снимки. На първата Борисов разхожда кучето из баирите, на втората е на палубата на изследователския кораб „Havila Subsea“, и обсъжда с учените възможностите за създаване на морски археологически музей в Созопол. Нещо прави ли ви впечатление? Вижте моряшката фланелка. Същата, с която е тичал и разхождал кучето. И вероятно се е изпотил, щото в неделя беше бая горещо. Метнал е върху нея още една, та да не настине както е потен, и така е хукнал към морето, за да се среща с морските археолози.Така е, мъж бекярин може по три дена да ходи с една фланелка и по пет дена с едни чорапи. Те и некои женени така ходят пет за четири.Турете му една икономка бе! Нема да обеднее държавата. И бръснар му трябва, да не кажа и гримьор. Макрон дава десетки хиляди на месец само за грим. Нашият ходи запуснат като парясник.Миналия път ви информирахме за идеята на ГД „БОЕЦ“ да се избере видният от всякъде депутат и бизнесмен Пеефски за лице на Българското председателство. Между другото, мислех си, че „виден от всякъде“ е само метафора. Обаче един се кълнеше, че от Космоса се виждали ясно само три обекта – Пентагона, Великата китайска стена и Пеефски. Не знам дали е верно. Както и да е. Та идеята Пеефски-лице неясно защо разгневи изданията на медийния империалист и те отговориха с остра декларация, в защита на „нашия издател Делян Пеевски, който единствен се бори срещу задкулисието“. Повтарям: „единствен се бори със задкулисието“.Длъжен сме да обясним, че това не е обикновена свирка! Това е едно от онези изпълнения, след които обектът по три дена не може да си извади гащите от задника. (Нарочно съм циничен!) Повече сме казал в „Прас-Прес“ и можете да прочетете там, ако е рекъл Пеефски. Като стана дума, та ще ви кажа нещо, но да си остане между нас. Този брой щял да излезе в два варианта: черно-бял за бедните и цветен за богатите. Абсолютно еднакви като съдържание, но този за бедните имал снимка от 9-ти септември, а този за богатите от 10-ти ноември.Вторник, 5 септемвриОдит на Сметната палата показал, че средното месечно възнаграждение в \"Ръководство въздушно движение“ било над 8600 лева. През 2015 г. за заплати и допълнителни бонуси в дружеството изплатили 110 млн. лв. Разделено на персонала прави средно по 8600 лв. Както знаете обаче, никой не взема средна заплата. Едни вземат по-малко, други повече. От другите е и Румен Данговски, съпругът на Тетка Цачева. През 2016 г. арх. Данговски беше назначен в РВД като експерт в отдел „Управление на собствеността” с тенденция да го оглави предвид на предстоящото пенсиониране на шефката му. Такова било нареждането “отгоре”. Доколкото съм чел, в Плевен Данговски е бил архитект на гробищата, но може да е и клевета.Освен възнагражденията си, служителите в РВД получават пари за дрехи, по 400 лв. на месец за храна, 70 л бензин за лично МПС и др. Изобщо, роди ме, мамо, с късмет, па ме хвърли в РВД. Няма рима, ама е истина.…Ето това означава да забогатееш по честен начин.Съществува недоказана теория, че, ако политиците и държавниците вземат прилични пари, няма да се изкушат да крадат. В една поучителна книжка един поп плашеше клисаря, че ще му намали заплатата. На което клисарят отговори: „Недей, защото ще почна да крада свещите. Остави ме да бъда честен. Аз искам да съм такъв, но и вие ми помагайте по малко.“Та не знам дали нашите „клисари“ го нямат тоя вътрешен стремеж или ние не им помагаме достатъчно, но у нас видимо не става като в поучителната литература за деца.От РПУ-то в Козлодуй се похвалиха, че при съвместна акция с Митницата Лом във врачанско село са локализирали едър контрабандист и иззели от къщата му 5 л плодова ракия. Словом: пет литра!Да пукнете дано, вампири с вампири! Немате ли страх от Бога, та взехте на човека петтях литра ракия бе?! И се хвалят, гаче са хванали пещерняците с няколко цистерни. Казвам пещерняците съвсем примерно, можех да кажа и всеки друг винпром. Забелязвате ли, че откакто Борисов е на власт, не е хваната една цистерна? Преди се ловяха цистерни, бали с бандероли, печатници… Това за какво ви говори? Понеже ние не сме наивен до степен да вярваме, че спиртните контрабандисти са се превъзпитали по молба на правителството, та вярваме в друго - в участието и съучастието. Разбирайте го както искате. Можете да го разбирате, че властта участва в спиртната контрабанда, а може и обратно – че контрабандистите участват във властта. И все ще сте прави.Кобрата: „Джошуа няма никакъв шанс срещу мен!“ Прав е. Това, че подобна прогноза за Кличко се оказа погрешна, беше случайно. На 28 октомври Кобрата ще отнесе Джошуа като бръмбар сламката, ако и да е световен шампион. Но не биваше да му го казва. Сега Джошуа може да се отчая. А отчаяният човек е способен на всичко, дори и да спечели мача…Теодор Михайлов чул в репортаж за Съединението по bTV следната абсурдна от философска гледна точка мисъл. То дори не е мисъл, а двумисъл: \"Територията на България е почти такава, каквато е.\" Разбирате ли? Дори не е тъждествена на себе си, ами почти… Много случайни хора навлязоха в журналистиката. Ако трябва да сме честни, много от тях биха били случайни навсякъде извън Сточна гара.И като стана дума, да отбележим поредния успех на телевизия BiT. Програмният директор Сашо Диков съобщи, че широко популярната в некои тесни среди психосексоложка или сексопсихоложка, не знам как е по-правилно, Наталия Кобилкина започва свое предаване: ”Без задръжки”. Предаването щяло да има ефекта на \"коуч-сеанс\", тренинг на живо. Ще се даде възможност и на зрителите в студиото да се включват. И ще стане едно масово е… Така де, сещате се какво ще стане.Госпожата е интересен мислител, без майтап. Философията ѝ, макар и да противоречи на християнските ценности, ни импонира: „Моралът е за нещастни хора, които нямат акъл. Според Ошо, бракът те прави роб и те ограничава. Ако си идиот, ти се жениш. (Къде беше през септември 1981 г., ма, твойта…) А ако си истински духовно просветен човек, ти няма да се ожениш, а ще имаш много и различни партньори, защото всеки човек е душа. Затова казвам, че моралът е измишльотина на ума... Винаги имаш избор – да бъдеш прав и морален или да бъдеш щастлив.“Здравейте, идиоти! Без Катето Михайлова, Танчето Дончева и премиера, който е поправил се идиот…Надникнах в сайта на госпожата. Има актуална обявя: „Правя семинар “Щастлива жена” - Гейши 1 на ПРОМОЦИОНАЛНА цена!“ Извън промоция тези семинари струват по 500 лв., но сега ще са само по 150 или 180 лв.И за тези пари ще ви направи гейша. Може да ви се струват много, обаче не е така. За гейша се учи най-малко 10 г., двойно повече отколкото за лекар. Прочетете „Мемоарите на една гейша“ на Артър Голдън, \"Последната гейша\" на Сайо Масуда и т.н. А Кобилкина преподава цялото това знание за няма и 6 часа.Казват, че все се намирали патки (в орнитологичния смисъл на думата), които посещавали курсовете на Кобилкина. Те са най-различни. Има „Курсове за Принцеси“! Как ви се струва? А „Курсове за Щастие и Изобилие“?И друг път сме казвал: баламурниците трябва да се скубят, никога не давайте на наивника втори шанс и т.н.А пък в „Канал“ 3 започва предаването \"Четвърта инстанция\" с водеща „Мис България 2009\" Антония Петрова, която някои завистници наричат зад гърба ѝ Тоца Крокодила. В предаването ще се разрешават междуличностни, търговски и междуфирмени спорове с помощта на медиатори, за да не се стига до съд.Обърнете внимание как се казва предаването. Това говори, че е наясно с триинстанционния характер на съдебното производство у нас - първоинстанционно, въззивно и касационно. Което не трябва да ни изненадва, защото Тоца е завършила \"Право\" в УНСС. Беше се изпуснала да сподели с приятели, които обаче се оказаха недискретни, че се е дипломирала с пълно отличие: „Имах три държавни изпита – и трите ги взех с шестици! Деканката на юридическия факултет казала, че от 10 г. никой не е завършвал образованието си с такъв резултат. Това е най-голямата ми гордост.“Разбира се, след Бойко Борисов пълното отличие загуби малко от авторитета си, но все пак е някакво мерило за успех.Боже, какъв срам! Да лъжеш като сръбски циганин на заседание на МС! Горанов излъга Борисов в очите за Калин Митрев: „Неговото освобождаване може да стане единствено с решение на органите на ЕБВР. Правителството не може да го уволни. Затова предлагам да получим и позицията на банката.“И Борисов, нали си е невежа, веднага му повярва. Разбира се, не изключваме и възможността Борисов да проявява „информирано невежество“, ако мога така да се изразя. Той такива малки селски хитрости много ги обича.Вероятно сте прочели за какво става „на въпрос“. Калин Митрев е съпруг на Ирина Бокова. И дали в това си качество или в някое друго, но е получил 425 хил. евро от азерска фирма, собственост на некакъв прошлек, който изглежда като треторазрядна мутра и едва ли е виждал толкова пари на куп през живота си. И стана голям скандал, който може да отнесе човката на Калинчо.Междувременно в \"Гардиън\" се получила позицията на банката и тя, съвсем очаквано, не пасва на думите на Горанов: Само властите в България могат да вземат решение за съдбата на Калин Митрев - те могат да го отстранят или оневинят, той е със статут, равностоен на посланик и не е служител на ЕБВР.“Добре, че Бокова не стана шеф на ООН. Представяте ли си какъв скандал щеше да е. Не че сега е малък де.Оттегляме си думите, че ако се плаща добре на политиците, те няма да крадат.А по повод на лъжльото Горанов искам да ви кажа, че, ако медиите си вършеха работата поне така, както я вършеха по времето на Костов, тези селски хитреци нямаше да се задържат и три дена на власт. Това е имал предвид Джеферсън навремето, когато е казал, че между правителство без вестници и вестници без правителство би избрал второто. Виждате какво излиза от правителство без медии.Каква четвърта власт, какви пет лева! Време е вече да говорим ясно и открито за Петата власт, властта на олигархията, която притежава и ръководи другите власти. И Петата свобода, свободата на тази власт да ограбва безнаказано държавата.Отделен въпрос е, как би изглеждало общество, чийто дневен ред се определя от Петьо Блъсков, Венелина Гочева, Славка Бозукова, Васил… забравих му фамилията. Не знам при вас как е, но ние все по-често имаме усещане за déjà-vu във всичките му разновидности: déjà vécu, déjà senti, déjà visité… И как не?! Чета, че над 200 души се събрали на площада пред общината в Русе на протест под надслов: „Русе иска да диша“. Настояват да се сложи край на обгазяванията на града.Да не се въртим в кръг, бе?! Доколкото си спомням всичко почна от Русе преди 30 г. Борбата беше за чист въздух. Сега Русе отново се бори за чист въздух.Самоук поет във форума на „Сега“ измисли дори римичка:Лошо, Боко, лошо. От Русчук тръгна надолу и бай Тошо.\"Меркел попадна под доматен обстрел на предизборно събрание\", пише и \"Стандарт\" и се възхищава от самообладанието на Мути, която приела този позорен акт \"спокойно и с усмивка\". Така се прави – усмихваш се, дори и да изглежда малко идиотско. А не като Борисов, когато една консервативна бабичка го замери с яйце. Което дори не го достигна, а се разби в подножието му. Но той се обиди, ядоса се и нарече моите приятели пенсиите вампири. А по-късно, в Чикаго, ги определи и като некачествен материал.А бе, чухте ли го какво казал: „Обединяваме Балканите скромно, без да се хвалим.\"Да не ни засягаше, па да кажем, че на Балканите така им се пада...Обединяваме Балканите, вкарваме Западните Балкани в ЕС, посредничим в трудния диалог между Берлин и Анкара, умело балансираме между Русия и САЩ… Веднъж, в изблик на гениалност казахме: Борисов прави само две грешки – във вътрешната политика и във външната политика. И сега се чудим дали да не си вземем обратно думите за външната политика. Щото това не са грешки. В смисъл, не са обикновени грешки.А бе, некой проследи ли дали в Сърбия пуснаха Сретен Йосич от затвора? Мисля си, че той може да не е съгласен с обединението на Балканите под егидата на Бойко.В тая връзка да напомня, че остана един ден до протестите. Не сме единодушен. Ако са безплатни, няма да им стъпим. През 2013 г. със семейството ми (четирима възрастни и две деца) загубихме около сто човекодни по улиците и накрая какво се оказа? Некакви келеши взели парите! Не, ако ще трябва да се свърши някаква работа, ще трябва и да се плати. А плащанията биват в кеш, тук и сега или изобщо не биват. Бихме се отзовал за по 10 евро на час на мълчалив протест, за 12 евро можем да бибиткаме с тромбата на колелото, а за 15 евро сме готов да викаме „Оставка! Долу! Педерасти!“ и т.н., в зависимост от целите на организаторите.Страх ме е обаче да не стане некоя беля. Валери Симеонов каза лани: „Имаме за премиер и лидер на най-голямата партия човек с доста лабилна психика. Това е моето мнение и то почива върху факти.”И понеже и моето мнение е такова, та се страхувам да не се съберем 200-300 души и той да вземе да подаде оставка. И не знам какво ще правим тогава. Доколкото усещам, още не сме готови да върнем червените на власт.Петък, 8 септември8-ми септември. Това е денят на най-масовото излизане на партизани в гората. Повече са излезли само на 9-ти, но те вече са излезли направо по площадите, не в гората.Моля другарите да ме извинят, но няма да чествам с тях Девети. Ние сме човек, който уважава закона, а Законът забранява да се чества това престъпление! Имаме предвид Закон за обявяване на комунистическия режим в България за престъпен, обнародван в ДВ. бр.37 от 5 Май 2000 г. В него ясно и категорично се посочва, че на 9 септември 1944 г. БКП идва на власт с помощта на чужда сила, обявила война на България, и в нарушение на действащата Търновска конституция. БКП е отговорна за управлението, довело страната до национална катастрофа. И в десетина алинеи се изреждат престъпленията на комунистите: унищожаване на традиционните ценности на европейската цивилизация; нарушаване на основните човешки права и свободи; Народен съд; морален и икономическия упадък на държавата и т.н. И в заключение се казва, че БСП, извинете, БКП е била престъпна организация, а режимът, установен на Девети, е престъпен.По силата на този закон честването на Девети е престъпление, а честващите са престъпници. Щото, нали, престъпник е човек, който престъпва закона. А в хотела на Гергов в Пловдив се събрали да празнуват Асен Гагаузов, Атанас Мерджанов, Михаил Миков и други престъпници. Появиха се инсинуации, че готвят вътрешнопартийна секта, но Миков беше категоричен: \"Това са глупости. Просто празнуваме 9-и септември, всичко останало са спекулации.\"Демек, престъпници сме, не отцепници.Ще се направя, че не съм видял поздравителната телеграма на президента Радев до деветосептемврийския събор на пловдивските социалисти. Неудобно ми е да нарека президента престъпник, макар че фактически е така.Ще ми се накрая да ви кажа нещо хубаво и се сещам какво. На автомобилния салон във Франкфурт \"Смарт\" показа концептуален модел на електрическа автономна кола без волан и педали. В нея шофьорът е обикновен пътник. Качва се в колата и казва: „Карай!“Той така един пийнал гражданин се качва на такси и казва бакшиша: Карай в къщи. Къде по-точно? В хола. Е, това вече няма да е виц. Страхотни преживявания ни очакват. Сега ходим на кръчма с жената, за да има кой да кара на връщане. Не че имам нещо против, но не обичам трезвеници на масата. Трезвеникът е подлец по условие. Всеки човек, поставен в условията на трезвеност, дори и най-свестният, е такъв. Седи на масата като пурек и слуша... Хората се веселят, казват си разни простотии без ангажимент, а той на сутринта им разказва и ги поставя в конфуз… В светлото бъдеще ще си ходим на кръчма само с колата. Пиеш си спокойно, без някой да ти брои ракиите и да те ръга непрекъснато в ребрата, а като си тръгнеш, ако случайно не си си допил, вземаш си шишето и си допиваш в колата. Най-готиното е, че катаджиите ще гледат отстрани и ще подсмърчат. Ако имат някакви въпроси, моля, питайте колата! Изобщо ще си седим и ще си правим кефа. Във всички отношения. Защото тези високотехнологични коли като нищо ще имат вградени разни джаджи за… Сещате се, човек като пийне и му идват порочни мисли…Пенсиите, дано дочакаме, а?", "date": "2017.09.11", "title": "Из делниците на един луд (4-8 септември)"}
{"url": "https://offnews.bg/futbol/oda-za-iulian-nagelsman-664835.html", "text": "В Германия съдят какво можеш по това какво правиш срещу Байерн. А дори и в това отношение Юлиан Нагелсман взе изпита с шестица. През миналия сезон Хофенхайм измъкна 1:1 в Мюнхен и след това спечели (1:0) за първи път в своята история срещу баварците.Сега го направи отново, този път с 2:0. При това с ясен план, изпълнен перфектно от играчите в синьо. Нещо, което осезаемо липсваше на техния съперник в червено.Макар че до гола в 26-ата минута изглеждаше така, сякаш Байерн просто чака своя момент. Но тогава цялата защита на отбора на Карло Анчелоти заспа (само един човек от резерата скамейка реагира, но беше твърде късно), Ут се стрелна след бързо изпълнения тъч от Крамарич и прати топката в долния десен ъгъл на вратата за 1:0.„Дори и момчетата, които връщат топките, тренират с нас“, каза Нагелсман и едва ли някой си е помислил, че той се шегува. После Байерн започна да центрира напосоки, но защитата в синьо допусна само една грешка, а тогава се намеси Оливер Бауман.Ясно е, че и странния избор на състав на Анчелоти (той си призна, че е объркал) помогна, но липсата на идея и фокус е по-плашеща за шампиона.Нагелсман няма такива затруднения. Треньорът е истински работохолик и през седмицата призна, че е изтрил акаунтите си във фейсбук и инстаграм, защото няма време да отговаря на всички въпроси, които получава. Планът му за този мач беше ясен – петима в защита, здрава преса и чакане на грешки.30-годишният Нагелсман всъщност винаги има план и работи до откат, за да може той да бъде изпълнен. Той инсталира огромна видеостена (6x3 метра) на тренировъчния терен на Хофе и на нея може в реално време да покаже на даден футболист къде и какво бърка. И ако при новото изпълнение на упражнението пак има грешки, провинилият се е отстраняван. „Психически това е много изморително, но пък дава великолепен резултат“, каза капитанът Еуген Полански.През миналия сезон той беше назначен за такъв от Нагелсман, а през този треньорът даде шанс на футболистите да гласуват. И те избраха пак Полански, макар че ролята му напоследък е доста ограничена заради контузии. В събота той все пак влезе в игра през второто полувреме на мястото на 19-годишният Даниел Гайгер.Когато Нагелсман беше назначен начело на Хофе на 11 февруари 2016-а, „Франкфуртер Рундшау“ определи хода като Schnapsidee – нещо, което може да ти хрумне само под влияния на солидна доза алкохол. Местният „Райн-Некар Цайтунг“ като ПР-ход – защото това е отличен начин да попаднеш в заглавията навсякъде.Скептицизмът беше напълно оправдан – сините бяха зациклили в битката за оцеляване и бяха напуснати от опитния Хууб Стевенс. Дори и ние в редакцията на „Евроспорт“ коментирахме, че Хофе се готви за следващия сезон във Втора Бундеслига и просто иска да даде малко опит на младия треньор. Все пак, петима в тима бяха по-възрастни от 28-годишния треньор, който дори още не се беше дипломирал.За Хофенхайм обаче това беше оправдан риск. „28? Брутално е, нали? Но ние сме убедени, че той ще има успех. Той е невероятно зрял и работи като треньор вече 10 години. Когато го гледаш как работи, усещаш, че има нещо специално в него“, каза тогава спортният директор Алекзандер Розен. Едва ли и той самият обаче е предполагал колко прав ще се окаже.Нагелсман е принуден да се откаже от активния футбол на 20 години заради постоянни контузии в коляното. По същото време умира и баща му. „Трудно беше, защото се наложи да порасна доста бързо. Правех всичко сам от 15-годишен, но се наложи да помогна на майка ми да продаде къщата и да намерим нова. Но това ми помогна да разбера, че в живота има и по-важни неща от футбола. И сега е така – ако пуснеш телевизора, веднага ще разбереш, че ти си просто треньор в Бундеслигата и светът не се вълнува от теб“, обясни Нагелсман преди година за „Франкфуртер Алгемайне Цайтунг“.Генералното отказване от футбола е реалност за Юлиан през 2007-а, но тогава се намесва Томас Тухел. „Беше ми писнало. Бях пожертвал цялата си младост и всичко свърши за една вечер. Не искам да имам нищо общо с футбола. Но Томас ме помоли да стана скаут и да разузнавам съперниците на Аугсбург. Още имах договор с клуба и ситуацията бе удобна за всички“, спомня си Нагелсман за „11 Фройнде“.През 2010-а младият треньор за първи път стъпва в Хофенхайм – да поеме отбора до 17 години. Две години и половина по-късно е асистент на Франк Крамер в първия отбор. После помага и на Марко Курц, но се връща в тима до 19 години преди да дойде повратния момент през зимата на 2016-а.Нагелсман признава, че постоянно човърка и чопли по отбора си и това изморява играчите. „Важно е футболистите постоянно да бъдат стимулирани по време на тренировките и мачовете. Футболът всъщност е ограничена игра и има само четири фази: когато владееш топката, която съперникът я владее и когато я губиш или печелиш.Но тези четири фази могат да бъдат упражнявани с безброй различни неща и формации. И все пак, най-важното при всички упражнения е футболистите да мислят за това, което правят и да са щастливи от това, което правят. Защо ли? Защото те наистина печелят много пари, но ако тренировките са скучни, те няма да са доволни и ще загубят любовта си към играта“, казва Нагелсман.И добавя, че не обича да вижда много шпагати от страна на своите футболисти. „Топката може да отиде навсякъде, може да бъде отсъден свободен удар... Освен това шпагатите са изморителни – ако правиш много, няма да имаш сили и да си достатъчно бърз, когато се наложи.“ Матс Хумелс явно е пропуснал точно тези думи на Нагелсман и Байерн беше наказан за това.Седем точки от девет възможни срещу Байерн за треньора на сезон 2016/2017 – изглежда просто въпрос на време баварците да поканят Нагелсман (както Кевин Курани предрече още преди две години). Друг въпрос е, че той може скоро да не иска да напусне Хофенхайм. Нагелсман удължи договора си с клуба до 2021-а. А и все пак – в Зинсхайм всичко е направено както той иска и работи за него. Докато в Мюнхен той ще се изправи срещу твърде сериозни егота. И в клуба, и в съблекалнята.Бибиана Щайнхаус стана първата жена, която води мач от Бундеслигата: Херта - Вердер. „Облекчена съм, че всичко свърши, защото през последните дни се пишеше само за това“, каза тя след дебюта си.„Няма значение дали е мъж или жена. Важното е да има характер, а тя показа днес, че притежава такъв“, обясни авторът на гола за Вердер Томас Дилейни. „Мога само да поздравя Бибиана Щайнхаус, особено за авантажа при гола ни – това говори за опит“, добави треньорът на Херта Пал Дардай.„Справи се супер. Нямам нищо против да има и повече жени съдии в Бундеслигата“, нетипчно добронамерен бе капитанът на столичани Ведад Ибишевич. И за финал коментара на Пер Шелбред за жълтия му картон: „Дори и Пер Шелбред трябва да си затвори устата, когато пред него е жена.“ Гуд гемахт, Биби!Налдо вкара за ЧРД. Бразилският защитник се разписа навръх 35-я си рожден ден за 2:1 в полза на Шалке срещу Щутгарт. Това бе 40-ия му гол в кариерата в Бунеслигата.Борусия Дортмунд е единственият отбор без допуснат гол след три кръга. Това не се е случвало от сезон 2001/02, когато тимът стана шампион.Марсел Шмелцер се върна след контузия, само за да получи нова такава. Тя бе дело на Йорик Раве от Фрайбург, който бе изгонен за нарушението си. Шмелцер няма да играе поне шест седмици. Отстрани в следващия месец ще гледат още Филип Костич (Хамбург) и Марио Гомес (Волфсбург).Кевин-Принс Боатенг посвети гола си, първи за него в Бундеслигата след 1316 дни пауза, на Абделхак Нури от Аякс.Алфред Финбогасон вкара първия хеттрик през сезона при успеха на Аугсбург над Кьолн с 3:0. И засега има повече голове от Левандовски, Обамеянг и Вернер.Андреас Бек игра за Щутгарт в Бундеслигата след пауза от 3403 дни. Не че това помогна – отборът му спи в началото на мачовете си и вече има четири допуснати гола в първите пет минути на полувремената. В Гелзенкирхен те дойдоха в 4-ата, 47-ата и 48-ата минути.Томас Мюлер записа мач номер 400 за Байерн. Можеше и да не го прави. Или поне не на позицията, на която го използва Карло Анчелоти.Кейта и Вернер вкараха поредните си красиви голове, Лайпциг записа първи мач без допуснат гол през сезона и сложи край на силното начало на Хамбург.Фортуна Дюселдорф остана на върха след 3:2 над третия Унион в неделя. Учида израви за столичани в 84-а минута, но в първата на добавеното време Флориан Нойхаус се разписа за 3:2. Това е трето поредно домакинство, в което 20-годишният полузащитник бележи.Дуисбург на Илия Груев спечели с 4:0 като гост над втория Арминия. Мориц Щопелкамп се разписа в трети пореден мач, а Оливейра Соуса и Кингсли Онуегбо вкараха първите си голове през сезона.„Не беше добро изпълнение. Въобще не уцелих както трябва топката“ – Даниел Дидави от Волфсбург след гола си от пряк свободен удар.„Не трябва да се забравя, че в отбора сме 11 нови футболисти и говорим 480 различни езика“ – Кевин-Принс Боатенг от Айнтрахт.„Мисля, че Дортмунд трябва да спечели във Фрайбург, ако играе един час с човек повече“ – треньорът на Борусия Петер Бос след 0:0 с Фрайбург. Равенството сложи край на серията от 12 поредни победи на жълто-черните над този съперник.", "date": "2017.09.11", "title": "Ода за Юлиан Нагелсман"}
{"url": "https://offnews.bg/sviat/balgarki-dzhebchijki-arestuvani-v-belgrad-obirali-turisti-664849.html", "text": "Пет джебчийки от България са били арестувани в Белград, съобщава БГНЕС. Сред тях има и две непълнолетни.Срещу българките е повдигнато обвинение за извършване на кражби.Нашенките са обрали полски гражданин в парка \"Калемегдан\" и са заподозряни и за кражбата на пари от няколко китайски и един гръцки гражданин.Всички арестувани са предадени на прокуратурата и срещу тях е започнато разследване.", "date": "2017.09.11", "title": "Българки джебчийки арестувани в Белград, обирали туристи"}
{"url": "https://offnews.bg/tenis/grigor-ostana-deveti-v-ranglistata-sharapova-izprevari-pironkova-664851.html", "text": "Най-голямата ни спортна звезда Григор Димитров запази деветото си място в световната ранглиста по тенис за мъже, въпреки че отпадна във втория кръг на турнира от Големия шлем \"US Open\" срещу руснака Андрей Рубльов.Талантът от Хасково е с актив от 3575 точки и има големи шансове да завърши сезона в челната десетка заради прекратените сезони за Стан Вавринка, Анди Мъри и Новак Джокович.Освен това, Димитров е шести по пътя към финалния турнир в Лондон, за който сигурни места имат само победителят от Откритото първенство на САЩ Рафаел Надал и Роджър Федерер.Цветана Пиронкова пък, която не играе поради контузия, загуби 20 места в световната ранглиста по тенис за жени и вече се намира на 156-о място.Тя е с актив от 353 точки и е на път да загуби титлата първа ракета на България, защото Виктория Томова вече има само седем пункта по-малко от нея и към днешна дата е с пасив от две места.В същото време завърналата се през април след изтърпяно наказание за употреба на допинг Мария Шарапова се изкачи с 43 позиции и вече заема 103-о място в ранглистата.", "date": "2017.09.11", "title": "Григор остана девети в ранглистата, Шарапова изпревари Пиронкова"}
{"url": "https://offnews.bg/ikonomika/regionalniat-ministar-shte-ima-dunav-most-3-v-obozrimo-badeshte-664850.html", "text": "„Необходим е трети мост Дунав мост 3, който да свързва България с Румъния\" - каза министърът на регионалното развитие и благоустройството Николай Нанков.Пред Нова телевизия той беше категоричен, че такъв мост ще има в \"обозримо бъдеще\". \"Имаме насрочена среща на 3 октомври между двете правителства. Тогава ще обсъдим и детайлите на бъдещия проект. Логично е този мост да бъде над Русе, тъй като това е връзката между Европа, Санкт Петербург с Близкия Изток и с Югоизточна Европа”, обясни Николай Нанков. Тпй уточни, че мостът ще е изцяло нов и ще се изгради с бюджетни средства от българска и румънска страна или на база на концесия с подходящ инвеститор. Николай Нанков коментира и изграждането на магистрала „Хемус”.„Работим усилено, за да завършим изцяло магистрала „Хемус” до 2025 г. Остават ни общо 250 км, които трябва да бъдат направени. Започнахме вече първите 9 километра от Ябланица до Тетевен. До края на годината планираме да имаме проект за още 50 км. – до разклона Ловеч – Плевен”, добави Нанков.Относно тол таксите регионалният министър коментира: „Моторните превозни средства до 3,5 тона ще останат на винетния режим. Докато автобуси и камиони над 3,5 тона ще попаднат в тол системата и ще заплащат тол такси. Като автобусите ще бъдат на по-специален режим. Огромната тежест ще бъде поета от големите тирове. Винетките остават, но те ще бъдат електронни. Няма да се използват хартиените стикети, които в момента се залепват на предното стъкло на превозното средство. Освен това в пиковите часове и в летните месеци, ще се въвеждат по-високи такси за тежкотоварните автомобили”.Министър Ннаков коментира и промените на движение, които ще станат факт от новото трасе на магистрала „Струма” в района на Кресна. Предвижда се пътуващите към Кулата да използват досегашния път край Кресна, като пътят ще бъде разширен до 3-лентов. Новото трасе, източно от Кресненското дефиле, ще бъде предназначен за автомобилите, пътуващи в посока Кулата-София.", "date": "2017.09.11", "title": "Регионалният министър: Ще има Дунав мост 3 в обозримо бъдеще"}
{"url": "https://offnews.bg/sviat/hilari-klintan-niama-da-se-kandidatira-poveche-za-politicheski-postove-664852.html", "text": "Бившият държавен секретар на САЩ Хилъри Клинтън обяви, че повече няма да се кандидатира за политически постове, но ще остане ангажирана в политиката.Клинтън заяви намеренията си в интервю за Си Би Ес преди излизането на новата ѝ книга \"Какво се случи\", в която анализира предизборната кампания. Хилъри Клинтън подчерта, че няма да се стреми към президентска номинация през 2020 г., но няма и да се откаже от политиката, тъй като бъдещето на страната е заложено на карта. Бившата първа дама призна, че е водила кампанията си по начин, който не е отговарял на настроенията на страната. Все пак по думите ѝ това, което ѝ е струвало изборите, е подновеното разследване от страна на ЦРУ за личния ѝ сървър за имейли от времето, когато беше държавен секретар.\"Разбирах, че има много гневни американци заради финансовата криза, имаше и много омраза. Знаех това. Но вярвах, че е мой дълг да опитам да предложа решения, а не да го раздувам\", каза Клинтън, цитирана от БТА.Тя отчита това като грешка, защото \"явно хората очакваха от мен да споделя гнева им\".", "date": "2017.09.11", "title": "Хилъри Клинтън няма да се кандидатира повече за политически постове"}
{"url": "https://offnews.bg/sviat/razkriha-masov-grob-s-telata-na-400-detca-v-shotlandia-664855.html", "text": "Близо 400 деца са били погребани в масов гроб на шотландско сиропиталище - това шокиращо разкритие бе направено от журналистическо разследване на BBC Radio 4 и в. Sunday Post.Домът за деца в шотландската местност Ланаркшър е познат в историята като сиропиталището на ужасите. Католическото детско заведение е работило от 1864 до затварянето на вратите му през 1981-ва година.Още през миналия век е станало ясно, че там са били погребани над 150 деца.Сега обаче разследването на двете медии върху над 15 хил. документа показва, че в сиропиталището са починали много повече деца, отколкото от дома са признавали.Католическото сиропиталище е погребало децата в немаркиран масов гроб - без отличителни знаци, без паметни плочи или кръстове.За погребаните деца не се знае нищо освен техните имена, дата на раждане и дата на смъртта.", "date": "2017.09.11", "title": "Разкриха масов гроб с телата на 400 деца в Шотландия"}
{"url": "https://offnews.bg/zdrave-i-krasota/novata-mis-sasht-specheli-konkursa-sled-kato-izsipa-kritiki-po-tramp-664842.html", "text": "23-годишната бъдеща адвокатка Кара Мунд спечели конкурса Мис САЩ, след като на финала разкритикува президента Доналд Тръмп за решението му да изтегли страната от Парижкото споразумение за климата.Мунд е носителка на титлата Мис Северна Каролина и е завършила университета Браун - едно от престижните висши училища от Бръшляновата лига. Приета е да продължи образованието си в юридически колеж.Финалът на конкурса се проведе в Атлантик сити, Ню Джърси. В кръга за демонстриране на талантите на участничките, Мис Северна Каролина 2017 танцува на парче на Майкъл Джексън по собствена хореография. Във финалния етап участничките отговаряха на въпроси на журито. Тогава Мунд бе попитана какво мисли за оттеглянето на САЩ от Парижкото споразумение. Отговаряйки, тя не се поколеба да разкритикува президента Тръмп.\"Това бе лошо решение. Има доказателства, че климатът се променя\", отсече участничката. Според нея родината й трябва да участва във вземането на решения по този проблем.След конкурса тя коментира пред журналисти, че макар да стои зад думите си относно климата, все пак подкрепя Доналд Тръмп като президент.", "date": "2017.09.11", "title": "Новата Мис САЩ спечели конкурса след като изсипа критики по Тръмп"}
{"url": "https://offnews.bg/na-tozi-den/dnes-rozhden-den-imat-663971.html", "text": "Пламен Марков, футболист, футболен треньор и спортен директор на ЦСКАКеворк Кеворкян, журналист и създател на \"Всяка неделя\"Пламен Русев, инвеститор и създател на WebitВели Чаушев, актьорД-р Тодор Чобанов, зам.-кмет на СофияВалентина Радинска, поетесаАндриана Сукова-Тошева, директор ГД “Социална пазарна икономика” в ЕКАлександър Каракачанов, говорител на Зелената партия, бивш кмет на СофияДоц. Леандър Литов, физик, ръководител на българския екип към ЦЕРНДоц. д-р Мария Илиева - Маша, прима балерина, хореограф и педагогНикола Калудов, дипломатТаня Димитрова, актриса", "date": "2017.09.11", "title": "Днес рожден ден имат"}
{"url": "https://offnews.bg/obshtestvo/kat-pogva-za-kolani-kaski-i-grazhdanska-otgovornost-664845.html", "text": "От днес до 17 септември \"Пътна полиция\" ще прави засилени проверки за предпазни колани и детски столчета в колите, както и за каски на мотористите. Операцията е по линия на TISPOL – Европейската организация на службите на пътна полиция, за използването на обезопасителни средства по време на пътуване, съобщиха от МВР. Основната цел е да се осъзнае от водачите и пътниците, че неизползването на обезопасителни средства води до значително увеличаване на риска от сериозен травматизъм и дори смърт при инцидент на пътя.По време на операцията пътните полицаи у нас ще следят и за наличието на задължителната застраховка „Гражданска отговорност“. ", "date": "2017.09.11", "title": "КАТ погва за колани, каски и гражданска отговорност"}
{"url": "https://offnews.bg/temida/vss-izbira-predsedatel-na-vas-664825.html", "text": "На първото си заседание след лятната ваканция Висшият съдебен съвет (ВСС) ще изслуша и вероятно ще избере нов председател на Върховния административен съд (ВАС)Двама са кандидатите за поста - Георги Чолаков и Соня Янкулова. И двамата са съдии във ВАС.Чолаков е номинацията на настоящия председател на съда Георги Колев. Съдията беше  от 79 свои колеги. Той има над 25 години общ юридически стаж, от които над 10 години като съдия. Постъпва в съдебната система през 1992 г. като стажант-съдия в окръжния съд в Сливен, а от 20 юли 92-ра е съдия в Районен съд - Котел, който оглавява по-късно. В периода 1993 г. - 1995 г. е председател на районния съд Сливен, след което работи като адвокат. От 2007 г. е съдия, а впоследствие става заместник-председател на административния съд в града. След това за три години е нотариус. От 1 юли 2013 г. е председател на Второ отделение във ВАС.Както  около декларациите на Чолаков пред Сметната палата има някои неясноти. В тях е посочено, че той е притежател на земи, но не е ясно как се е сдобил с тях. В  той отговори, че се прави опит да се внуши, че той се занимава с лихварство. Той обаче уточнява, че всички 11 сделки, за които става въпрос, са станали след първоначално отпуснат от него заем на физически лица, който, след като не е върнат, е довел до придобиване на ипотека над съответния имот.Кандидатурата на Соня Янкулова е предложена от трима членове на Съдийската колегия на Висшия съдебен съвет. Тя има над 32 години юридически стаж, от които над 21 години като съдия. В периода 1982-1983г. е стажант-съдия в Софийския градски съд, след което работи като юрисконсулт и инспектор до 1988 г., когато става районен съдия в Трети районен съд в столицата. После е заместник-председател на Софийския градски съд, където става ръководител на първото в страната самостоятелно обособено административно отделение. От 1998 г. е съдия във ВАС, а в периода 2001 г. - 2008 г. е заместник-министър на отбраната, след което става заместник-министър на вътрешните работи. От 2009 г. и до настоящия момент е съдия във Върховен административен съд. За да има избран кандидат, са нужни 17 гласа от всички членове на ВСС.", "date": "2017.09.11", "title": "ВСС избира председател на ВАС"}
{"url": "https://offnews.bg/obshtestvo/bashtata-na-adrian-otkaza-da-potvardi-platil-li-e-otkup-664823.html", "text": "Не е ясно дали семейството на отвлечения Адриан е платило цялата искана от похитителите сума. Пред Нова тв бащата на върнатия снощи от похитителите мъж Тони Златков каза, че няма да коментира темата.Той потвърди, че отвличането е било с цел откуп. Златков обаче отказа да отговори на въпрос каква е била исканата сума и дали е била платена изцяло от семейството или частично бизнесменът.\"Съжалявам, това са детайли, за които нямам право да говоря\", каза той.По думите му Адриан няма никаква представа къде е бил. \"Не сме толкова навътре в нещата. Нямаме някаква по-специална информация\", каза Златков, като коментира работата по разследването. 25-годишният Адриан беше открит открит снощи, изоставен на пътя на около 20 км преди Панчарево. Случайни минувачи са го качили в кола и са го закарали до бензиностанция в района на Горубляне. Там Златков се е свързал сам с родителите си, които са дошли да го приберат около 22.10 ч.Предполага се, че за освобождаването му е бил платен подкуп. Златков е в добро здравословно състояние.За  на Адриан се знаеше много малко. За изчезването му беше съобщено на 30 август. Автомобилът на 25-годишния беше открит празен на пътя за с. Герман около 10.30 часа, малко след като Адриан тръгнал за работа. В колата му бяха открити личните документи, шофьорската книжка, телефоните и портфейлът на му. Автомобилът е открит с отворена врата, а няколко дни по-късно от МВР поясниха, че са открили следи от насилствено изваждане от колата.Тони Златков е един от най-големите търговци на луксозни автомобили в София. Той притежава автокъщата \"Софтавто\". ", "date": "2017.09.11", "title": "Бащата на Адриан отказа да потвърди платил ли е откуп"}
{"url": "https://offnews.bg/sviat/navarshvat-se-16-godini-ot-atentatite-v-niu-jork-664826.html", "text": "На 11 септември се навършват 16 години от атентатите срещу кулите близнаци в Ню Йорк, при които загинаха близо 3000 души.На този ден през 2001 година беше извършено безпрецедентно нападение, при което два самолета, пилотирани от терористи от \"Ал Кайда\", се врязаха в двата емблематични небостъргача. Трети самолет се вряза в сградата на Пентагона. В следващите часове двете кули не издържат на пламъците и рухват. По официални данни жертвите са близо 3000, ранените около 6000. Загиват и най-малко 300 пожарникари по време на спасителните операции. Повече от година продължава разчистването на останките. Част от жертвите никога не са идентифицирани, припомня БНТ.Отговорност поема талибанската групировка \"Ал Кайда\". Вашингтон започва военна офанзива в Афганистан и Ирак. През следващите 10 години най-издирваният човек е лидерът на талибанита Осама Бин Ладен. Едва десетилетие след нападението срещу двете кули Бин Ладен е ликвидиран.", "date": "2017.09.11", "title": "Навършват се 16 години от атентатите в Ню Йорк"}
{"url": "https://offnews.bg/sviat/oon-smekchava-sanktciite-sreshtu-severna-koreia-pod-natiska-na-kitaj-i-664841.html", "text": "ООН по всяка вероятност ще смекчи санкциите срещу Северна Корея заради шестия ѝ ядрен опит с водородна бомба. Вчера САЩ предложиха нов проект на резолюция след 4-дневни преговори с Китай и Русия, от който са видни известни отстъпки. Очаква се Съветът за сигурност да го гласува днес.Документът предвижда: прогресивно ембарго върху петрола за Пхенян (първият вариант изискваше незабавно и пълно ембарго) и забрана страните членки на ООН да внасят севернокорейски текстил. Вижда се още смекчаване на тона относно командированите севернокорейски работници и инспекциите (включително със сила) на кораби под подозрение за превоз на забранени товари.Още една отстъпка са направили Щатите - в новата проекторезолюция вече не се предвижда замразяване на авоарите на севернокорейския лидер Ким Чен-ун. Решението е плод на сериозен натиск от Китай и Русия, пише БТА.Досега Съветът за сигурност на ООН прие седем пакета от санкции срещу Пхенян заради ядрените му опити и изпитанията му на балистични ракети. ", "date": "2017.09.11", "title": "ООН смекчава санкциите срещу Северна Корея под натиска на Китай и Русия"}
{"url": "https://offnews.bg/sviat/irma-otslabna-do-vtora-kategoria-664828.html", "text": "Ураганът \"Ирма\", който достигна сушата на западните брегове на Флорида, отслабна до втора категория.Въпреки това той продължава да е изключително опасен. До момента жертвите на природната стихия в щата са 3. Поривите на вятъра достигат 175 км/ч, съобщава БНТ.\"Ирма\" е на десетина километра северно от курортния град Нейпълс и се насочва право към северната част на полуострова. Въпреки че части от курортния град са наводнени, все още има питейна вода.След преминаването на \"Ирма\" над Маями някои квартали са наводнени, а около 2 и половина милиона домакинства са без ток.Стихията наводни улици в Маями. В същото време метеоролози съобщиха, че ураганът е \"всмукал\" океанска вода, което е причина за отдръпване ѝ от бреговете на Маями. Около 6,5 милиона души, приблизително една трета от населението на Флорида, получиха нареждане за евакуация. Властите предупредиха, че стихията може да доведе до наводнения, като на места по западното крайбрежие на Флорида нивото на водата може да достигне до 4,6 метра.Британският външен министър Борис Джонсън заяви, че страната полага „безпрецедентни“ усилия, за да помогне на пострадалите от урагана „Ирма“ свои граждани, пише The Telegraph, цитиран от \"Фокус\".Oт изданието напомнят, че ураганът взе живота на седем британци, оставайки още хиляди без дом, когато удари района на британските Вирджински острови в сряда.Изявлението на Джонсън е във връзка с някои обвинения, че правителството не прави достатъчно за да помогне на пострадалите. Външният министър заяви, че 32 млн. паунда са отделени в с цел възстановяването на района.В същото време CNN съобщи, че две торнадо са се сблъскали в окръг Бревърд, Флорида. Има унищожени къщи. Според властите, това е доказателство, че евакуираните не трябва все още да се завръщат в домовете си, макар ураганът „Ирма“ да се е отправил на запад.По-рано бе докладвано за торнадо, развихрило се в южната част на Флорида.", "date": "2017.09.11", "title": "Ирма отслабна до втора категория"}
{"url": "https://offnews.bg/112/pohititelite-osvobodiha-otvlechenia-adrian-664822.html", "text": "Благополучен изход на сагата с отвлечения син на собственика на на автокъщата Софавто Тони Златков. 25-годишният Адриан е открит тази вечер изоставен на пътя на около 20 км преди Панчарево, съобщи БНТ в късната си емисия.Случайни минувачи са го качили в кола и са го закарали до бензиностанция в района на Горубляне. Там Златков се е свързал сам с родителите си, които са дошли да го приберат около 22, 10 ч. Предполага се, че за живота на момчето е бил платен откуп. Златков е в добро здравословно състояние.", "date": "2017.09.11", "title": "Похитителите освободиха отвлечения Адриан"}
{"url": "https://offnews.bg/temida/sonia-iankulova-sadijskata-nezavisimost-e-sastoianie-na-duha-664880.html", "text": "Съдийската независимост е състояние на духа и именно поради това на високо оценено в обществото трябва да бъде това качество на съдията. За съжаление българските съдии и в частност тези от ВАС, не сме успели да създадем от обществото увереност в нашата независимост.Това посочи в представянето на концепцията си Соня Янкулова, която е кандидат за председател на Върховния административен съд (ВАС). Преди нея беше изслушан , който е спряган за фаворит за поста. Тя счита, че основно средство за постигане на стратегическата цел на съда е осигуряването на среда, в която независимостта на съда и съдиите ще бъде гарантирана. Янкулова каза, че не може да посочи дейностите, с които ще защита независимостта на съда като ненамеса в правосъдната функция. \"Независимостта не означава, че съдията не трябва да се вслушва в критики и становища, но когато решава, между него и решението трябва да бъдат фактите и законът\", каза Янкулова.В концепцията си тя посочи, че проблемът с разрешаване натовареността на съдиите, няма да бъде решен с назначаването на още съдии. За последните 7 години числеността е нараснала на 93 съдии, посочи тя. \"Съдиите знаят какво е обсъждане на казус между колеги и натиск. Гаранция за независимостта на съдията е и начинът на кариерното му развитие\", каза тя. Според нея броят на съдиите е достатъчен, а големият им брой прави трудно уеднаквяването на съдебната практика.Според нея натовареността би спаднала, при балансирано разпределение на правосъдната функция на различните по степен съдилища. По думите ѝ обаче това е свързано със законови промени. Тя смята, че следващият ВСС ще бъде принуден \"автоматично\" да увеличи бройката на съдиите. В същото време стои и проблемът с материалната база. Съдийското самоуправление не се случи, смята тя. Според Янкулова установяването му няма да стане лесно, но то съществува като принцип и следва да бъде спазван. Янкулова смята също, че председателят на съда трябва да правораздава.Главният прокурор Сотир Цацаров ѝ зададе въпрос за мястото на прокуратурата в съдебната система и дали трябва да бъде извадена от там. Тя каза, че за нея въпросът не стои на дневен ред, защото не е важен въпросът за мястото на прокуратурата, а за това как работи.Янкулова смята, че заповедите на председателя на съда трябва да бъдат публично достъпни, но не всички. Публични според нея трябва да са тези, които са свързани с правораздаването. ", "date": "2017.09.11", "title": "Соня Янкулова: Съдийската независимост е състояние на духа"}
{"url": "https://offnews.bg/sport/sportat-v-efir-na-11-septemvri-664727.html", "text": "След изключително интензивният откъм спортни събития уикенд, понеделник ви дава възможност да си починете от емоциите пред екрана. Все пак те няма да липсват напълно. От 20 часа ще може да проследите вълнуващата битка между новаците в Първа лига Септември и Етър.10,00 Светът на голфа, Mtel sport 217,00 Ботев (Вр) - Литекс, Диема спорт (пряко)20,00 Септември - Етър, Диема спорт (пряко)22,00 Уест Хем - Хъдърсфийлд, Диема спорт 2 (пряко)22.00 Малага - Лас Палмас, F+ (пряко)  ", "date": "2017.09.11", "title": "Спортът в ефир на 11 септември"}
{"url": "https://offnews.bg/politika/simeonov-kritikuva-angelkova-za-kontcesiite-na-plazhovete-664833.html", "text": "Държавата получава едва 8 млн. лева печалба от всички плажове у нас, а концесионерите реализират десетократно по-голяма приход. Преместваемите обекти по морските курорти трябва да се премахнат, а собствеността на алеите и ВиК мрежата да се прехвърли от държавата на общините. Това заяви вицепремиерът Валери Симеонов по БНТ. По думите му институциите не се чувстват сигурни при проверките по морето и той се е включил в тях, за да покаже, че държавата има воля.Плажът у нас се е превърнал в територия на беззаконието, каза още Симеонов. Той допълни, че преместваемите обекти приличат на бежански лагер, съсипват нормалния курорт и пречат на това, за което са дошли туристите - плажът и морето. \"Отминало е времето на тези преместваеми обекти. В момента има пренасищане на стоки, които не се търсят. Най-отвратителното е, че тези обекти са корупционни сделки с един концесионер. Вицепремиерът уточни, че това става със съгласуването на Министерство на туризма. Според Симеонов трябва да се премахне двойната собственост в националните курорти, където алеите, ВИК-мрежата са собственост на държавата, а хотелите са частни и държавата има задължение само да инвестира в поддръжката на инфраструктурата. Ще настоявам час по-скоро тази собственост да се прехвърли. Слънчев бряг АД се е превърнало в едно корупционно гнездо. Всичко това може да се реши,когато собственикът е този, който събира парите. Кметовете на Несебър са готови да поемат тази инфраструктура. Остава държавата да приеме това нещо, с което ще премахне корупцинните сделки.Има корупционна схема в \"Мини Марица-изток 2\", където е обявена поръчка за купуване на варовик за 15 лв, а 29 дни по-късно се сключва сделка с предварително уговорени други фирми с 6 лв. по-висока цена в ущърб на държавата. Така държавата е ощетена с десетки милиони лева, а по случая е наредена проверка.", "date": "2017.09.11", "title": "Симеонов критикува Ангелкова за концесиите на плажовете"}
{"url": "https://offnews.bg/obshtestvo/arestuvaha-balgarin-v-belgia-prevozval-bezhantci-ot-irak-664848.html", "text": "Български шофьор на камион е задържан в Белгия с обвинение за превоз на мигранти, съобщават местни медии, цитирани от БНТ. Съдът в Брюж ще прецени утре дали българският гражданин да бъде лишен от свобода с постоянна мярка.Миналата седмица камионът на 33-годишния нашенец е бил проверен при опит да бъде натоварен на ферибот към Великобритания през белгийското пристанище Зеебрюхе.Белгийските власти възприемат българина като каналджия, защото в камиона му са били намерени седем мигранти от Ирак. В информацията не се уточнява съдбата на незаконните мигранти - две семейства с общо три деца на възраст между 2 и 6 години.", "date": "2017.09.11", "title": "Арестуваха българин в Белгия, превозвал бежанци от Ирак"}
{"url": "https://offnews.bg/tenis/rafael-nadal-specheli-us-open-za-treti-pat-664832.html", "text": "Световният номер 1 Рафаел Надал стана за трети път в кариерата си победител в турнира от Големия шлем US Open.Във финала в Ню Йорк тази нощ не срещна почти никаква съпротива от 203-сантиметровия южноафриканец Кевин Андерсън и постигна победа в три сета 6:3, 6:3, 6:4 за 2 часа и 27 минути.Рафа игра на много високо ниво през целия двубой и не остави никакво съмнение в превъзходството си. Това беше пета титла за сезона за Надал, който вече има и 16 трофея от най-високото ниво - Големия шлем. Двубоят беше последен за чичото на Надал Тони като негов треньор в турнири от Шлема.Статистиката от двубоя показва с езика на цифрите превъзходството на Надал. Той направи 30 печеливши удара и само 11 непредизвикани грешки срещу 40 на съперника му.Испанецът не допусна грешка при излизанията си на мрежата, като те бяха успешни 16 пъти от 16 опита. Той бе уверен и при свой сервис, като нито веднъж в мача не бе изправен пред възможност за пробив.\"Това бяха две много специални седмици за мен. Невероятно е, че започнах годината с титла в Австралия, а сега спечелих и тук. Работих много след контузиите и съм щастлив, че отново играя тенис на най-високо ниво. Кевин е труден съперник, който притежава мощен сервис и силни удари от основната линия. Знаех, че трябва да влизам агресивно във всяко разиграване. На всяка ценя исках да затворя мача в три сета, защото в противен случай всичко можеше да се случи. За щастие, запазих концентрация. Стремях се да използвам добре сервиса си и постоянно сменях посоката, за да не позволя на Кевин да се нагоди\", сподели Надал след триумфа.С успеха в Ню Йорк той се утвърди на върха в ранглистата, като вече има 9465 точки. Втори е Роджър Федерер със 7505. Най-добрият ни тенисист Григор Димитров остана девети с 3575. Българинът отпадна още във втори кръг в Ню Йорк.", "date": "2017.09.11", "title": "Рафаел Надал спечели US Open за трети път"}
{"url": "https://offnews.bg/obshtestvo/vremeto-dnes-slanchevo-s-temperaturi-do-35-664824.html", "text": "Времето днес ще бъде предимно слънчево, като очакванията са температурите да достигнат 30° и 35°.Сутринта ще бъде хладно, но следобед ще бъде горещо, ще духа до умерен, северно от планините и временно силен юг-югоизточен вятър.През нощта срещу вторник облачността в крайните западни райони ще се увеличи и на места там ще превали и прегърми.По Черноморието ще е предимно слънчево. На места в сутрешните часове ще има мъгла или ниска слоеста облачност. Ще духа до умерен вятър от изток-югоизток. Максималните температури ще са 26-29°. Температурата на морската вода е 23-24°, на север от н. Калиакра – около 20°. Вълнението на морето ще е около 2 бала.В планините ще е предимно слънчево. Ще духа умерен южен вятър, който привечер ще се усили. Ще е топло, с максимална температура на височина 1200 метра – около 25°, на 2000 метра – около 18°.", "date": "2017.09.11", "title": "Времето днес: Слънчево с температури до 35°"}
{"url": "https://offnews.bg/bojni/nova-tv-predava-dvuboia-dzhoshua-kobrata-664836.html", "text": "Двубоят за световната титла във версия IBF в тежката категория на професионалния бокс между носителя на пояса Антъни Джошуа и българския претендент Кубрат Пулев ще бъде предаван у нас в ефира на каналите на Нова Броудкастинг Груп, твърди \"Тема Спорт\".Галавечерта в Кардиф е на 28 октомври и Кобрата ще направи втори опит в кариерата си да спечели световна титла в професионалния бокс. Договор за излъчването все още няма, но преговорите са напреднали и е въпрос на време.Нова тв излъчи и двубоя от края на 2014 година между Кубрат и Кличко, който по признания на самата медия е най-гледаното събитие в историята й и изстрелва рейтинга в Космоса.Възможно е събитието да бъде пуснато и в платените канали Диема, за които абонаментът е около 6 лева на месец. На Острова мачът ще се излъчва от Скай срещу 25 евро само за това събитие.Днес в Кардиф пък ще се състои първата официална пресконференция на Кубрат Пулев и Антъни Джошуа.", "date": "2017.09.11", "title": "Нова тв предава двубоя Джошуа - Кобрата?"}
{"url": "https://offnews.bg/obshtestvo/pohititelite-na-adrian-poiskali-otkup-s-sms-parite-sa-plateni-664830.html", "text": "Преговорите на похитителите на Адриан Златков са общували със семейството му чрез СМС-и. Това каза пред журналисти баща му Антон Златков. Откупът е платен и лично бизнесменът е водил кореспонденцията с похитителите. Засега не е ясно каква е платената сума. Бащата каза обаче, че тя била \"сериозна\" дори и за неговото семейство. Телефонни разговори не е имало, уточни пред журналисти пред дома си Златков. Той смята, че отвличането е само и единствено с цел откуп и не е е свързано с бизнеса с автомобили.  \"Бизнесът ни е изключително чист, прозрачен и толерантен\", заяви Златков.Адриан е върнат ден, след като е платен откупът, а преговорите са водени една седмица, стана ясно още от обясненията на бизнесмена.По думите му над сина му не е упражнено насилие. \"Не са го тормозили, добре са се отнасяли\", каза бащата.Похитителите се свързали със семейството още на втория ден след отвличането. Златков каза, че не знае детайли около похищението, но обясни, че синът му е бил изоставен в района на Искърското дефиле в посока Самоков. Там хора са го качили на автостоп и Адриан се е свързал с родителите си от техния телефон.Синът му не е имал врагове. \"Има една приказка: всички обичат Адриан\", каза Златков и обясни, че той и семейството му се страхуват и за първи път имат охрана.\"Всеки човек би се страхувал, няма човек на земята, който да преживее този кошмар и да не се страхува. Преди никога не сме имали охрана, винаги сме се наслаждавали на организиран и спокоен живот\", поясни бизнесменът. ", "date": "2017.09.11", "title": "Похитителите на Адриан поискали откуп с СМС, парите са платени"}
{"url": "https://offnews.bg/sviat/desetki-zvaniat-v-balgarskoto-posolstvo-niamat-vrazka-s-blizki-vav-fl-664834.html", "text": "В посолството на България във Вашингтон няма постъпила информация за пострадали и бедстващи български граждани, които са засегнати от урагана „Ирма\". Това заяви Любомир Грънчаров, зам.-ръководител на посолството на България в САЩ пред Нова телевизия. „Получихме обаче много обаждания на близки на хора, които живеят в района, за ситуацията в щата Флорида. Отговорихме на десетки запитвания от България за хора, с които роднините им нямат връзка. Поддържаме връзка с представители на българските общности, намиращи се в градовете, откъдето се очаква да премине урагана „Ирма”, добави Любомир Грънчаров.Стихията вече отслабна до втора категория по петстепенната скала, но продължава да е изключително опасно с ветрове от 175 км/ч.Около 6,5 милиона души, приблизително една трета от населението на Флорида, получиха нареждане за евакуация. Властите предупредиха, че стихията може да доведе до наводнения, като на места по западното крайбрежие на Флорида нивото на водата може да достигне до 4,6 метра.", "date": "2017.09.11", "title": "Десетки звънят в българското посолство, нямат връзка с близки във Флорида"}
{"url": "https://offnews.bg/obshtestvo/obsazhdat-variantite-za-badeshteto-na-magistrala-struma-664827.html", "text": "Обществено обсъждане на трасето на магистрала \"Струма\" ще се проведе в Симитли и Кресна. Местните жители ще кажат мнението си по петте предложени варианта - откъде и как да минава автомагистралата в участъка от Крупник до Кресна, съобщава БНТ.Пет са вариантите за строителството на автомагистрала \"Струма\" през Кресненското дефиле. Първият предвижда използването на сега съществуващия път през дефилето в посока Гърция, а към София да се построи нов път по билото на планината източно от Кресна.Вторият вариант е 15-километров тунел, който през годините беше отхвърлен заради сеизмичност, радиоактивност и висока цена.Третият вариант е магистрала изцяло извън дефилето, източно от Кресна.А четвъртият и петият- с две платна в дефилето. След обществените обсъждания, проектът за магистралата и Докладът за оценка за въздействие върху околната среда трябва да мине одобрение през екологичното министерство.", "date": "2017.09.11", "title": "Обсъждат вариантите за бъдещето на магистрала Струма"}
{"url": "https://offnews.bg/futbol/fenovete-na-loko-pd-zovat-krusharski-da-rezhe-do-kokal-664843.html", "text": "Загубата с 0:5 от Пирин Благоевград отприщи гнева на феновете на Локомотив Пловдив. Запалянковците са недоволни от бездушието на терена и призовават боса да вземе радикални мерки. Крушарски получава вот на доверие този път да \"реже до кокал\" и да изчисти \"Лаута\" от хора, на които не им е мястото там.Публикуваме декларацията, подписана от най-големите фракции привърженици на Локо, без редакторска намеса:Локомотив Пловдив е все още това, което е в момента – най-обичаният пловдивски клуб не заради единствената титла, която сме спечелили до сега, не заради звездни селекции, победи над европейски грандове и измислени трофеи! Локомотив е институция, обичана от цял Пловдив, защото е символ на спортсменство, беска непреклонност и непримиримост, вяра, дух и борбеност!Всички вие, които бяхте част от позорната загуба за клуба и за града ни, сте срам за Локомотив Пловдив! През годините сме имали тежки загуби, падали сме от доста по-слаби отбори, губили сме точки от изпадащи отбори, но винаги сме го правили с гордо вдигнати глави – знаейки, че отборът е дал всичко от себе си! Все пак това е футбол и във футбола има както победи, така и загуби.Това, което боли от съботната загуба от Пирин, е начинът, по който се случи. И това, че тя е следствие от многото зле работещи хора, интриги и откровена некадърност, които станаха част от нашия клуб в последно време! Показахте, че за вас загубата с пет гола няма никакво значение, показахте тотална липса на идея, на желание, на елементарен срам от хората пропътували половин България, за да ви подкрепят в Благоевград! За това трябва всички да си понесете отговорността!Г-н Крушарски, Вие вече обявихте, че ще реагирате остро на това унижение и Ви призоваваме този път да го направите повече от твърдо, ако искате този клуб да има някакво позитивно бъдеще и развитие! С хора без морал, без ценности, без компетентност и амбиция не се гради нещо сериозно. Всички фенове на Локомотив Пловдив сме обединени около едно мнение: че в клуба трябва да се изреже гангрената и то да се реже до кокал! Нека не се размива отново отговорността, макар и светъл лъч в клубните дела да е назначението на г-н Кузман Маринков. Нека хората отговорни за некадърната селекция начело със спортното ръководство, особено в лицето на г-н Цветков, безхаберното изпълнително дуо в лицето на Росен Коруев и Румен Руйчев, безидейния треньорския щаб на г-н Войнов и помощниците му, както и бездушните и апатични статисти на терена начело с капитана им, да понесат последствия!Нека достойното поведение стане закон на Лаута! Нека не правим компромис с любовта на пловдивчани! Нека върнем магията на стадиона! Покажете, че милеете за Локомотив, покажете, че искате да направим нещо голямо в Пловдив! Нека привличането на новия изпълнителен директор не е последното позитивно дело- трябват още дела!Дела, г-н Крушарски, а не думи!Napoletani Ultras PlovdivGott Mit UnsThe Usual SuspectsОТСГаратаWWLEast ClubBrigada PlovdivОбединени фенове на Локомотив Пловдив", "date": "2017.09.11", "title": "Феновете на Локо Пд зоват Крушарски \"да реже до кокал\""}
{"url": "https://offnews.bg/sviat/edinna-rusia-na-putin-bie-na-mestnite-izbori-v-rusia-664840.html", "text": "\"Единна Русия\" на президента Владимир Путин потвърди статута си на водеща партия след избори на различни равнища в 82 региона в страната, предава БНТ, цитирайки един от партийните лидери на управляващите Борис Гризлов.Избори на различни равнища бяха проведени в неделя в 82 от 85 региона на Русия. Изключение са Санкт Петербург, Ингушетия, Магаданска област.Общо по време на 5,8 хиляди избора от регионално и общинско равнище се сменят около 36,7 хиляди мандата. В изборите участваха 42 партии и 6 обществени организации.Участието на избирателите бе изключително ниско, отбелязват наблюдатели. ", "date": "2017.09.11", "title": "Единна Русия на Путин бие на местните избори в Русия"}
{"url": "https://offnews.bg/112/opasno-selfi-za-malko-ne-kostva-zhivota-na-momche-ot-kazanlak-664844.html", "text": "Младеж от Казанлък се размина като по чудо без сериозни травми след опит за опасно селфи в изоставена сграда в града, съобщава БНТ.Малко след 18 часа младежи отиват в изоставената сграда на бившата \"Топлофикация\", която не се стопанисва от година и се руши.Момчето се качва на последния етаж, за да си направи снимка, но плочата пропада и той се озоввава върху греда на 10-ина метра от земята.Няколко часа неговите приятели се опитват да му помогнат, като след това едно от момчетата звъни на баща си, който от своя страна подава сигнал на 112.Пожарникарите и полицията успяват да спасят младежа, който е невредим след случката, но е силно уплашен от преживяното.", "date": "2017.09.11", "title": "Опасно селфи за малко не коства живота на момче от Казанлък"}
{"url": "https://offnews.bg/politika/balgaria-i-nepal-podpisaha-memorandum-za-razbiratelstvo-za-mehanizam-z-664860.html", "text": "България и Непал подписаха Меморандум за разбирателство за механизъм за консултации. Документът беше подписан от българския посланик в Индия Петко Дойков в присъствието на заместник-ръководителя на посолството на Непал в Индия пълномощен министър Бхарат Кумар Регми. От страна на Непал документът носи подписа на секретаря в Министерството на външните работи на Непал Шанкер Дас Байраги.Меморандумът беше подписан на 4 септември в българското посолство в Делхи.Съгласно параграф 8 от Меморандума, същият влиза в сила от датата на неговото подписване, която е 4 септември 2017 г.Меморандумът за разбирателство за механизъм за консултации е втория двустранен документ между България и Непал в 50-годишната история на отношенията между двете страни.Меморандумът за разбирателство за механизъм за консултации между МВнР на Република България и МВнР на Непал открива възможност за провеждане на редовни консултации между МВнР на двете страни, в рамките на които да бъдат обсъдени широк кръг двустранни въпроси, както и актуални теми от международния дневен ред.", "date": "2017.09.11", "title": "България и Непал подписаха Меморандум за разбирателство за механизъм за консултации"}
{"url": "https://offnews.bg/futbol/kitajtci-reshavat-nachalnia-chas-za-el-klasiko-664854.html", "text": "Предстоящото дерби между грандовете Реал Мадрид и Барселона ще стартира в доста нестандартен час от деня, пишат медиите в Испания.Мегасблъсъкът на \"Сантяго Бернабеу\" ще започне в 13:00 часа местно време или 14:00 българско, на 23 декември. Промяната се налага заради огромната фенска маса на двата клуба в Азия, където съответният час е напълно нормален.Информацията беше потвърдена от боса на Испанската футболна федерация Хавиер Тебас. Иначе двата клуба вече се подготвят за предстоящите срещи от Шампионската лига.В групата на \"белия балет\" попадна и Кристиано Роналдо, който заради наказание не можеше да помогне на тима си в съботния двубой срещу Леванте от 3-ия кръг на испанската Ла Лига, който завърши изненадващо 1:1 на \"Сантяго Бернабеу\".Португалецът обаче ще може да играе срещу АПОЕЛ Никозия в сряда и дори ще води атаката, както треньорът Зинедин Зидан вече обяви.Барселона пък вече се готви за частично отмъщение в турнира на богатите, изправяйки се срещу Ювентус на \"Камп Ноу\" утре от 21:45 часа.", "date": "2017.09.11", "title": "Китайци решават началния час за \"Ел Класико\""}
{"url": "https://offnews.bg/futbol/liupko-petrovich-pravi-furor-vav-vietnam-664862.html", "text": "Бившият треньор на българските грандове Литекс и Левски Люпко Петрович прави истински фурор във виетнамското първенство, където води отбора на Тан Хоа.Европейският клубен шампион с Цървена звезда от 1986 година избяга от Левски, защото почувства, че здравето му се клати на \"Герена\" и подписа договор в екзотичната футболна дестинация.\"Първи сме десет кръга преди края и ако продължим така, ще станем шампиони\", похвали се Люпко пред сръбските медии, след като се появи в Белград на събитие на Цървена звезда.\"Поех отбор, който винаги е бил между 5-о и 15-о място, а сега след изиграни 16 кръга сме лидер. Очаквам да спечелим титлата.Виетнам е уникална страна, има 90 милиона жители. Радвам се, че скоро ще се махнат визите между Сърбия и Виетнам ище отворим консулство там\", казва още Люпко Петрович, който е много близък и със собственика на ЦСКА-София Гриша Ганчев.Тимът на Люпко води във временното класиране с 33 точки, но е само на две пред преследвача Ха Ной и на три пред Сайгон. Финалните десет кръга се очертават изключително драматични.", "date": "2017.09.11", "title": "Люпко Петрович прави фурор във Виетнам"}
{"url": "https://offnews.bg/politika/predsedatelstvoto-na-es-zapochva-v-narodnia-teatar-sakskoburggotski-i-664856.html", "text": "Българското председателство на Съвета на ЕС ще бъде официално открито с церемония в Народния театър в София на 4 януари 2018 година, обяви министър Лиляна Павлова.В момента все още се уточняват детайли по програмата за шестмесечното председателство, която ще е готова в окончателния си вариант през декември.На конференция, отбелязваща 10-годишнината от членството на България в Евросъюза, Павлова посочи, че председателството ще има борд и в него ще влязат Симеон Сакскобургготски и Росен Плевнелиев. Първата среща на борда ще е през октомври. „Премиерът Бойко Борисов създаде Висш консултативен политически съвет с подкрепата на европейски политици, с които да работим за налагането на приоритетите ни и те да бъдат посланици на Българското председателство“, обясни Лиляна Павлова.От септември до ноември предстоят обществени обсъждания в Народното събрание и с неправителствени организации по програмата на председателството.", "date": "2017.09.11", "title": "Председателството на ЕС започва в Народния театър, Сакскобургготски и Плевнелиев ще са в борда"}
{"url": "https://offnews.bg/temida/cholakov-kritikuva-usloviata-vav-vas-imotite-mu-ne-bili-problem-664864.html", "text": "Фаворитът за поста председател на Върховния административен съд (ВАС) Георги Чолаков отправи някои критики към настоящото ръководство и функционирането на съда. В хода на изслушването му пред Висшия съдебен съвет (ВСС) той дори се обяви срещу идеята на настоящия председател на съда, който на практика издигна кандидатурата му - Георги Колев, за . Според Чолаков това на практика означавало, че се създава съд в съда. Той все пак посочи, че нямало проблем с т.нар. постоянни състави, защото подобна практика имало и във Върховния касационен съд (ВКС). Той обясни, че \"безболезнено\" решение на въпроса можело да има, ако влязат в сила промените в АПК по отношение на касационното производство, където се предвижда то да бъде закрито. В същото време обаче Чолаков смята, че промените в АПК са прокарани \"на тъмно\" и за тях съдиите разбрали от заседание на правната комисия в парламента.\"Това търпи критика, но ако това бъде прието в този вариант, тогава няма да има никакъв проблем да има постоянни съдебни състави. Трябва да има дебат за това\", каза Чолаков и даде пример с ВКС, където в началото на годината съставите от Наказателната колегия \"се джуркат\" на случаен принцип. Чолаков видя слабости и по отношение на тълкувателната практика на съда и отправянето на становища спрямо внесени в парламента законопроекти. На въпрос от член на ВСС защо съдът няма становище по отношение на промените в АПК, той заяви, че този въпрос не трябва да бъде зададен на него. \"Никой от нас не знаеше какво ни се готви. Всички разбрахме, когато мина в правна комисия на първо четене\", обясни Чолаков за промените в АПК. Все пак обясни, че е твърдо против залегналото в него едноинстанционно производство, защото не може да се прави аналогия между гражданското и административното право.  Настоящият председател на съда Георги Колев реши все пак да отговори за липсата на становище по АПК. \"Наистина няма такова становище, защото не е искано такова официално. Наистина при последната дискусия беше поставен този въпрос, има колеги, които изрично имаха критични забележки и може да каже\", каза Колев. Чолаков заяви също, че условията в съда не са на ниво и предлага изваждане на цялата администрация, която няма пряко отношение към правораздаването, да бъде изведена от сградата на съда. \"В тази сграда се задъхваме от липса на въздух. В момента само магистратите са 93 без да се брои администрацията. Ремонт не е правен отдавна, покривът тече. В един кабинет една колежка събира водата отгоре, климатиците тази година сдадоха багажа, асансьорите не работят. Самият съд нямаш усещане, че влизаш в сграда на върховен съд\", описа обстановката Чолаков.Той призна, че в съда има съдебни помощници, които имат роднински връзки с магистрати от съда. По думите му тази практика трябва да бъде прекратена с въвеждането на забрана при назначаването на съдебни помощници с роднинска връзка.Той коментира и въпроса с . Калин Калпакчиев го попита защо тези имоти не са обявени от него пред Сметната палата, като зададе и въпрос за това защо не се е отвел по дело срещу началника на брат му. Преди да бъде изслушан стана ясно, че от комисията за професионална етика и противодействие на корупцията при ВСС не намерили нищо нередно около имотите му. Членовете на комисията са счели, че в публикациите няма информация, която да поставя под съмнение нравствените качества на съдията.Чолаков обясни, че става въпрос за прехвърляне на вземания по облигационен договор, предварителен договор за продажба на недвижими имот. \"Тези мои сделки, въпреки че не подлежаха на деклариране, въпреки това, встъпвайки в длъжност като съдия във ВАС, аз съм ги декларирал. Не виждам никакъв проблем в това, не съм нарушил нито морална нито законова норма при сключването им. Не съм ги декларирал като вземания, защото те не са парични взимания, те са евентуално вземания при получаване на падеж да получа право на собственост върху един имот\", обясни Чолаков.След като първоначално не изчете въпросите, отправени към Чолаков от Съюза на одиторите в Сметната палата за това, че били обидни и противоконституционни, правосъдният министър Цецка Цачева все пак реши да ги изчете заради съмненията, че са свързани с имотите на Чолаков. Цачева обясни, че въпросите може да бъдат видени на сайта на ВСС и че те са зададени още на 5 септември и всеки, който се интересувал, можел да ги прочете. Въпреки това, за да няма съмнения за непрозрачност на процедурата тя изчете въпросите. Два от първоначално незададените въпроси са свързани с корупцията. \"Корупцията си е корупция, тя съществува за съжаление във във всички власти, както и в съдебната власт. Трябва да бъде изкоренена като фактор\", каза Чолаков, но отказа да отговори на въпрос смята ли, че \"ВСС е най-корумпираният държавен орган в България\".\"Не знам откъде идва това съждение, но при липса на данни, не мога да кажа\", обясни Чолаков.По отношение на делото срещу началника на брат му той обясни, че по това време брат му е работил в РЗБОП, което било подчинено на ГДБОП, а не на Областната дирекция на МВР в Сливен, срещу чийто директор е водено делото. В момента, в който пък е участвал в производството, брат му не е бил в РЗБОП, а районен инспектор в затвора в Сливен, \"който е подчинен на друг\". Чолаков отговори на въпрос и на главния прокурор Сотир Цацаров, който го попита какво е отношението му за мястото на прокуратурата извън съдебната власт. Чолаков смята, че прокуратурата не трябва да бъде вадена от съдебната система и да е подчинена на изпълнителната власт. \"Какво ще се постигне, ако прокуратурата се изведе, нима тогава прокуратурата ще бъде по-независима, когато прокуратурата и дознателите ще са зависими от съответния министър\", попита той. \"Нима следователите и прокурорите ще бъдат по-мотивирани да работят в изпълнителната власт, отколкото в съдебната, където имат гарантирана независимост?\", попита отново той. След изслушването на Чолаков започна представянето на втория кандидат за поста - Соня Янкулова. След изслушване на концепцията ѝ, тя ще отговаря на въпроси. След това предстои избор на председател на ВАС, за което ще са необходими гласовете на 17 членове на съвета.", "date": "2017.09.11", "title": "Чолаков критикува условията във ВАС, имотите му не били проблем"}
{"url": "https://offnews.bg/obshtestvo/nap-hvana-pratka-s-21-tona-iajchen-zhaltak-sas-samnitelen-proizhod-664863.html", "text": "Служители на Националната агенция по приходите (НАП) хванаха пратка с 21 тона течен яйчен жълтък без сертификат. При проверка на товарния камион, превозващ стоката, агентите на Агенцията установили, че липсват документи за произхода и годността на жълтъка. Фискалните агенти са пломбирали камиона и са сигнализирали служители на Българската агенция по безопасност на храните чрез Междуведомствения координационен център за противодействие на контрабандата и контрол на движението на рискови стоки и товари на ГДБОП, съобщават от пресцентъра на НАП. Заради липсата на сертификат, здравните инспектори са наложили възбрана на стоката. Въпреки, че яйчният жълтък не попада в Списъка на стоки с висок фискален риск, звеното за фискален контрол в НАП следи движението на тази стока на територията на страната след оповестяването на случаи на заразени яйца в търговската мрежа в Западна Европа.От началото на 2017 г. фискалните агенти на НАП са извършили 201 000 проверки на транспортни средства, като на близо 64 000 са поставени технически средства за контрол. В резултат на извършените контролни действия са наложени 1100 обезпечения, за да се избегне отклонение от облагане, допълват от НАП.", "date": "2017.09.11", "title": "НАП хвана пратка с 21 тона яйчен жълтък със съмнителен произход"}
{"url": "https://offnews.bg/sviat/v-nejpals-sled-uragana-kashti-bez-pokrivi-i-navodneni-etazhi-video-664859.html", "text": "Дрон засне опустошенията след урагана Ирма в Нейлълс, Флорида. Бурята удари Нейпълс около 17 часа местно време в неделя и в част от града има големи наводнения, съобщи ABC News. Някои от къщите са с разрушени покриви, други са с наводнени наземни етажи. Има прекъснати и спукани водопроводни тръби. Властите обявиха, че пораженията след урагана са големи, но всъщност очакванията са били за още по-големи щети. ", "date": "2017.09.11", "title": "В Нейпълс след урагана: Къщи без покриви и наводнени етажи (видео)"}
