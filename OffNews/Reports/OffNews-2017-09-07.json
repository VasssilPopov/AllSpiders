{"url": "https://offnews.bg/ot-vas/kashta-plamna-v-kranevo-664611.html", "text": "Къща пламна в село Кранево, сигнализира нашият читател Емил Пеков.По информация на OFFNews, екипи на пожарната вече са на мястото на инцидента.Пожарът е овладян и няма опасност стихията да се разпростре в района.За щастие няма пострадали.", "date": "2017.09.07", "title": "Къща пламна в Кранево"}
{"url": "https://offnews.bg/futbol/levski-pusna-zhalba-sreshtu-sadiite-na-macha-s-ludogoretc-664616.html", "text": "Ръководството на Левски е подало жалба срещу съдийството на Никола Попов по време на сблъсъка с Лудогорец късно снощи, става ясно от съобщение на официалния сайт на БФС.Двата тима завършиха при нулево равенство отложения си двубой от първия кръг на Първа професионална лига, но срещата изобилстваше от спорни решения, които изнервиха и двата щаба.Дисциплинарната комисия вече се е обърнала към Съдийската, за да получи компетентно становище във връзка с жалбата на 26-кратния шампион на България срещу съдийството на Попов и неговите колеги. Очаква се тя да бъде разгледана на следващото редовно заседание на ДК.Спортният директор на Левски Даниел Боримиров конкретизира какви са претенциите на клуба към Никола Попов и помощниците му.“Не мога да кажа само за главния съдия, защото те бяха петима съдии. Но да - някои от съдиите повлияха на мача. За мен умишлена игра с ръка на Анисе, после се стигна до влизанията. Върхът на черешката бяха последователните удари на Натанаел в лицето на Вутов. Виждаме, че страничните съдии изиграха важната роля.Не мога да кажа дали са умишлени грешките. На този въпрос могат да отговорят хората, които се занимават с тяхното обучение. Преди всяко едно първенство покриват резултати. Прави ми впечатление, че много поредни съдийски грешки влияят на резултата в ущърб на Левски“, коментира Боримиров.", "date": "2017.09.07", "title": "Левски пусна жалба срещу съдиите на мача с Лудогорец"}
{"url": "https://offnews.bg/112/ubijstvo-sled-skandal-v-kostenetc-mazh-zastrelia-67-godishen-pred-tot-664613.html", "text": "Убийство бе извършено в Костенец този следобед, съобщи МВР.Жертвата е 67-годишен мъж. Той е застрелян пред тото пункт в града от мъж, с когото се скарали. Посред скандала 63-годишният извадил оръжие и стрелял.Убиецът е хванат.Ранен е и минувач. Пострадалият е на 25 години, няма опасност за живота му.Нападателят е стрелял с газов пистолет, преправен на боен.Сигналът е подаден в 16:47 ч., след което на мястото пристигнали екипи на районното управление в Костенец и подкрепление от София. 63-годишният мъж е от село на територията на общината.Текат процесуално-следствени действия.", "date": "2017.09.07", "title": "Убийство след скандал в Костенец: мъж застреля 67-годишен пред тото пункт (обновена)"}
{"url": "https://offnews.bg/medii/svaliat-ani-tcolova-ot-sutreshnia-blok-na-nova-televizia-664615.html", "text": "Ани Цолова вече няма да води сутрешния блок на Нова телевизия \"Здравей, България\".Виктор Николаев ще води предаването сам. Решението на ръководството на Нова телевизия е взето преди часове, съобщаваИзточници на OFFNews.bg от Нова телевизия също потвърдиха новината, че Цолова повече няма да е водещ на \"Здравей, България\".В момента журналистката е в отпуск - тя трябваше да се върне на работа в понеделник, 11 септември. Това обаче няма да се случи.По информация на \"24 часа\" Цолова все пак остава в Нова телевизия и вероятно ще прави лайфстайл предаване. Източниците на OFFNews.bg обаче не потвърждават подобна информация.В началото на август Нова телевизия се раздели с  на медията. Нейната работа беше поета от Силва Зурлева, която е член на борда на директорите.", "date": "2017.09.07", "title": "Свалят Ани Цолова от сутрешния блок на Нова телевизия"}
{"url": "https://offnews.bg/temida/sadat-okonchatelno-reshi-divoto-kampinguvane-v-balgaria-ne-e-nezakonn-664620.html", "text": "Общинските и държавните имоти следва - по конституция и по закон - да бъдат достъпни за всяко лице, намиращо се на територията на Република България като гражданин, като гост или под друга даваща му право на пребиваване правна форма. Тези права не могат и не следва да бъдат ограничавани по какъвто и да е начин, освен по повод защита на важни държавни или обществени интереси във връзка с ползването, стопанисването и опазването на конкретен обект или територия.Това посочва Върховният административен съд в решението си по делото за къмпингуването на Карадере.През 2015 г. Административният съд във Варна отмени забраната за къмпингуване извън туристическите обекти, но Общинският съвет в град Бяла обжалва. Така се стигна до решението на ВАС, което е окончателно и не подлежи на обжалване.\"Всичко това е по повод наредбата, която община Бяла прие през 2015 г. и се опита да забрани къмпирането на Карадере. Виктор Хари и Мария Щурова я обжалваха в съда. Благодарим на адвокат Адриан Илиев, който ги представляваше и води делата безвъзмездно! Наредбата е окончателно отменена\", коментира във Facebook групата \"Да спасим Карадере\" Люба Батембергска.\"Върховният административен съд окончателно каза, че в законодателството няма забрана за диво къмпиране и за разполагане на палатки и каравани извън къмпингите\", посочва още Батембергска.Представителят на Върховна административна прокуратура също е счел, че жалбите на община Бяла са неоснователни, а оспореното решение следва да се потвърди като правилно, съобразено със събраните по делото доказателства, пише в окончателното решение на ВАС.", "date": "2017.09.07", "title": "Съдът окончателно реши: Дивото къмпингуване в България не е незаконно"}
{"url": "https://offnews.bg/futbol/55-000-chilijski-fenove-iskat-ot-aleksis-sanches-da-se-razdeli-s-priat-664622.html", "text": "Странна петиция доби популярност в Чили след последните две световни квалификации в зона КОНМЕБОЛ.В тях Чили записа загуби у дома с 0:3 от Парагвай и с 0:1 при гостуването на Боливия и изпадна от местата, даващи право на участие на световното в Русия догодина.Местните фенове са притеснени от формата на звездата на тима Алексис Санчес, който изглежда понапълнял. Според привържениците на футбола виновна за това състояние е новата му приятелка Майте Родригес.Нападателят на Арсенал се представи слабо и в двата мача и принуди дори бившия селекционер на Чили да отбележи, че изглежда \"по-едър от обикновено\". Във фейсбук беше създадена специална група, която има за цел да раздели Санчес с Майте.Феновете организират и марш по улиците на столицата на Чили, като участие в него са потвърдили 55 000 души, а други 13 000 са заявили интерес към събитието.Феновете на Санчес не за първи път организират протест в негова чест. През март над 14 000 се записаха за протест на стадиона на Арсенал в Лондон с искане той да напусне клуба.", "date": "2017.09.07", "title": "55 000 чилийски фенове искат от Алексис Санчес да се раздели с приятелката си"}
{"url": "https://offnews.bg/sviat/ispanskiat-konstitutcionen-sad-spria-referenduma-za-nezavisimost-na-ka-664625.html", "text": "Испанският конституционен съд преустанови действието на закона за референдум, който бе приет от парламента на Каталуния.Така на практика съдът спира референдума за независимост на Каталуния, насрочен за 1 октомври.Действието на закона се преустановява, докато съдиите разглеждат внесен от правителството иск за анулиране на референдума.По-рано днес премиерът Мариано Рахой съобщи, че ще поиска от съда да обяви референдума за незаконен.Рахой акцентира, че референдумът би бил посегателство срещу институционалния ред в Испания и Каталуния.Същевременно испанската главна прокуратура обяви, че ще повдигне обвинения срещу водещи фигури от каталунския парламент заради това, че са позволили вчерашното гласуване.Говорител на каталунското правителство разкритикува решението на испанските власти да предприемат съдебни действия срещу каталунски представители. По думите му, те упражняват постоянен натиск, но въпреки всичко референдум на 1 октомври ще има.", "date": "2017.09.07", "title": "Испанският конституционен съд спря референдума за независимост на Каталуния"}
{"url": "https://offnews.bg/futbol/domuschiev-privika-hero-za-obiasnenie-na-slabata-igra-na-ludogoretc-664619.html", "text": "Собственикът на Лудогорец - Кирил Домусчиев е останало крайно недоволен от двете поредни равенства на тима си.Снощи шампионите не успяха да победят Левски на \"Герена\", въпреки че над 50 минути играха с човек повече.По информация на колегите от Sportal.bg, босът на \"орлите\" привикал наставника на отбора Димитър Димитров след срещата в столицата, като двамата са разговаряли до 01:15 часа през нощта.Притесненията на Домусчиев са обясними, предвид факта, че за Лудогорец предстои важна порция международни срещи в груповата фаза на турнира Лига Европа, а видът и маниерът на игра на разградчани в срещите им под ръководството на Херо до момента не изглеждат никак \"европейски\".Двубоят с Левски предизвика големи полемики заради съдийството. Ексцентричният баскетболен корифей Константин Папазов призова за септемврийско въстания, а от клуба пуснаха жалба срещу рефера Никола Попов. От Лудогорец коментираха сдържано изявите на арбитъра.\"Не е коректно да вменявате вина на Лудогорец за съдийските грешки. Съответните органи в БФС да преценят дали е имало такива. Аз няма какво да коментирам\", заяви пред bTV Ангел Петричев.", "date": "2017.09.07", "title": "Домусчиев привика Херо за обяснение на слабата игра на Лудогорец"}
{"url": "https://offnews.bg/sviat/arestuvaha-18-godishen-balgarin-v-nitca-zaplashval-zhertvite-si-s-noz-664623.html", "text": "Бездомник от България е арестуван във френския град Ница, след като опитал два пъти да извърши въоръжен грабеж.18-годишният българин заплашвал жертвите си с нож, съобщава регионалното издание \"Нис матен\", цитирано от БТА.Той спрял човек, който се приближавал към колата си и го попитал дали това е неговият автомобил. Когато получил утвърдителен отговор, му поискал ключовете и след като шофьорът отказал, българинът извадил нож. Замахнал два пъти към жертвата си, без да успее да я рани.После се опитал да открадне скутера на друг човек, като отново го заплашил с нож.Накрая бездомникът \"получил право на безплатен транспорт, само че на задната седалка на полицейска патрулка\", пише \"Нис матен\".Младежът е изпратен в психиатрия.", "date": "2017.09.07", "title": "Арестуваха 18-годишен българин в Ница, заплашвал жертвите си с нож"}
{"url": "https://offnews.bg/sviat/bi-bi-si-s-reportazh-za-balgaria-zapusnati-sela-i-izbiagali-mladi-hor-664569.html", "text": "Запустели села и единици млади хора, които ги напускат, за да отидат в големия град или в чужбина. Това описва Рут Алекзандър в репортаж за България, публикуван в Би Би Си. България има едно от най-бързо намаляващите населения в света. Тя вече е загубила една пета от населението си от 90-те години на миналия век досега. Но какво означава това за тези, които остават? Дълбоко в българската провинция, в Пернишко, правя рядко откритие, пише авторката. Не носията на Стоян Евтимов го прави необикновен обаче, а фактът, че е на 30 и няколко години и живее в селото.\"Всички приятели, с които израснах тук, си тръгнаха отдавна\", разказва той.Като много млади българи, те са се преместили в големите градове в търсене на работа. \"Невъзможно е да намеря за кого да се оженя в града или в градовете наоколо, защото няма млади хора. Единственият ми шанс да намеря някого е в големия град\", казва Стоян.Българските градчета и села губят жителите си от десетилетия. И много хора не спират дотам - те продължават с търсенето на работа в чужбина. През 1989 г. близо 9 млн. души живеят в България. Сега те са малко над 7 млн. До 2050 г. се очаква броят им да стане по-малко от 5,5 млн. До края на века се очаква населението да стане наполовина на сегашните си нива. Това допринася и за още един фактор, свързан с намаляването на населението в България - ниската раждаемост.  За последно бебе е родено в градчето преди десет години, разказва Стефка, която има магазин в Пещера. Момиченцето и майка му сега живеят в Кипър. Двамата синове на Стефка също са се преселили в големия град. Повечето от клиентите на Стефка са на по 60 години. Магазинът не е пълен със стока, защото няма много клиенти, и тя се притеснява, че може да се наложи да го затвори. По-високо в планината селските магазини вече са затворили, както и училищата. В селото преди живееха около 600 души, разказва 70-годишният жител на Калотинци Боян. Сега те са 13. \"Някои са в гробището, други са в градовете\", казва той. В село Смиров дол Станка Петрова - баба Станка, както я наричат познатите ѝ, седи под едно дърво на завоя на планински път, търпеливо чакаща мобилния магазин. \"Родена съм в селото и го помня, когато беше пълно с хора. Беше толкова забавен и хубав животът тук. Млади, стари\", казва Станка, обяснявайки, че на това място хората се събирали, за да играят хоро. \"Няма никого в селото, затова сега това не може да се случи\", допълва тя.Хората в Калотинци и околните села пазаруват от мобилен магазин, който пристига три пъти седмично. Той е на семейството на Атанас и Лили Борисови. Микробусът им е добре зареден с всичко - от хляб и кисело мляко до цигари и бира, дори и лекарства. За последните 10 години те не са пропуснали доставка, макар че през зимата планинските пътища са пълни със сняг. \"Понеже има малко хора, сме приятели с всички и се опитваме да им помагаме с каквото можем\", обяснява Лили. Макар че са популярни сред хората, клиентите и печалбата им намаляват. \"Тревожим се, ако някой не се появи на обичайното място, особено през зимата\", казва Лили и допълва, че се е случило да открият починал. Правителството е предприело редица мерки срещу намаляването на населението и увеличаването на раждаемостта: помощ за ин витро процедури и грижи за децата, както и за ипотека. Освен това предлага и мерки за насърчаване на българите в чужбина да се върнат в България. Но само те. Българският вицепремиер Валери Симеонов отхвърля идеята бежанци да се заселят в страната. \"България не се нуждае от необразовани бежанци. Българското общество няма да приеме и образовани мигранти. Те имат различна култура, различна религия, дори ежедневни навици\", казва той. \"И слава Богу България е една от най-добре защитените страни в Европа от мигрантския натиск\", казва Симеонов, визирайки оградата на границата с Турция.Според цифрите на ЕК България е приела само около 50 мигранти, пристигнали в Европа от Северна Африка и Близкия изток между 2015 и юли 2017 г.Явно българското правителство не вижда имиграцията като вероятно решение за проблема с намаляването на населението. Въпреки че правителството е пълно с идеи за увеличаване на раждаемостта, усещането в провинцията е, че политиците говорят, но нищо не правят. Преди да си тръгна, попаднах отново на Боян, мъжът, живеещ в Калотинци. \"Ние сме изоставени. Забравени от всички - от управниците и от Бог. Политиците няма да направят нищо за нас. Те се вълнуват само от собствените си интереси. Не ги е грижа за хората - особено възрастните хора в селата. Не ги е грижа дори за младите хора, защото те са в чужбина. Така че на политиците не им пука изобщо, а българската държава изчезва\", казва той. ", "date": "2017.09.07", "title": "Би Би Си с репортаж за България: запуснати села и избягали млади хора"}
{"url": "https://offnews.bg/sviat/irma-nastapva-kam-florida-oprazniha-magazinite-niama-voda-nalivat-b-664595.html", "text": "В почти всички градове по източното и западното крайбрежие на щата Флорида хората се готвят трескаво за евакуация заради приближаващия ураган Ирма, който вече опустоши Карибите.А движението по междущатската магистрала i-75 в последните 24 часа е изключително наторарено, тъй като вече много хора започнаха да се евакуират пред опустошителната стихия на Ирма. Петя обяснява, че семейството ѝ има стая само за два дни стая в Талахаси.В щата вече има специален канал, по който денонощно се предава информация за движението на урагана, който представя възможните сценарии за Ирма. Функционират и няколко приложения за смартфони, които трябва да помогнат на хората във Флорида да избегнат рисковете при бедствието.Тя обяснява, че вторият автомобил на семейството ще го оставят на някой от високите етажи на паркинг в някой от моловете в Нейпълс, за да не пострада от бедствието.Още от миналия ден в курортния град са затворени почти всички търговски обекти. Ирма на практика вече вилня в местните магазини, чиито рафтове вече са опразнени от предапокалипсистичното пазаруване.Губернаторът на Флорида вече обяви извънредно положение, чиято цел е да не се допусне спекула и черна борса заради Ирма.Засега само във Форт Лодърдейл е обявена задължителна евакуация, а за Нейпълс, както и за части от Маями, статусът е \"желателна евакуация\".Тя и съпругът ѝ Йордан са напълнили бутилки от вода с бензин. Причината е, че само за часове след като станало ясно, че Ирма идва към щата от всички магазини първо са били изкупени тубите. Затова и много хора пълнят бензина във всевъзможни съдове като кофи и тенджери.Иначе подготовката на щатските власти е изключително професионална, обяснява българката от Флорида. Губернаторът временно е премахнал рестрикциите за зареждане на бензиностанциите с гориво, за да могат цистерните по-бързо да стигат до тях заради масовото запасяване с гориво. Освен това насякъде в щата ще има безплатен Wi-Fi, за да не остане никой без връзка при проблем с мрежите на телекомите.", "date": "2017.09.07", "title": "Ирма настъпва към Флорида: Опразниха магазините, няма вода, наливат бензин в кофи"}
{"url": "https://offnews.bg/koloezdene/frum-vazstanovi-avansa-si-pred-nibali-664617.html", "text": "Крис Фрум си върна част от загубения вчера аванс на върха в Обиколката на Испания пред втория в класирането Винченцо Нибали в днешния сложен 18-и етап на Вуелтата.Днешният етап от 169 км не можеше да се сравни със 17-ия с финал на височината Лос Мачукос, но също предложи разнообразие на състезателите, особено във втората половина с две изкачвания от втора и трета категория и финална двукилометрова права по стръмен хълм.Още в началото на етапа се откъсна група от 19 бегълци, като в нея попаднаха и четирима колоездачи с общо седем етапни победи в тазгодишната Вуелта, но никой не застрашаваше лидерите. Пелотонът ги пусна да се борят за победата, като изоставането стана 12 минути.В крайна сметка финалният дуел от белгиеца Сандер Армее, който финишира за 4:09:39 часа, за да триумфира с първата си етапна победа във Вуелтата. На втора позиция, на 31 секунди след Армее, завърши казахстанецът Алексей Луценко, който днес имаше рожден ден. Трети се нареди Джовани Висконти от Италия, който изостана на 46 секунди зад победителя.По-интересно беше в пелотона, където мнозина опитаха да проверят дали Фрум е възстановил силите си след вчера. Атаки предприеха Алберто Контадор, Мигел Лопес и Илнур Закарин, но единствено успя Фабио Ару, който кара сам приблизително 40 км.В последното изкачване Фрум показа, че се е възстановил напълно и сам тръгна в атака, като с него успяха да карат само Контадор и канадеца .Нибали завърши на 20-ина секунди от Фрум, тъй като силата му е в по-дългите изкачвания, а на такива малки хълмове постоянно губи време. В крайна сметка ситуацията на върха остана почти непроменена - Фрум води вече с 1,37 минути пред Нибали, който в събота ще има последен шанс да го измести.", "date": "2017.09.07", "title": "Фрум възстанови аванса си пред Нибали"}
{"url": "https://offnews.bg/obshtestvo/obiaviha-nova-protcedura-za-sajta-na-predsedatelstvoto-srokat-e-7-dni-664608.html", "text": "Министерството за Българското председателство на Съвета на ЕС поднови днес процедурата за изработване, дизайн и техническа поддръжка на интернет сайт и мобилно приложение, предоставяне на хостинг и стрийминг, съобщиха от ведомството на Лиляна Павлова.След като нито една от трите фирми, кандидатствали за изпълнение на обществената поръчка, не успя да покрие изискванията за необходим опит, в понеделник конкурсът беше прекратен. От днес желаещите да направят сайта на първото Българско председателство на Съвета на ЕС могат да видят новите условия  и да кандидатстват.Обществената поръчка отново е на стойност до 70 000 лева (без ДДС). А порталът ще бъде готов до 1 декември 2017 година.Основните изисквания остават същите – по образец и насоки на Генералния секретариат на Съвета на ЕС.Сайтът ще е на четири езика, ще е съобразен с нуждите на хората с увреждания, ще предоставя информация, снимки и видеа от събитията по време на председателството.Сайтът ще дава възможност да се гледат пряко или на запис откритите дебати чрез излъчване на живо.Порталът ще осъществява връзката с акредитационната система, през която ще се регистрират журналистите, желаещи да посетят събитията от календара на председателството.Достъпът до него ще бъде свободен, както и до всички публикувани статии, документи, прессъобщения, снимки и видеа.Към страницата ще бъде разработено мобилно приложение, което да допълва ролята ѝ на основен източник на информация за председателството. Крайният срок за подаване на офертите е 14 септември 2017 година.", "date": "2017.09.07", "title": "Обявиха нова процедура за сайта на председателството. Срокът е 7 дни"}
{"url": "https://offnews.bg/futbol/diego-koshta-shte-igrae-na-551-km-ot-sofia-664624.html", "text": "Челси май е намерил нов клуб за нежелания от Антонио Конте на “Стамфорд Бридж\" нападател Диего Коща. Бразилецът с испански паспорт може да премине в турския гранд Фенербахче под наем за една година, твърди местното издание “Милиет”.Според информацията Диего Коща ще получи 5 милиона евро заплата за престоя си в клуба от Истанбул, а феновете му у нас ще имат възможността да го видят на живо, тъй като турският мегаполис се намира едва на 550 км от София.Сделката може да се осъществи съвсем скоро, тъй като трансферният прозорец в Турция затваря на 8 септември. Според друга турска медия - NtvSpor, периодът на преотстъпване е различен и ще бъде по-кратък - 6 месеца.Желанието на самия Коща, според медиите, е да се завърне в Атлетико Мадрид, откъдето си тръгна в посока Челси през 2014 година. “Дюшекчиите” обаче нямат право да картотекират нови футболисти до януари 2018 година.", "date": "2017.09.07", "title": "Диего Коща ще играе на 551 км от София"}
{"url": "https://offnews.bg/futbol/kak-zabrana-za-pushene-otkaza-zvezda-ot-natcionalnia-otbor-na-belgia-664609.html", "text": "Строгата забрана за тютюнопушене на новия селекционер на Белгия Роберто Мартинес стои в основата на решението на звездата на Рома Раджа Наинголан да се откаже от националния отбор.Белгиецът не посочи тази забрана като мотив, но от думите му се подразбира, че не е щастлив да се крие като средношколник. При предшественика на Мартинес Марк Вилмотс той си пушеше на воля. Самият селекционер е признавал, че винаги избират стая с балкон на лагерите за играча, за да не подпали хотела.\"Да прави каквото си харесва. Не е моя работа дали ще приключи кариерата си на 30,ако пуши или на 35, ако спре\", казваше Вилмотс.През миналия месец Мартинес пропусна да изпрати повиквателна на Наинголан и той избухна като севернокорейска бомба.\"Значи, викат 20-годишния Тилеманс, който топли пейката в Монако, и Витсел от Китай, а мен ме забравя. Няма никакъв смисъл да играя за националния\", избухна Раджа и се наложи спортния директор на Рома Мончи да го успокоява. Той отмени решението си, но е е категоричен, че няма да спре цигарите.\"Не съм престъпник. Имам две деца и знам, че им давам лош пример. Но на терена винаги давам 120 процента\", каза успокоеният Раджа. Мартинес обаче едва ли ще промени мнението си. Испанецът се придържа към стереотипа, че спортистът не трябва да пуши и едва ли ще се промени заради Наинголан, освен ако не се получи някакъв страшен кадрови проблем.Като няма за какво да се хванат, треньори, фенове и журналисти, винаги нападат играчите заради цигарите. Помним как дори безупречен атлет като Димитър Бербатов беше сниман с цигара в Англия и породи дълги дискусии. Мениджърът на Арсенал Венгер хиляди пъти е питан как е наказал Джак Уилшър затова, че пуши, докато накрая не го даде под наем. Изследванията показват, че пет цигари дневно, колкото пушат футболистите, намаляват съвсем минимално възможностите им. За пълен отказ може да се настоява едва, когато играчите съвсем излязат от нормата. По-важно е да се предпазят подрастващите футболисти от навика. На 15 години те са по-податливи на ултиматуми, а и привичката още не е хванала корени.Най-известният пушач сред футболистите безспорно е покойния Йохан Кройф. Той обичаше да казва, че футболът му е дал всичко в живота, а цигарите са му го отнели. Все пак малък процент от играчите пушат и ако го правят, не парадират с това, а дори признават за вредното въздействие.Наинголан, Рууни, Йозил, Бербатов, Уилшър не заслужават аплодисменти, но имат право да си търсят начин за сваляне на стреса. По-добре да си дръпнат няколко пъти на почивката, вместо цял мач да мислят как ще се приберат вкъщи и ще напълнят пепелника с фасове.", "date": "2017.09.07", "title": "Как забрана за пушене отказа звезда от националния отбор на Белгия"}
{"url": "https://offnews.bg/knigi/lesno-li-e-da-badesh-bog-2-664555.html", "text": "Вампирската империя на Виктор Пелевин „Empire V” е на българския пазар от миналия четвъртък, благодарение на издателство . В осмия си роман руският властелин на словото ни представя свят, управляван от Великия прилеп, в който прилепите-вампири са избрана каста. Преводач на „Empire V” („Ампир „В”, във вариант за заглавието, който също носи многопластов смисъл) е Боян Станков, а романът излиза под редакцията на Светлана Комогорова-Комата. Корицата и илюстрациите са на авангардиста Sasha Berg, който приема поканата да работи за българското издание.И в Русия, и навън – където е преведен – авторът предизвиква почти равни дози пристрастно благоговение и критични отрицания. Втората група дори вече му е намерила антирекламния „слоган”: отдавна Пелевин пише един и същи роман. Феновете му пък подържат мащабния сайт за автора и творчеството му, едновременно разбулвайки информационни митове за личността му, и като му оставят възможността да не се мярка лично в мрежата. Самият Виктор Олегович казва някъде, че предпочита да пише книгите си, вместо да развива собствения си мит. А доброжелателите му откриват в текст след текст засилващ се контраст и плътност на картината от постсъветския бит и общество. Когато прочетох най-напред „Поколението”, „Книгата на плътеника” и „Империята” в тази последователност, и аз се поусъмних дали това не е, хайде да кажа, „сериал” от три части на тема „бит и душевност на днешния бивш съветски човек”. С повече философия, за по-напреднали (образователно) читатели, примерно в единия край на път, дето от другата страна върви Сергей Минаев, като и двамата се намират в еднакво геополитическо и обществено време, а количеството абстракции са щрих от творческия натюрел на авторите. Та между „мацките” на Минаев и лисицата Ай на Пелевин по-съществените разлики са в натрупания опит: за малко повече от 7 съзнателни години за дадена мацка, или доста повече от 7 века за лиска и посестримите и́. Въпреки, че вместимостта на съдържанието в черепната кухина на мацката е почти еднакво – колкото на лисица. Е, животът по време на Съветския съюз и по-преди от тази съмнителна епоха, явно дава философски плодове за ума. Докато този в „новото време” – само щения за задоволяване на физиологични нужди. Когато обаче прехвърлиш и други четива от Пелевин, картината наистина – освен по-плътна – става по-богата на нюанси и в сюжет и в метафорите. Писателят, който твърди, че обича много Изтока и прекарва там повече време, отколкото в родината си, допълнително ерудира читателите си, а колегите му от „другата страна на пътя” просто описват всеобщите недоволство и отрицание. Всичко обаче се върти около гламура и дискурса.Предлагаме едно от малкото интервюта на Пелевин, измъкнато от сайта му. Започнахме с по пространен текст, писан от млада дама, очевидно добре литературно и лингвистично подготвена, в опит да възвърнем на българския читател вкуса към по-задълбоченото писане, в противовес на модните напоследък, неясни по жанр, \"ревюта\" за книги в знайни и незнайни блогове с неоправдано самочувствие, които промиват мозъците на неизкушените млади читатели точно както го правят и халдеите на Пелевин. Но трудно е да бъдеш Бог, както в друго време и при други измислени обстоятелства възкликват даже в заглавие на книга едни двама братя фантасти. В интервюто писателят – все пак – разкрива разни работи за себе си. Другаде намерих списък и щателно подредени „всичките” около 40-тина интервюта и материали с участието му. Замислих се, че хич не са много, като имаме предвид, че още през 1990 г. се появява „Затворникът и Шестопръстия”.* * * * *Наталия Кочеткова (текстът е от личния сайт на автора, поддържан от неговото фен общество с личното одобрение на автора; прев.Александрина Петрова) - Вашите вампири рушат традиционните представи от митовете и книгите за техните същества. Те не са кръвожадни чудовища, а висше звено на Земята след Бог. Тяхната дейност прилича на „млекодобивно животновъдство” – те не убиват хората, а ги доят. Не бяхте ли съблазнен да си поиграете на Брам Стокър?В.П.: Струва ми се, че моите вампири са много по-страшни. Ужасиите могат да имат различен характер. Има такива, с които са ни приучили да свикнем още от детството и ние просто не ги забелязваме. Според мен, трудно е да се измисли нещо по-страшно от съвременния град. Какво представлява градът? Там хората живеят, защото по-рано в града са умрели много други. Още и защото, това е фабрика за пари. Само че, за кого работи тази фабрика? Даниил Андреев би се съгласил, че едва ли е за хората.Хората не разбират даже смътно силите, които управляват живота им. Те не проумяват смисъла на своята еволюция. Това, което се нарича „прогрес” е поставило човека много по-ниско от живеещото на свобода животно. Начинът на живота на звяра – да яде екологично чиста храна, да живее в най-подходящите за организма му климатични условия, много да се движи и никога да не се вълнува за нищо – е достъпен днес само за някой милионер, отдал се на почивка. А обикновеният човек работи цял живот с изплезен от умора език, а сетне умира от стрес, едва успял да се разплати за бърлогата сив бетонния мравуняк. Единственото, което е в състояние да направи, е да пусне децата си в същото колело.Градът – това са много, много такива истории, умножени една по друга. Когато потискащата безсмисленост на този живот превишава страха от смъртта, започват войни. Щом натежи страхът от смъртта – настъпва мир. Ето такава люлка ни люлее, това е ежедневието ни. „Дракула” на Брам Стокър гледаме само за да отдъхнем едва-едва и да се разсеем мъничко.- „Червената течност” вместо кръв и други евфемизми са пародия на политкоректността. Как мислите, в какви случаи политкоректността и произлизащите от нея лингвистични химери са оправдани и кога изглеждат комично?В.П.: Мисля, че политкоректността е оправдана, когато позволява да се запази човешкото достойнство. Малко смешно е, когато я превръщат във фетиш и национален култ.Никому не е нужна „He-or-shema”, както в Америка, но известен минимум от политкоректни клишета няма да попречи на всяко общество, където една до друга живеят различни нации. Американците СА прагматични хора. Те СА въвели политкоректността, защото тя моментално изгражда формален мост над емоционално зареденото блато. Наречете негъра негър и над вас ще надвисне част от отговорността за търговията с роби. Но ако го наречете афроамериканец, може спокойно да го уволните от работа.Политкоректността създвава ясни правила и опирайки се на тях, може да се избегне двусмислеността, макар – сама за себе си – тази политкоректност да е много двусмислено нещо. Същността и́ е в обществения договор в максимално сбита форма. Удобно е, защото икономисва време и сили. Може би, това трябва да се изучава в училище.- Дискурсът и гламурът СА основните дисциплини, които преподават на младите вампири. Защо ги смятате за ключови понятия на съвременното общество?В.П.: Защото те са такива. Гламурът е скрита идеология на обществото, която обявява себе си за постидеологична или наема технолози за разработване на „потемкински” идеологии. При гламурната идеология ролята на агитпроп се изпълнява от рекламата – писал съм за това в „Generation „П”. А дискурсът е гламур на духа, единствената форма на гламура, достъпна за хора с отложена социална реализация.Впрочем, струва ми се, че да употребиш димята „лузър” не е политически коректно, по-добре е, според мен, да се използва абревиатурата „ЛОСР” или „ЛСОСР” (Лица С Отложена Социална Реализация – б.прев.). По този повод вампирите казват така: ако гламурът е секс, изразен чрез пари́, то дискурсът е секс, който не е достатъчно изразен чрез пари, които ги няма. Може да се каже, че гламурът и дискурсът приличат на синус и косинус (от думата „sin” – грях), струва ни се, че между тях има разлика, но това е просто фазово отместване. Естествено е вампирите да изучават тези два предмета. Те трябва да бъдат на крачка пред хората във всичко.                                                                                       - Чрез преселването си от един носител в друг и запомнянето на всичко, което е ставало в „предишния живот”, езикът на вампира изпълнява функцията на културна памет. Излиза, че културата е демонична в своята същност, така ли? В.П.: Аз не мисля, че в културата има някаква същност. Или, по-точно, идеята за такава „същност” се явява фрагмент от някои култури – например като теорията за „културните организми” на Шпенглер, „историческия материализъм” на Суслов и прочие. Аз гледам на живота по-просто, за мен културата е просто калейдоскоп. Каква „същност” да се крие в калейдоскопа? Тя е само в очите на онези, които гледат в него. Именно тази проеектираща се същност ще придава смисъл и взаимна йерархичност на възникващите картини, правейки ги демонични или какви ли не още. При това на гледащия в калейдоскопа, естествено, ще му се струва, че демонът е самият калейдоскоп.- Какво е отношението Ви към „Майсторът и Маргарита” на Булгаков? Читателите и́ се делят на такива, които смятат книгата за шедьовър и други, за които тя е булеварден роман.В.П.: За мен „Майсторът и Маргарита” е една от най-великите книги на ХХ-и век. Това е най-важният текст сред всичко, написано в съветско време. Никога не съм виждал хора, които да я наричат булеварден роман, даже ми е трудно да си представя такива титани на духа. Понякога казват за книгата, че тя е квинтесенцията на съветския опит и поради това не е особено разбираема за онези, които го нямат. Тя се възприема нелошо и на Запад – примерно Бьорк я хвали, а тя няма съветския опит.                                                                                   - А „Нощен патрул” на Лукяненко попадал ли ви е? Струва ми се, че понякога го пародирате?В.П.: Гледал съм филма. Много съвременен филм – съставен е не от отделни сцени, а от клипове. Абсолютно различен тип операторска работа и режисура. Виждаме не просто един мръсен влак, чаша кръв или лицето на героя – виждаме реклама на мръсен влак, реклама на чаша с кръв, или реклама на лицето на героя и т.н. Този филм сякаш рекламира всички обекти, попадащи пред камерата. Потресаващо е. Много талантлив режисьор. Ако не греша, по-рано е правил клипове „Световна история” на „Банка „Империал”: за Суворов, за Великия инка. Жалко, че не ги снимат вече. Беше много запомняща се серия филмчета. Само че завърши някак бледо, липсваше заключителен клип.Някога бях измислил такъв вариант: безкрайна опашка от намръщени хора с номера на дланите. Стоят в някаква банка. Над опашката се разнася шепот: „Отварят ли?” – „Не, не отварят.” – „Казват, че днес няма и да отворят повече.” И снизходителен дикторски глас: „Банка „Империал”, Световната история, „Банка „Империал”. Ако сте поръчали пародия.                                                                                                                     - Прадеди на главния героя в книгата Рома Шчоркин са прибалтийските барони фон Щорквинкел. Вие някога интересувал ли сте се от родословието си? Разказвали са ми, че до революцията Пелевини са били собственици на верига манифактурни фабрики.В.П.: Не, надали съм от тези Пелевини. Ако моите предци са се занимавали с манифактура, аз най-вероятно щях да пиша криминалета.- Просто не мога да не попитам: истина ли е, че изчезването на ръкописа на романа е плод на немарливост в издателството? Или е забавен ПиАр ход?В.П.: Доколкото знам, не е някакво недоглеждане, а е кражба. На вас ви прилича на забавен рекламен трик, а на мен ми напомня принудителна френска целувка на студа. Виждате колко различни могат да бъдат асоциациите.- Нямахте ли желание да промените нещо в книгата, за да се отличава тя от пусната пиратска версия, както беше направил в подобна ситуация Маркес?В.П.: В мрежата изтече чернова – сурова и незавършена версия, която лично на мен, не ми е особено приятно да чета. Хемингуей казваше, че първите чернови са лайняни. В хода на работата аз внасям огромно количество поправки, понякога променям двайсет-трийсет процента от текста. Обидно ми е, че извадиха на показ вариант, който може да развали впечатлението от книгата.- Запознат сте с театралния проект Shlem.com по „Шлем на ужаса” на младата прибалтийска режисьорка Живиле Монтвилайте, изграден като „актив фикшън щоу”. Когато имаме едновременно театър, литература, видео, музика, художествен пърформънс и интерактивно шоу. Как се отнасяте към нещо от такъв характер? В.П.: Запознат съм с проекта от интернет. Според мен е много интересен. Приятно ми е, че режисьорката се е обърнала към този текст.- Не ви ли смущава, че Монтвилайте е преправила финала, в резултат на което силно е опростила идеята на книгата?В.П.: Не. Още повече, че книгата няма една-единствено идея. Има много идеи в нея. Същността на взаимоотношенията на писателя и режисьора е в това, че режисьорът започва своята работа от там, където писателят свършва. Това е като втората степен на ракетата, която може да я отведе на най-неочаквано място, някъде отвъд. Писателят не бива да се меси в този процес. Най-добре е изобщо да не знае нищо за това.- Днес всички художествени произведения престават да бъдат само литературни явления и намират място в гранични области – появяват се паралелни проекти в интернет, театъра, киното. Например, в последния роман на Борис Акунин „Ф.М.” на читателя се предлага сам да разгадае ребуса. Победителя го очаква златен пръстен. Вие мислили ли сте за нещо подобно?В.П.: Не. Въпреки цялото ми уважение към Борис Акунин, не съм планирал да се заема с разгадаването на ребуса.                                                  - А какво е отношението Ви към стиховете във форума на Вашия сайт? Има и много забавни – примерно, стихотворението за писателите, написано на жаргона на „утайката” на обществото?В.П.: Там, във форума, има много второстепенни поети, тяколко отлични поети и двама велики – „Минздрав” и „Монти Пайтън”. Мисля си веднага да зачисля Минздрав в ОБЕРИУ. - Във форума намерих още една любопитна реплика: млад човек иска да купи дрехи за любимото си момиче. Като образец за стил е взета лисицата Ай от „Свещената книга на плътеника”. Питам се дали героинята Ви е замислена като съвременен секс-символ?В.П.: Не, замисълът беше, тя да е личният ми секс-символ. Изобщо не разбирам, защо младежът ще купува дрехи за момичето си, ако, разбира се, то не е гумено момиче. Не бива да се отнасяме към жената с такова презрително недоверие. Тя може спокойно да свърши някои неща и сама.- За септемврийската изложба на книгата в Москва беше пристигнала младата френска писателка от китайски произход Шан Са. Дебютният и́ роман „Вратата на небесното спокойствие” е удостоен с „Гонкур”. За своя маниер на писане тя казва, че се опитва да съчетае принципа на източната живопис – контур без обем – с европейската традиция – обем без контур (т.е. масло). Като се има предвид, че Вие прекарвате много време на Изток, можете ли да кажете, че нещо подобно Ви е близко?В.П.: Ако опитаме да обединим контур без обем с обем без контур, ще получим контур с обем. Защо да обединяваме източните принципи с европейските традиции заради толкова прост ефект. И така, всеки предмет притежава тези атрибути. А думите, все едно, никога няма да притежават нито контур, нито обем. Въпреки всичко, казаното от Шан Са ми е много близко. Ще обясня защо.Малко по-рано говорихме за дискурса като разновидност на гламура. Ето това е класически пример как гламурът и дискурсът преливат един в друг и се сливат в едно цяло, образувайки сочен, хрупкав и калориен (но с мярка) продукт.- Тимур Кибиров беше казал, че е написал поемата „К.У.Черненко”, защото съветският чиновник е абсолютен мит. За него не се знае нищо и следователно, авторът е свободен при конструирането на художествения образ. Вие пък не участвате в литературни кръгове и форуми, отказвате да общувате с журналисти, постоянно подчертавате, че прекарвате много малко време в Москва. Не се ли страхувате да се превърнете в митологична особа или дори в персонаж в нечия книга?В.П.: Знаете ли, изобщо всичко е един абсолютен мит. Човек не знае какво представлява той самият, откъде се е взел тук и накъде е тръгнал после. Затова Тимур Кибиров е тъй неизчерпаемо загадъчен, както и К.У.Черненко, или ние с вас.Единственото, в което можем да бъдем стопроцентово уверени е днешният обменен курс на централната банка. Но даже и в този случай, не всичко е така просто, заради което и написах романа за „империята”.А що се отнася до моя начин на живот, той си е съвсем стандартен, дори банален, за един писател. Мнозина писатели избягват публичността. Това е по-скоро правило, отколкото изключение. На теория, писателят може да бъде и литературен безделник, но ми се струва, че такъв хибрид няма да е сполучлив. Нали знаете, като летящия ескаватор – принципно такава машина може да се построи, но тя надали ще може и да копае, и да лети добре. Не се отказвам да общувам с журналисти, нашият разговор го доказва. Но се старая да сведа до минимум това почетно задължение.А да стана персонаж в нечия книга… Мисля, че мога да бъда такъв само в собствена книга. Нещо, което и правя вече много години. Ако стана персонаж в чужда книга, то тя ще бъде такава някаква, за митологичен герой. Един вид митична особа. А тези особи живеят по свои собствени закони. Ние не можем да повлияем на ставащото с тях.", "date": "2017.09.07", "title": "Лесно ли е да бъдеш Бог (2)"}
{"url": "https://offnews.bg/kakvi-sa-pravata-ni-kato-potrebiteli/kzp-otkri-narushenia-pri-avtomobilnite-zastrahovki-664610.html", "text": "Нарушения в общите условия на застрахователни компании установи Комисията за защита на потребителите.Става въпрос за опита на застрахователя да избегне изплащане при кражба на колата, когато талонът на автомобила е бил вътре. Такъв аргумент не е основателен, категоричен бе председателят на КЗП Димитър Маргаритов, който коментира темата за \"Преди всички\" по БНР. Кодексът за застраховането категорично и изчерпателно изброява случаите, в които застрахователят може да се освободи от отговорност, подчерта той.В момента Комисията анализира общите условия на всички застрахователни компании.На въпрос дали рекламните SMS-и от търговци са законни Маргаритов отговори, че никой няма право да изпраща съобщения, ако потребителят не е дал изрично съгласието си да получава такива. Хората трябва да бъдат особено внимателни в случаите, когато съобщенията представляват оферти за сключване на договори, игри, които изискват плащане.", "date": "2017.09.07", "title": "КЗП откри нарушения при автомобилните застраховки"}
{"url": "https://offnews.bg/zimni/emil-hegle-svendsen-obeshta-seriozna-bitka-na-marten-furkad-664621.html", "text": "Четирикратният олимпийски и 12-кратен световен шампион  по биатлон Емил Хегле Свендсен отправи сериозно предизвикателство към френския доминатор Мартен Фуркад през новия сезон.Норвежецът разказа как протича подготовката му през лятото и е уверен, че може да се опълчи на Фуркад, тъй като за разлика от миналата година, сега не е загубил два месеца заради заболяване.\"Чувствам се великолепно. Смених диетата си и нямам никакви проблеми. Сякаш се подмладих с четири години. А когато съм в добро състояние, аз съм по-силен от Фуркад\", заяви със самочувствие Свендсен.Ако думите му се оправдаят, то новината е добра и за самия Фуркад, който определено ще се почувства \"освежен\" от появата на конкуренция.В края на миналия сезон французинът се оплака, че му е омръзнало да печели и вече не изпитва необходимата мотивация. Силен Свендсен определено ще нажежи страстите в един от най-популярните зимни спортове.", "date": "2017.09.07", "title": "Емил Хегле Свендсен обеща сериозна битка на Мартен Фуркад"}
{"url": "https://offnews.bg/politika/balgaria-niama-da-ima-skoro-elektronno-pravitelstvo-vsichko-zapochva-664618.html", "text": "Разработените до момента системи и техните функционалности не могат да бъдат използвани като обща платформа за електронно управление.Това се посочва в отчета за състоянието и годишния план за развитието и обновяването на информационните ресурси в администрацията и ресурсите на Единната електронна съобщителна мрежа (ЕЕСМ) на държавната администрация и за нуждите на националната сигурност. Правителството днес одобри отчета и годишния план.Отчетът е първият цялостен документ, който очертава моментното състояние на информационните ресурси в държавната администрация.Първият годишен план предвижда \"разработване и утвърждаване на архитектурна рамка на електронно управление.\"По отношение на предприеманите от 2007 г. насам действия за развитие на е-управлението, анализът констатира, че разработените до момента системи и техните функционалности не могат да бъдат използвани като обща платформа за електронно управление. Причината е както липсата на части от функционалности и на технологични средства, така и на нормативни основания.Пълна мистерия е колко струва е-управлението досегаКато основен приоритет е изведено развитието на споделените информационни ресурси, както и разширяването на възможностите за служебен обмен на данни между административните органи. За целта администрациите предвиждат 100 млн. лева за хардуер, внедряване на приложни системи, системен софтуер, доставка на комуникационно оборудване.Идентификацията и липсата на свързаност на регистрите и информационните системи остава основна пречка пред използването на електронни административни услуги от гражданите и бизнеса, коментира днес председателят на Държавната агенция \"Електронно управление\" (ДАЕУ) Росен Желязков.Желязков каза също така, че към днешна дата не могат да бъдат посочени извършените до момента разходи за е-управление:\"Всяко число, различно от финансираното до момента с европейски средства, би било спекулативно. На базата на осъществявания от ДАЕУ проектен и бюджетен контрол по целесъобразност и след създаването на Регистър на информационните ресурси, занапред ще бъде възможна оценката на наличното в администрациите\"Най-много пари за хардуерВ момента осем базисни регистъра са в състояние изцяло да обменят данни през средата за обмен на свързаност RegiX. За да се случи това и с останалите регистри, са необходими промени на законодателството.\"Това ще бъде една перманентна задача, за да продължи премахването на удостоверителни документи и след подготвените вече промени, свързани с отпадането на 12 основни удостоверения на хартиен носител. През 2018 г. RegiX трябва да бъде общ компонент за всички администрации\", посочи председателят на ДАЕУ.Най-голям е делът на планираните разходи за хардуер. Следват планираните разходи за внедряване на приложни системи, системен софтуер и доставка на комуникационно оборудване. Същевременно най-малко средства администрациите предвиждат за разработване и внедряване на електронни административни услуги. Преобладаваща част от планираните разходи се падат на 18 администрации. Централните администрации планират да изразходят за информационни ресурси между 20 хил. лв. и 1 млн. лв., областните администрации – между 10 и 20 хил. лв., а общинските администрации – между 400 лв. и 5000 лв., сочи документът, одобрен от правителството днес.Констатирани са непълноти в ключови регистри като Националната база данни \"Население\" и Имотния регистър.\"Даваме си сметка, че дигитализацията на всички хартиени масиви отпреди 2000 г. ще струва много пари, но оттогава досега не са заделяни никакви средства за целта. Затова сега трябва да започнат да се предвиждат необходимите средства за дигитализация. Същото важи и за регистрите, поддържани от общините. Когато потребителите на НБД \"Население\" знаят, че тя е актуална, ще спрат да изискват съответните обстоятелства на хартия\", твърди председателят на ДАЕУ.", "date": "2017.09.07", "title": "България няма да има скоро електронно правителство. Всичко започва отначало"}
{"url": "https://offnews.bg/obshtestvo/sofijska-voda-nagrazhdava-10-loialni-klienti-664603.html", "text": "\"Софийска вода\" ще награди 10 коректни клиенти в лятната си томбола.Шестима ще получат ваучери по 500 лева за бяла и черна техника, а други четирима - ваучери на стойност 250 лева за спортни стоки.Печелившите клиентски номера бяха изтеглени днес в присъствието на нотариус.Ваучер за 250 лева печелят клиентите със следните номера: 1003091916, 1003069374, 1005309142, 1004088938.Ваучер за 500 лева печелят клиентите със следните номера: 1005141940, 1004041905, 1005281482, 1005335633, 1005019008, 1005310385.", "date": "2017.09.07", "title": "Софийска вода награждава 10 лоялни клиенти"}
{"url": "https://offnews.bg/kultura/ostava-otbeliaza-25-g-na-stcenata-s-grandiozen-kontcert-i-novo-video-664602.html", "text": "Вечерта на 31-ви август емблематичната инди-рок банда Остава отбеляза 25-тата си годишнина с грандиозен двучасов концерт на открито, в клуб „Маймунарника“.Групата събра над 2000 човека, които заедно с тях пяха любимите си песни.Само седмица по-рано, бандата пусна последното си видео към песента „Самолет“, чийто режисьор е Петко Спасов.Непосредствено преди концерта клипът се завъртя няколко пъти на видео стената, а на входа на клуба всеки гост получи разграфен лист, от който да си направи детски хартиен самолет. Епичен бе моментът по време на изпълнението на самата песен, когато феновете започнаха да ги хвърлят и пеят с пълно гърло поредния хит на групата.Сет листът на Остава включваше 25 песни създадени през тези 25 години. Феновете чуха както всички най-големи хитове на групата, така и рядко чувани тракове.Момчетата показаха, че когато наистина обичаш, това което правиш можеш да заразиш с добро настроение и положителна емоция всички около себе си буквално за минути.Музикалната еуфория от този юбилей ще топли сърцата и душите на публиката най-малко до следващият им концерт на 29-ти септември в Пловдив, в рамките на „Капана Фест“.За в бъдеще групата планира да сведе до минимум клубните си участия и да наблегне на самостоятелни концерти в по-големи зали в страната и чужбина.", "date": "2017.09.07", "title": "Остава отбеляза 25 г. на сцената с грандиозен концерт и ново видео"}
{"url": "https://offnews.bg/obshtestvo/sobstvenitci-na-izgorelite-kraj-sopot-lozia-gotviat-blokada-na-podbalk-664585.html", "text": "Собственици на  готвят протест и колективен иск. В края на август пожар опустоши насажденията, а до момента от пожарната не са издали на собствениците протокол за щетите. Намеренията им са на 20 септември да бъде блокиран Подбалканския път. В същото време се подготвя и колективен иск, както и няколко отделни иска срещу полигона на ВМЗ Сопот, откъдето се счита, че е тръгнал пожара. По информация на OFFNews се очаква да бъде стартирана и процедура по обезпечение на бъдещ иск, което пък може да доведе и до запор на активи на завода.Според първоначалната информация по случая по това време на полигона е имало изпитания. В същото време прогнозата за времето на 28 август е показвала висока предпоставка от пожари. Вятърът е бил с посока север – северозапад, тоест от полигона към лозята. Именно такава е и посоката на пожара, изпепелил лозята - север-юг.За същия ден е бил обявен и червен код за високи температури, а силата на вятъра е била между 12 и 17 м/с. Според противопожарните норми при такава скорост на вятъра не трябва да се пали огън или да се правят изпитания на боеприпаси със запалително действие.Само за последната година на полигона край с. Анево е имало 4 пожара.При последния пожар са засегнати близо 4 хил. дка лозови масиви, като напълно изпепелени са 1200. Напълно е стопен един фургон както и инсталацията за капково напояване и течно подаване на торова смес. Към момента от МВР не дават официално обяснение защо се бавят протоколите, с които пожарникарите трябва да опишат щетите. По неофициална информация причината е, че тече разследване, за да се уточни дали пожарът е умишлен или е причинен от небрежност. Мнението на местните обаче е, че протоколите се бавят, тъй като в него трябва да бъде отразен причинителят на пожара. С други думи към момента властите отказват да посочат за виновник полигона в Анево. Полигонът е построен през 54 година като балистично-изпитателна лаборатория. Това вероятно е единственият в Европа открит полигон за изпитание на боеприпаси, който е строен по остарели стандарти и в близост до населени места.Към момента не е ясно и как се извършва контролът върху изпитанията на полигона. На него през юни 2015 година при изпитание на оръжие  американски военнослужещ. ", "date": "2017.09.07", "title": "Собственици на изгорелите край Сопот лозя готвят блокада на Подбалканския път"}
{"url": "https://offnews.bg/obshtestvo/izgonenoto-ot-elin-pelin-sirijsko-semejstvo-zapochna-nov-zhivot-v-selo-664582.html", "text": "Сирийското семейство, което беше изгонено след грозни протести от Елин Пелин, започна нов живот в родопското село Устина.Семейство Джабер сами решили да напуснат близкия до София град и да потърсят щастието си на друго място в България.Отначало били доста притеснени как ще ги възприемат хората в селото, защото нямали представа какво да очакват.След като половин година чакаха да получат лични документи от община Елин Пелин, днес болката и обидата от отношението на местните са останали зад гърба им. Фатима признава, че най-накрая се чувства спокойна.В Устина живеят над 2000 души - както мюсюлмани, така и християни. Но за първи път се заселват бежанци. Така се оказва, че Светла Ботева има нови съседи - семейство Джабер. Тя приела новината с изненада и притеснение.Кметът на селото Нели Бундева разказва, че никой не се е оплаквал от сирийското семейство и е убедена, че събитията от Елин Пелин няма да се повторят.Дом и работа на семейство Джабер намира Кемал Тинев. Разбира за тяхната съдба от медиите. След като вижда негативното отношение на жителите на Елин Пелин към сирийското семейство, решава да им помогне. Без колебание им предлага работа във фабриката си за обработка на дървесина.Тинев обяснява, че в началото е виждал страх и уплаха в очите им, но с всеки ден сирийците ставали все по-спокойни.Синът на Фатима и Фахим Ахмед вече е намерил нови приятели във фабриката за дървесина, а работата за него е сбъдната мечта.Ахмед вярва, че един ден ще има своя собствена фабрика. Днес обаче е решен да научи български и вече взима първите уроци.", "date": "2017.09.07", "title": "Изгоненото от Елин Пелин сирийско семейство започна нов живот в село Устина"}
{"url": "https://offnews.bg/koloezdene/16-godishen-shampion-v-koloezdeneto-ni-zagubi-bitkata-s-raka-664588.html", "text": "Обзор потъна в скръб. Една от големите надежди в българското колоездене - 16-годишният Митко Тихомиров Тодоров, загуби битката с рака.Погребението ще е на 9 септември в родния му град Обзор. Очаква се на погребалната процесия да присъства целият град, уточнява Флагман.Точно когато Митко е на върха, лекарите му поставят тежката диагноза „сарком на меките тъкани”. Първоначално Митко претърпява спешна операция в УМБАЛ „Св. Иван Рилски” в София на гръбнака за отстраняване на образуванието. След нея обаче последвала втора манипулация в Турция.За известно време той отново се изправя на крака, но преди седмица коварната болест отново го събаря. 16-годишното момче внезапно започва да се обездвижва и парализира в областта на краката.След поредната доза прегледи и консултации с турските медицински лица се установява, че по гръбначния стълб на Митко са се образували нови два тумора.Момчето е родено в Обзор, където започва тренировки в тамошния клон на клуб \"Несебър\". През 2014 г. става държавен шампион на шосе и писта заедно със своите съотборници и взема бронзов медал в индивидуалното бягане по часовник.През следващата година също е трети в републиката, а тазгодишният сезон бе най-успешният за него досегa -златен медалист на писта и шосе с отбора си и победител в купите „Троян”, „Обзор” и „Сливен”", "date": "2017.09.07", "title": "16-годишен шампион в колоезденето ни загуби битката с рака"}
{"url": "https://offnews.bg/kultura/dvama-balgari-s-prestizhna-nagrada-ot-kitaj-za-prinos-kam-knigite-664583.html", "text": "По време на международния книжен панаир в Пекин през август 2017 г. Награда за особен принос към китайската книга получиха Любен Козарев, управител на българско издателство, и Петко Хинов, преводач от китайски на български.Наградата за особен принос към китайската книга (中华图书特殊贡献奖, China Book Award for Special Contributions) е изключително престижно държавно отличие на Китайската народна република. Учредена е от Администрацията по масово осведомяване и книгоиздаване с цел отличаване на книгоиздатели, писатели и преводачи със значителен принос към разпространението, превода и издаването на китайски книги и към насърчаване на културния обмен между китайската и други световни култури.Петко Хинов е преводач от китайки на български. Именно той е превел знакови книги от китайски като: “Чудните дела на съдията Бао. Том 1“ от Ши Юкун, „Сън в алени покои. Том 1 и Том 2“ от Цао Сюецин, „Първи стъпки в китайската медицина“ от Чън Цихун, „Бит и душевност на моя народ“ от Лин Ютан и др.От над 200 души, предложени тази година за Награда за особен принос към китайската книга, едва 20 са номинирани за нейното получаване. А Петко Хинов е един от тримата, поканени да произнесат благодарствена реч по случай получаването на тази награда.", "date": "2017.09.07", "title": "Двама българи с престижна награда от Китай за принос към книгите"}
{"url": "https://offnews.bg/bojni/dzhoshua-pulev-shte-e-osvirepial-no-shte-mu-pokazha-koj-e-bikat-na-r-664584.html", "text": "Антъни Джошуа планира да покаже на Кубрат кой е \"кралят на ринга\", когато двамата се изправят един срещу друг в Кардиф. Мачът за световната титла в тежката категория на бокса е на 28 октомври. Очакват се 80 000 зрители.Британецът залага поясите си в WBA and IBF. И се закани да направи шоу за уелските фенове.Антъни каза пред Скай спорт за българина:  \"Намирам го за доста талантлив. Той е бронзов медалист от Олимпиада, което показва неговата класа. Той е звезда в своята страна, той е като крал в България. Ще иска да се представи в най-добра светлина\", изказа се джентълменски машината от мускули.\"Каквото и да гледам по YouTube, съперниците ми винаги дават 30 процента отгоре. Ще съм подготвен за гладен и освирепял Пулев\", призна си AJ.Мачът на Кобрата срещу Владимир Кличко от 2014 година сериозно респектира Джошуа.\"Той е имал Владимир за съперник, а хората забравят това. Трябва да съм стъпил на земята. Защитавам световна титла, а това е сериозна работа\", каза Антъни, който изпитва истинско възхищение към украинеца.\"Ще е велико в Кардиф. Обикновено Америка носи блясъка на битката, но тези мачове се случиха на Острова, а това е добре за мен. Също така доста пари ще отидат за благотворителност\", добави великанът от Уотфорд.\"Той има типичния боксов стил за Източна Европа. Аз ще трябва да му покажа кой е бикът на ринга, кой е кралят на бокса\", добави още непобеденият Антъни Джошуа. Искам да запиша своята победа номер 20 с нокаут номер 20\".", "date": "2017.09.07", "title": "Джошуа: Пулев ще е освирепял, но ще му покажа кой е бикът на ринга"}
{"url": "https://offnews.bg/futbol/poveche-ot-legenda-toj-e-radostta-na-naroda-snimki-664590.html", "text": "Левски има много легенди. Но Радостта на народа е един. Казва се Божидар Искренов, уважават го безкрайно и цесекарите, и славистите, и ботевистите. Защото е артист. Хашлак. Момчет от квартала.Гиби показа къде е мястото му - сред народа. Той посети мача Левски - Лудогорец на любимия стадион. Но седна сред обикновените зрители. С шалче!Далеч от ложи, далеч от камери, далеч от легенди, далеч от Спас Русев и потеклите незнайно откъде милиони на Герена. Затова е пич! И хората го обичат!Божидар Искренов пусна свои снимки със съпругата Кремена и синът й Денис. Малкият е родом от Стара Загора и тренира във Верея, но очевидно е луд фен на \"сините\".Кремена, треньорка по художествена гимнастика, също вече е заразена с левскарския дух. Има ли избор при този съпруг? ", "date": "2017.09.07", "title": "Повече от легенда! Той е Радостта на народа (снимки)"}
{"url": "https://offnews.bg/zvezdi/sashka-vaseva-vliza-vav-vip-bradar-2017-664570.html", "text": "Дизайнерката Миглена Каканашева, Сашка Васева, репортерът Даниел Петканов, диетоложката Енджи Касабие и Тото от група \"Скандау\" са сред 17-де души, които влизат във ВИП Брадър 2017. Предаването, което тази година е под мотото \"Любовта е...\" започва в понеделник по Нова тв.Към водещите Ники Кънчев и Алекс Сърчаджиева се присъединява и Миглена Ангелова.\"Аз ще бъда в ролята на посредник между съквартирантите и зрителите. Ще коментирам какво са казали, какво не са казали, какво са скрили и какво всъщност са искали да кажат участниците във формата. Като журналист ще задавам въпроси и ще търся отговори\", обясни участието си в риалити шоуто Ангелова.Тази година няма да има две къщи, а една. Интериорът ѝ ще е различен - с големи спални, джакузи за двама, люлки и кътове, които предполагат уединение.Изненада за зрителите ще са тайни коментатори, които ще участват в предаванията. Риалити шоуто ще продължи до средата на декември. ", "date": "2017.09.07", "title": "Сашка Васева влиза във ВИП Брадър 2017"}
{"url": "https://offnews.bg/kultura/posledni-podrobnosti-predi-starta-na-wrong-fest-2017-664581.html", "text": "Петото издание на Wrong Fest 2017 ще се проведе тази събота и неделя - 9 и 10 септември, отново на поляната до село Войнеговци.Селото се намира само на 15 километра от паметника на Васил Левски в София, на северния склон на Стара планина. И тази година фестивалът предлага безплатен охраняем къмпинг, който ще бъде разположен във вишневата градина близо до мястото на фестивала. Душове с топла вода ще могат да се ползват срещу заплащане. Няма да се допуска внасяне на храни и напитки във фестивалната зона, изключение ще бъде правено само за бебешки храни.Във всеки от дните ще чуем по 6 групи, като началото ще бъде дадено в 16:30 часа, а краят – в 23:10 часа.Организаторите са с погрижили за маршрутки, които ще пътуват към София до 00:30 часа във всеки един от дните.Двудневни и еднодневни билети могат да бъдат купени онлайн , като еднодневният билет важи за деня, в който бъде използван и дава достъп до къмпинга за същата вечер.За първи път на Wrong Fest ще бъде въведена система за безкасово плащане. Всеки посетител ще може да внася пари във фестивална карта и да пазарува с нея. Тази година фстивалът ще се предлага наливен лагер, три вида крафт бира, бар с шотове, бар с коктейли и два щанда за храна.Парите от фестивалната карта могат да бъдат изтеглени по всяко време, но ако все пак посетителите решат да си тръгнат с картата и в нея остане някаква наличност, тя ще се разпредели като бакшиш между барманите на Wrong Fest 2017.Както винаги, организаторите са сепогрижили за децата – щебъдат осигурени играчки и аниматори, които ще се грижат за тях в часовете, в които на сцената има музика.Вратите на 9 септември отварят в 15:00 часа. Информация за транспорта, реда на групите и други подробности можете да откриете на .", "date": "2017.09.07", "title": "Последни подробности преди старта на Wrong Fest 2017"}
{"url": "https://offnews.bg/obshtestvo/pochina-bivshiat-predsedatel-na-vks-ivan-grigorov-664591.html", "text": "На 72-годишна възраст почина бившият председател на Върховния касационен съд Иван Григоров, съобщава \"Правен свят\", цитирайки БТА и близки на семейството му.Иван Григоров беше председател на ВКС в периода 2000 - 2007 г.Той е завършил право в Софийския университет през 1968 година. Специализирал е наказателно право и наказателен процес. Бил е стажант-съдия в СГС (1970), адвокат в София и лектор в Централния съвет на адвокатурата до 1991.В периода от 1992 до 1994 г. бе председател на Върховния съд, а после конституционен съдия от квотата на Върховния съд от 1994 до 2000 г.", "date": "2017.09.07", "title": "Почина бившият председател на ВКС Иван Григоров"}
{"url": "https://offnews.bg/temida/pravnata-komisia-izslusha-nabarzo-kandidatite-za-chlenove-na-vss-664592.html", "text": "Повече от 4 часа продължи изслушването на 18-те кандидати за новия състав на Висшия съдебен съвет на заседание на правната комисия в парламента. От квотата на Народното събрание вероятно следващата седмица трябва да бъдат избрани 11 представители в следващия състав на Съвета, който се състои от 25 души. Всички партии издигнаха свои кандидати, но засега не е ясно как ще бъдат разпределени силите. Кандидатурите на ГЕРБ са пет, на БСП шест, на ДПС двама, на Обединените патриоти двама, на \"Воля\" двама. Има номинация и на един независим. Всички партии в Народното събрание издигнаха кандидатури. ГЕРБ - петима, БСП - шестима, ДПС - двама, Обединени патриоти - двама, Воля - двама и една номинация от независим народен представител.От посочените кандидатури шестима трябва да бъдат избрани за съдийската колегия, а за прокурорската - пет. Изслушването премина без въпроси от страна на депутатите и без дебат, а кандидатите изчетоха концепциите си, като дори се стигна и до абсурдни случаи. Така например кандидатът на ДПС Стефан Гроздев, който със запъване изчете концепцията си и се позова на Конституцията на Народна Република България.  Събеседването се проведе набързо и без дебат като започна с кандидатите за съдийската колегия, а въпроси бяха зададени само към четирима от номинираните. Един въпрос бе зададен пък към издигнатите за членове на прокурорската колегия.От квотата на \"Воля\" са прокурорът от Районната прокуратура във Варна Владислав Томов и Ангелинка Николова.Николова акцентира върху промяна в работата на ВСС отвътре като разкритикува работата на досегашния състав в почти всички аспекти, . Тя предлага да се разработят критерии за оценка на съдилищата и прокуратурите, да се извършат проверки и пълен анализ на всеки един орган на съдебната власт, да се открият проблемите и начертаят мерки за решаването им. Да се подобри контактът на ВСС с магистратите, да се образуват незабавно дисциплинарни производство при узнаване на нарушение, са други нейни идеи. Цитира някои данни от доклади на Инспектората на ВСС по сигнали на граждани за забавени дела с 14 и повече години и попита къде са били административните ръководители и защо не са направили нищо, за да потърсят отговорност от конкретния съдия.Кандидатите на ГЕРБНоминираният от ГЕРБ Боян Магдалинчев, който е зам.-председател на Върховния административен съд (ВАС) направи констатацията, че във ВСС има институционална криза. Според него новият състав на съвета трябва да изгради нов облик на институцията и да наложи нов стандарт в отношенията. Той предлага към администрацията на ВСС да се създаде аналитично звено с цел анализ на проблемите в съдебната система. Вероника Имова, която е съдия от ВКС, смята че трябва да бъдат решени проблемите с независимостта на системата и качеството на правосъдието. По думите й системата трябва да бъде изчистена от зависимости, външно влияние – политическо, олигархично, както и от вътрешно.Мирослав Джеров, номиниран от депутата от ГЕРБ и бивш агент на ДС Георги Марков, смята, че основната задача на ВСС е да гарантира независимостта на съдиите и съдебната система и предложи кадровият орган да създаде допълнителни структури, които автономно да изпълняват тази функция. Кандидатите на Обединените патриотиАдвокат Боян Новански, който е предложение на лидера на \"Атака\" Волен Сидеров, започна изложението си, че не е поемал политически ангажименти. Той смята, че трябва да се спре командироването на магистрати и че настоящият ВСС не взема предвид становището на съдиите от общите им събрания и това трябва да се промени. Кандидатите на БСПДаниела Марчева, съдия от Софийския апелативен съд, се съсредоточи върху независимостта на системата и на отделния магистрат. Според нея това трябва да е основна грижа на ВСС, пред съдията се поставят големи изисквания – добросъвестност, независимост и неподатливост.Според нея при решаване на проблемите ВСС дължи да упражнява правомощията си при условия на прозрачност, публичност и отчетност, а да се избягват привидност и формалност.Диана Хитова, граждански съдия от трето гражданско отделение на ВКС, се обяви за усъвършенстване на системата за случайно разпределение на делата и лансира идеята общите събрания да правят предложения за командироване и повишение на съдии, поиска преработка на Етичния кодекс, усъвършенстване на индексите за натовареност.Драгомир Кояджиков от Апелативния специализиран наказателен съд пък наблегна на връзката между съвета и съдиите. Той смята, че магистратите трябва да получават по-добра защита от ВСС при натиск. Марина Михайлова от Върховния административен съд акцентира също върху независимостта на магистратите, като в това отношение посочи необходимостта от обучение и постоянна връзка с Националния институт по правосъдие. Адвокат Нели Виодорова, издигната от независимия депутат Ангел Исаев, говори за достойнството на адвокатската професия и как адвокатурата е един от най-големите привърженици на реформата на системата. Според нея не бива да има противоборство във ВСС и навсякъде трябва да цари съгласие и колегиалност.Стефан Гроздев, излъчен от Хамид Хамид от ДПС, изложи идеята си как да се формират заплатите на магистратите. Според него възнаграждението трябва да следва ранга, а не длъжността. Така например съдия от окръжен съд, който е с ранг \"съдия ВКС и ВАС\", ще поучава заплата много близка до този на върховен магистрат.", "date": "2017.09.07", "title": "Правната комисия изслуша набързо кандидатите за членове на ВСС"}
{"url": "https://offnews.bg/kultura/13-balgarski-artisti-pokazvat-naj-dobroto-ot-kontceptualnata-fotografi-664597.html", "text": "В една известна песен се пее:13 български автора, работещи в полето на съвременната концептуална фотография, ще запалят света и ще горят по-ярко от слънцето, представяйки своите най-нови проекти в галерия  на 11 септември от 19:00 часа.Концептуалната фотография не дава бързи отговори, но дава възможност на всеки един от нас да приеме предизвикателството да излезе извън границите на традиционното мислене и представи.Всяка творба отразява индивидуалния почерк на фотографите, разработващи свои собствени визуални идеи и създаващи нови светове в един по-задълбочен контекст. Всичко това придава по-голяма стойност на техните творби, правейки ги подходящи за всички любители на фотографията и колекционерите.Photoconcept - школа за съвременна фотография, е мястото, където авторите намират подкрепа и знания за развитие на своите умения и самостоятелни проекти.Участници в изложбата са Александър Николов, Благовеста Цветкова, Боян Султанов, Венелина Катанска, Веско Николов, Владимир Спасов, Елена Атанасова, Ирина Начева, Лиляна Цанова, Мила Иванова, Пламен Янков, Тереза Жиркова, Ясена Попова.Куратор на изложбата е Ивайло Стоянов.", "date": "2017.09.07", "title": "13 български артисти показват най-доброто от концептуалната фотография"}
{"url": "https://offnews.bg/sviat/rusnatci-dali-100-000-za-politicheska-reklama-predi-izborite-v-sasht-664593.html", "text": "Руснаци провели политическа рекламна кампания във Фейсбук за 100 000 долара преди изборите в САЩ. Рекламите са купувани от фалшиви профили и страници, вероятно действащи в Русия, между юни 2015 г. и май тази година. Близо 3000 реклами и 470 фалшиви профила, свързани помежду си, са разпространявали поляризиращи възгледи по теми като имиграция, расови въпроси и правата на ЛГБТ общността. Отделно 50 000 долара са платени за 2200 реклами с \"потенциален политически заряд\", съобщи Фейсбук. От компанията посочиха, че с тези действия не са нарушени никакви закони, но въпреки това Фейсбук ще закрие 470-те фалшиви профила и страници, свързани с рекламите, тъй като са в разрез с изискванията за автентичност. Имената на страниците не се съобщават.От социалната мрежа допълват, че няма пряка връзка между закупените реклами и конкретна президентска кампания. Няма и таргетиране на колебаещите се щати, от които зависеше изходът от кампанията. Повечето реклами са с били с национален фокус. Все пак около една четвърт са насочени към определени щати - тенденция, която се наблюдава основно през 2015 г.Според \"Вашингтон пост\", позоваващ се на свои източници във Фейсбук, обаче реално става въпрос за много по-голям брой фалшиви профили и страници - около 500 000, като в малка част от тях Хилъри Клинтън и Доналд Тръмп са споменати директно. Социалната мрежа е уведомила комисиите по разузнаването в Камарата на представителите и в Сената за откритието си. И двете комисии продължават разследването за руска намеса на изборите в САЩ и връзките на членове на предизборния щаб на Тръмп с Русия. Според служител на Фейсбук съществуват връзки между рекламите и известна \"фабрика за тролове\" в Санкт Петербург, за което обаче не са успели да получат потвърждение от независим източник, посочва изданието. Съгласно американското законодателство, чужди граждани и организации нямат право с финансови средства пряко да агитират за избирането или поражението на даден кандидат. Реклами, които споменават даден кандидат, но не и изрично дали трябва да бъде избран, попадат в \"сивата зона\".", "date": "2017.09.07", "title": "Руснаци дали $100 000 за политическа реклама преди изборите в САЩ"}
{"url": "https://offnews.bg/futbol/anglia-napravi-revoliutcia-pri-transferite-664600.html", "text": "Клубовете от най-богатата футболна лига в света - английската, гласуваха преди минути революционно предложение. Трансферният прозорец следващото лято ще приключва преди началото на първенството.Решението беше взето, след като мениджърите постоянно се оплакваха от късните сделки при стартирал шампионат. Според специалистите това тотално разбива отборите им. Така по правило вече прозорецът ще затваря в 17,00 ч. местно време на последния четвъртък преди старта на Висшата лига. Желязно, без изключения!Гласуването беше явно. То няма да изменя програмата на английското първенство.Правилото обаче ограничава отборите от Премиършип сравнение с конкуренцията в Европа. Почти всички шампионати на Стария континент разрешават сделки до 31 август, както беше и в Англия до това лято.", "date": "2017.09.07", "title": "Англия направи революция при трансферите"}
{"url": "https://offnews.bg/sviat/ispania-otvrashta-na-katalunia-sad-zaradi-referenduma-za-nezavisimost-664598.html", "text": "Испанската прокуратура обяви, че срещу регионалните лидери на Каталуния ще бъдат повдигнати обвинения заради плановете да проведат референдум за независимост на 1 октомври. Късно снощи правителството на Каталуния одобри и издаде указ за провеждане на референдум за отделяне от Испания.Мадрид обяви, че няма да позволи провеждането на референдума, защото той влиза в противоречие с Конституцията на Испания, която дава право единствено на националните власти да го свикват.„Подготвя се повдигането на обвинения“ срещу лидерите в парламента на Каталуния, съобщи пред репортери главният прокурор Хосе Мануел Маса, цитиран от AFP. ", "date": "2017.09.07", "title": "Испания отвръща на Каталуния: Съд заради референдума за независимост"}
{"url": "https://offnews.bg/zvezdi/eto-go-printc-dzhordzh-parvolak-664594.html", "text": "Принц Джордж пристигна за първия си учебен ден с баща си принц Уилям, съобщи CNN.Херцогинята на Кеймбридж Кейт Мидълтън не успя да изпрати сина си до училище, тъй като страда от тежко гадене и повръщане при ранна бременност. Във вторник беше обявено, че кралската двойка очаква трето дете.Днес при прекрачването на прага на училището за първи път младият принц Джордж изглеждаше спокоен, облечен в традиционната за училището униформа. Годишната такса на престижното заведение е 17 000 паунда, а причината да бъде записан там е, че баща му и чичо му също са учили в него.Принц Уилям гордо изпрати 4-годишния си син до вратата на училището, по същия начин, по който принцеса Даяна е изпратила него преди 30 години.", "date": "2017.09.07", "title": "Ето го принц Джордж първолак"}
{"url": "https://offnews.bg/politika/gerberat-s-chijto-pistolet-be-ubit-mazh-savestta-mi-e-chista-664548.html", "text": "„Съвестта ми е чиста” - това заяви Лазар Влайков, който подаде оставка днес като председател на Общинския съвет в Септември. Общинарите имат извънредна сесия заради поисканата от страна на ГЕРБ оставка на Влайков. А оставката му бе поискана, след като беше съобщено, че дете е убило мъж на тържество във Виноградец с пистолета на общинаря.Името на Влайков стана скандално, след като стана ясно, че той има още две провинения и обвинения, които обаче са били прекратени - първото затова, че е намушкал с нож мъж след пътен инцидент, а второто - затова, че е пребил общински съветник. Общинският съвет в Септември освободи Влайков от поста председател и гласува избор на нов шеф на общинарите. За нов председател беше избран Кирил Тодорин от ГЕРБ. Лазар Влайков обаче не е напуснал съвета, както настояват от неговата партия - ГЕРБ. ", "date": "2017.09.07", "title": "Герберът, с чийто пистолет бе убит мъж: Съвестта ми е чиста"}
{"url": "https://offnews.bg/kultura/ubijstvoto-na-georgi-markov-istoriata-na-balgarskia-chadar-664549.html", "text": "За това как е протекъл периодът между 9 септември 1944г. и 10 ноември 1989г. се знае и много, и малко. Българите днес изпитват изключително смесени чувства спрямо времената на социалистическия строй. В тази публикация ние обещаваме, че няма да задълбаваме в същността на тази система, нито ще заемаме конкретна позиция, тъй като темата за нея предизвиква твърде разнородни емоции у читателите ни. Наемаме се обаче да ви разкажем доколкото можем историята за убийството на един интересен и твърде неудобен човек. Името му е Георги Марков, роден през далечната 1929-та година и преживял едни от най-динамичните години в развитието на България. По професия е писател и именно тази негова страст става причина за смъртта му. Нека обаче приключим с този така проточил се увод и да обърнем повече внимание на историята.Георги Иванов Марков е роден и отраства в София. Получава добро образование, започва да работи като инженер и преподавател, а междувременно започва да се занимава с писателска дейност. Първите си творчески опити прави докато е пациент в лечебно заведение, тъй като от младежка възраст той страда от туберкулоза. След 1944-та в България на власт е комунистическата партия, която прави всичко възможно идеологията и да бъде представена по най-добрия начин пред обществото. В тази връзка част от произведенията на Марков – пиеси, романи, разкази и др. – са забранявани и спирани от печат, тъй като са били неудобни за управляващите. Талантът на младежа обаче е забелязан от висшестоящите и те решават, че имат нужда от писателя. По времето на Тодор Живков огромна популярност добива пропагандният сериал „На всеки километър“. Един от сценаристите на първите епизоди е именно Георги. В годините той става член на онова специално общество на управляващата класа, до което малко хора имат достъп. Писателят често е канен в компанията на висши партийни членове и дейци и става свидетел на техните… особености, които по-късно описва щателно в произведенията си. През 1969г. Марков напуска страната, след като една от театралните му постановки е забранена. Той заминава при брат си в Италия, където остава около две години, след което се мести в Лондон. Писателят е скаран жестоко с българските управници и решава трайно да се установи в Англия. Започва да работи за „Би Би Си“, а също така сътрудничи на „Дойче веле“ и популярното по онова време радио „Свободна Европа“. Междувременно българските служби следят зорко неговите действия в чужбина. Работата му за капиталистическите медии не се нрави на режима и Марков е осъден на 6 години и половина затвор. Творбите му са конфискувани от библиотеките, а името на писателя е забранено до 1989-та година. Тайните служби на Народна Република България – „Държавна сигурност“ – влизат в действие. Агентите им дават на писателя кодовото название „Скитник“ и се заемат с неговия случай.Най-логичната причина за интереса към Марков от страна на ДС е дейността му като писател-дисидент. Макар да е бил приближен на управляващите кръгове, той е бил погнусен от системата, която е била установена в България. Георги изцяло се е противил на доктрината, налагана дълги години от тоталитарния режим на БКП. В годините от 1975-1978г. той завършва един от най-мащабните си трудове, за който се смята, че е една от основните причини за смъртта му. Това е книгата „Задочни репортажи за България“, в която са поместени огромно количество критики към социалистическия строй, към висши партийни членове, както и към личността на самия Тодор Живков. В него ясно си личи противопоставянето на твореца на режима. Марков започва анализите си още от самото начало, когато култът към личността е пренесен от СССР в България. Той говори за постепенното налагане на БКП в абсолютно всички сфери на живот:Разбира се, след написването на Репортажите, след многобройните му участия в предаванията на радио „Свободна Европа“ властта в Народна република България решава, че подобен дисидент не може да бъде оставен жив. На 7-ми септември 1978г. социалистическата държава празнува рождения ден на Тодор Живков. На хиляди километри от София, в Лондон, Георги Марков върви спокойно по градските улици. Той пресича моста Ватерло и се отправя към спирката, за да стигне в Би Би Си. Именно там, насред английската столица, писателят усеща необичайна жилеща болка в крака, както той сам я описва. Самият Марков твърди, че обръщайки се назад е видял мъж, който вдигал от земята чадър. Българинът продължава пътя си и пристига на работното си място. Там забелязва, че на мястото на болката се е появила странна пъпка, след което разказва на свои колеги за странната случка. Часове по-късно Марков получава силна треска и е приет по спешност в болницата. Мъките на писателя продължават три дни, след което той умира. Лекарите не успяват да направят нищо, за да предотвратят фаталния край на българина. Поради нетипичните обстоятелства около смъртта, британската полиция разпорежда случаят да се разследва щателно. На тялото е направена аутопсия и в десния прасец на писателя е открито метално топче. В него, в малки дупки, били намерени остатъци от захарна субстанция, която се разтапяла едва когато температурата около нея достигне 37 градуса – температурата на човешкото тяло. В самото топче била заложена и отровата – рицин. Тя представлява токсично вещество, срещу което и до ден днешен не съществува противоотрова. При разтапянето то е навлязло в кръвта на писателя и станало причина за неговата смърт дни по-късно. Съдбата на Марков е била неизбежна, никаква лекарска намеса не е могла да спаси българина от биологичното оръжие, използвано срещу него.Случаят на Георги Марков предизвиква огромен интерес в Западните медии. Те го наричат убийството с българския чадър, както назовават оръжието, ползвано от Държавна сигурност. През същата 1978г., друг българин – журналистът Владимир Костов – става жертва на подобно оръжие. Инцидентът този път е в Парижкото метро, а бавнодействащата отрова е същата – рицин. Този път обаче покритието не се разтапя и като по чудо жертвата остава жива. С годините следователите се обединяват около твърдението, че автор на покушението срещу Марков е италианец, вербуван от ДС. Името му е Франческо Гулино, а в шпионските среди той е познат като агент „Пикадили“. Доколкото е известно, убиецът още е жив и пътува спокойно из Европа, тъй като през 90-те години българското правителство отказва да разсекрети документите, уличаващи агент Гулино. До ден днешен, въпреки многото обещания, не са предприети действия спрямо извършителите и предполагаемите поръчители. Осъдени няма, няма дори и повдигнати обвинения. В българското обществено пространство името Георги Марков спира да съществува и за него започва да се говори отново чак в края на 1990г. Десетилетия след смъртта си, години след падането на социалистическия режим, писателят сякаш продължава да бъде неудобен на някого.", "date": "2017.09.07", "title": "Убийството на Георги Марков – историята на Българския чадър"}
{"url": "https://offnews.bg/futbol/venger-otreche-za-kriza-v-arsenal-664601.html", "text": "Мениджърът на Арсенал - Арсен Венгер, не може да даде определение на думата криза и не вижда връзка между тази дума и състоянието на повечения му тим, стана ясно от пресконференцията на френският специалист даде преди мача на лондончани срещу Борнемут от Висшата английска лига.\"Не мога да разбера точно какво е криза. Важно е да се съсредоточим върху това, което ни предстои. Всяка загуба криза ли е?Обичам футболистите в моя отбор и им вярвам. Феновете трябва да бъдат зад тима. Ще наваксаме точките, които пропуснахме в мачовете като гости. Това ще бъде много важно\", коментира Венгер.В предишния кръг в шампионата \"артилеристите\" загубиха тежко с 0:4 при гостуването си срещу Ливърпул. Венгер подкрепи Алексис Санчес, който е спряган за трансфер в Манчестър Сити през зимата.\"Нямам съмнение в него. Само трябва да си върне формата. Той е силен психически и дано скоро се върне към най-добрите си дни\", каза още френският мениджър пред медиите.", "date": "2017.09.07", "title": "Венгер отрече за криза в Арсенал"}
{"url": "https://offnews.bg/temida/prokuraturata-shte-razsledva-sapruga-na-bokova-za-prane-na-pari-664553.html", "text": "По повод публикации в медиите за извършени плащания от азербайджански компании по сметки на Калин Митрев, представител на България в ЕБВР е разпоредена проверка от главния прокурор. Това съобщиха от пресцентъра на Прокуратурата.Проверката ще се извърши от Софийската градска прокуратура, като на Националната агенция по приходите ще бъдат възложени действия, свързани с предмета й – дали са налице данни за данъчни престъпления или пране на пари.„Това е безсмислена спекулация. Достатъчно сензационна, за да предизвика интерес и вреди на мен и на семейството ми. За мен това е кампания”, заяви самият Митрев в коментар за Нова телевизия.Той вече е разговарял с финансовия министър, който по-рано заяви намеренията си да поиска обяснение за \"българската следа в схемата\".„Дори без да го е поискал, аз съм длъжен да защитя и моето добро име, и за името на банката и дори за страната”, заяви Калин Митрев, който е съпруг на Ирина Бокова.", "date": "2017.09.07", "title": "Прокуратурата ще разследва съпругa на Бокова за пране на пари"}
{"url": "https://offnews.bg/kultura/vizhte-koj-pecheli-v-igrata-na-offnews-za-3-bileta-za-aniventure-comic-664589.html", "text": "Печелившите в играта на ОFFNews за 3 билета за Аniventure Comic Con, който ще се състои на 9 и 10 септември са:Потребител Маxim Zhelyazkov, който печели първа награда - 2 билета, и потребител Вероника Куртова, която печели 1 билет за фестивала. Билетите важат за двата фестивални дни. За да спечелят, участниците трябваше да отговорят правилно на въпроса:Актьори от кой хитов сериал ще дойдат в България, за да се срещнат с феновете си на Aniventure Comic Con?Правилният отговор бе \"Игра на тронове\". Молим печелившите да проверят електронната поща на имейла, с който са се регистрирали на сайта ни. Изпратена е информация за това как могат да получат наградата си.Фестивалът Aniventure Comic Con ще се състои между 9 и 10 септември в Интер Експо Център, а през двата дни ще видим най-известните Cosplay гости в историята на Aniventure, световноизвестни комикс звезди и актьори от най-големите филмови хитове.Цели 2500 квадратни метра ще бъдат отделени за най-голямата гейминг зона, правена у нас. Тя ще приеме едни от най-добрите геймъри от Източна Европа на голямата си сцена, а допълнителни турнири с големи награди ще бъдат организирани и за всички желаещи да премерят сили в турнири по игри като CS:GO, League of Legends, FIFA и много други.По традиция ще видим и едни от най-добрите графити артисти от цял свят с много мастъркласове и workshop зони за по-малките.", "date": "2017.09.07", "title": "Вижте кой печели в играта на ОFFNews за 3 билета за Аniventure Comic Con"}
{"url": "https://offnews.bg/izvan-terena/muha-sabori-ot-stola-polufinalistka-na-us-open-video-664596.html", "text": "Нито един съперник дотук не успя да уплаши Слоун Стивънс, малко изненадващо американката падна от муха. Съвсем сериозно!Полуфиналистката на US Open се уплаши от насекомото на брифинга след успеха над Анастасия Севастова в 1/4-финалите. Стивънс първо се събу, за да убие мухата с маратонката си, но не улучи.Нахалното животинче се върна и американката падна от стола в опита си да го избегне. \"Мразя насекоми. Тази муха е с размери на дракон. Откъде се взе?\", коментира Стивънс, след като си върна усмивката.Иначе мечтата на САЩ за изцяло американски полуфинали при жените стана факт. Медисън Кийс отстрани естонката Кая Канепи в четвъртфиналите и ще се изправи срещу сънародничката си Коко Вандевеге.За другия полуфинал се класираха Винъс Уилямс и Слоун Стивънс. На последната ще й трябва доста повече кураж, за да изхвърли ветеранката. ", "date": "2017.09.07", "title": "Муха събори от стола полуфиналистка на US Open (видео)"}
{"url": "https://offnews.bg/politika/moskovski-popravi-borisov-za-hemus-dogodina-shte-sa-prikliuchili-traz-664547.html", "text": "Транспортният министър Ивайло Московски поправи премиера Борисов, че магистрала \"Хемус\" ще подмине Севлиево по това време догодина - до тогава само трябва да са приключили тръжните процедури, каза министърът пред Нова телевизия.Московски добави, че в първата половина на 2018 г. всички документи за отсечката между Плевен и Ловеч трябва да са готови и да започне строежът. Министърът уточни, че магистралата е сложна за изпълнение и няма как толкова бързо да бъде построена.Той каза още, че новата железопътна връзка между Гърция и България, която ще свързва Дунав, Черно и Егейско море ще допринесе много за стокообмена между двете страни.\"Проектът в първата си фаза включваше връзка между пристанищата Бургас и Александруполис. Впоследствие придоби развитие и включихме повече пристанища от българска и от гръцка страна, както и да има възможност стоки, хора и товари да бъдат прехвърляни от един на друг вид транспорт. Добавиха се пристанищата Солун, Кавала, Александруполис през Свиленград, и българските Бургас, Варна и Русе. За участъка, който трябва да бъде доизграден, е остойностен като 1 милиард и 70 милиона”, заяви министърът.Московски допълни, че очаква до две години да е пусната отсечката между Бургас и Александруполис.Според министъра в България има достатъчно добра жп инфраструктура и само на места ще трябва да се изгражда нова такава. Проектната скорост, с която ще се придвижват влаковете е около 120 км/ч.", "date": "2017.09.07", "title": "Московски поправи Борисов за Хемус: Догодина ще са приключили тръжните процедури"}
{"url": "https://offnews.bg/futbol/titi-papazov-povezhda-vastanie-zaradi-sadiata-na-levski-ludogoretc-664546.html", "text": "Наско Сираков и Тити Папазов видяха страхотна секира срещу Левски при равенството 0:0 с Лудогорец на Герена. Свири Никола Попов, син на шефа в БФС Антон Попов, колега на Сираков.В студиото на BTV емоционалният баскетболен спец дори заплаши да поведе въстание, ако до 48 часа не накажат Никола Попов.  Тити и Наско се завърнаха от няколко седмици на мачовете, като седят близо до собственика Спас Русев.Според Сираков мнозина се страхуват, че Левски надига глава. Той не пожела да цитира името на Кирил Домусчиев, собственик на Лудогорец. И уточни, че Никола Попов е най-добрият съдия у нас и твърдо не взима подкупи.\"Синята\" легенда изброи три спестени червени картона на Лудогорец само до почивката. С по два жълти са пожалени Анисе и Дяков. Натанаел пък е трябвало да бъде директно изгонен за удара в лицето на Вутов, отбеляза Наско.Сираков заяви категорично, че няма да влиза в ръководството на Левски. Припомняме, той е член на Изпълкома заедно с Кирил Домусчиев. Там е и Гриша Ганчев, босът на лидера ЦСКА-София.", "date": "2017.09.07", "title": "Тити Папазов повежда въстание заради съдията на Левски - Лудогорец"}
{"url": "https://offnews.bg/futbol/loko-sofia-kani-s-bileti-po-88-stotinki-za-88-ia-rozhden-den-664557.html", "text": "Хубава инициатива подеха в Локо София. На 2 септември тимът от квартал Надежда  навърши 88 години, но ще празнува в събота преди мача с Нефтохимик.Славният някога клуб кани всички свои настоящи и бивши футболисти, спортисти и деятели. Феновете на тима също ще бъдат зарадвани с билети със символична цена от 88 стотинки.Напоследък доста от известните запалянковци, отказали за изоставят Локо в окръжните групи, липсват от стадиона. Те са крайно недоволни от доста неща.Но ето какво написаха от клуба на своя официален сайт:\"", "date": "2017.09.07", "title": "Локо София кани с билети по 88 стотинки за 88-ия рожден ден"}
{"url": "https://offnews.bg/temida/zapochna-izslushvaneto-na-kandidatite-za-vss-ot-parlamenta-664550.html", "text": "Парламентарната комисията по правни въпроси изслушва 18-те кандидати за членове на Висшия съдебен съвет от квотата на Народното събрание.Народното събрание ще избере и излъчи 11 членове на ВСС - шестима в съдийската колегия на съвета и четирима – в прокурорската.За първи път парламентът ще избира членове на съвета по колегии - отделно за съдийската и отделно за прокурорската, и с квалифицирано мнозинство от 160 гласа за всеки член поотделно.Новият ред за избор на членове на съвета произтича от промените в Конституцията през декември 2015 г., отразени и в Закона за съдебната власт. Всички партии в Народното събрание издигнаха кандидатури. ГЕРБ - петима, БСП - шестима, ДПС - двама, Обединени патриоти - двама, Воля - двама и една номинация от независим народен представител.Кандидатите за членове на ВСС от квотата на Народното събрание ще бъдат избирани с проекторешение за всеки един от кандидатите поотделно, а не с общо проекторешение, предложи председателят на правната комисия Данаил Кирилов.„Това би отразило точно гласуването за кандидат, който е получил необходимото мнозинство и е избран в пленарна зала“, посочи Данаил Кирилов и обясни, че общо проекторешение със всички имена би наложило 2 гласувания в зала.Всеки кандидат се представя в 10 минути. Очаквайте подробности!", "date": "2017.09.07", "title": "Започна изслушването на кандидатите за ВСС от парламента"}
{"url": "https://offnews.bg/sviat/zhertvite-na-uragana-harvi-stanaha-naj-malko-70-dushi-664558.html", "text": "Жертвите на урагана Харви, който опустоши Хюстън и значителна част от щата Тексас, достигнаха най-малко 70 души. Причини за гибелта на загиналите са удавяния, затискане от паднали дървета, болестни усложнения в резултат на природните условия. Повечето от фаталните случаи са станали при прекъсвания на тока. Най-много са смъртните случаи в окръг Харис, в който е и Хюстън.Според експертите е било възможно жертвите да са много повече, като се има предвид силата на урагана. За намаляването на броя на жертвите много е помогнало и правилното отчитане на уроците от предишни подобни бедствия, твърдят те, цитирани от АП и БТА. Изградените специални съоръжения около болниците са помогнали да няма аварийни изключвания на тока, което е спасило много лежащо болни там.Спасителните екипи са били разположени близо до най-уязвимите крайбрежни райони още преди връхлитането на урагана.Освен това в Хюстън не беше предизвикана евакуация, което е предпазило от масово излизане на магистралите. Така вероятно хиляди са били спасени, след като основни пътни артерии бяха залети в резултат на проливните дъждове. ", "date": "2017.09.07", "title": "Жертвите на урагана Харви станаха най-малко 70 души"}
{"url": "https://offnews.bg/politika/okolovrastnoto-shose-i-patiat-za-pernik-shte-badat-remontirani-664567.html", "text": "100 млн. лв. от държавния бюджет отпусна правителството за ремонт на пътища в страната.Парите отиват за рехабилитация, ремонт и реконструкция, като в момента се прави анализ за това, кои са отсечките с най-неотложни ремонтни дейности, които още в рамките на тази есен трябва да се извършат.Средствата отиват за рехабилитация на отсечката на Околовръстния път между Ботевградско шосе и магистрала \"Тракия\". Друг участък, който ще бъде ремонтиран е пътят към Перник от кв. \"Княжево\" до магистрала \"Люлин\". Предвидено е освен пълна рехабилитация на пътя да се въведе и реверсивно движение със светофарна уредба в зависимост от пиковите часове и трафика, като се осигурят по две ленти в съответната посока.Предвижда се и рехабилитация на пътя Варна-Златни пясъци. Той е в тежко състояние от години заради активни свлачищни процеси.  ", "date": "2017.09.07", "title": "Околовръстното шосе и пътят за Перник ще бъдат ремонтирани"}
{"url": "https://offnews.bg/na-tozi-den/dnes-rozhden-den-imat-663963.html", "text": "Антонина Зетова, бивша националка по волейболАпостол Димитров, член на Комисията по досиетата, бивш депутатВиолета Донева, актрисаВойн Войнов, бивш футболист и треньор по футболГинка Чавдарова, изпълнителен директор на Национално сдружение на общинитеО.р. вицеадмирал Димитър Павлов, министър на отбраната при Жан ВиденовДимитър Буюклийски - Мичи, художник и живописец. Създател на българския кубизъм.Проф. д-р Димитър Попов, завеждащ Клиника по вътрешни болести, пулмология, фтизиатрия и клинична алергология в МВР болницаИскрен Пецов, композитор и певецИскра Михайлова-Копарова, евродепутатИван Джамбазов, актьорЛюбомир Пеевски, писател на научна фантастика и фентъзи, предимно предназначени за деца и юноши, драматург, сатирик и хуморист.Мариана Костадинова, бивш депутатРадка Петрова, юрист, бивш член на ВСССашо Дончев, изпълнителен директор на \"Овергаз Инк\"", "date": "2017.09.07", "title": "Днес рожден ден имат"}
{"url": "https://offnews.bg/112/izgasiha-pozhara-do-tetc-a-v-plovdiv-664531.html", "text": "Ликвидиран е пожарът, който горя в близост до ТЕЦ \"Север\" в Пловдив снощи, съобщават от \"Пожарна безопаност\", цитирани от \"Фокус\".Пожарът избухна в сухи треви и храсти около 17.40 часа вчера. С огнената стихия се бориха 6 противопожарни екипа.Няма пострадали хора. Все още се изясняват причините за пожара и площта, върху която се е развил.", "date": "2017.09.07", "title": "Изгасиха пожара до ТЕЦ-а в Пловдив"}
{"url": "https://offnews.bg/sviat/belite-hristiani-sa-stanali-maltcinstvo-v-sasht-664532.html", "text": "Според ново проучване белите християни са станали малцинство в Съединените щати, съобщи Асошиейтед прес.Общественият институт за религиозни проучвания казва, че само 43 процента от американците се самоопределят едновременно като бели и като християни. Преди четири десетилетия делът им е бил 80 процента, но това се е променило заради имиграцията и заради все по-големия брой хора, които не са част от \"организирана религия\".Тази тенденция се наблюдава в целия християнски спектър, включително сред евангелистите, които до неотдавна се смяташе, че няма как да западнат като общност. Ако преди десетилетие една четвърт от американците са се определяли за бели евангелисти, то сега делът им е спаднал до 17 процента.", "date": "2017.09.07", "title": "Белите християни са станали малцинство в САЩ"}
{"url": "https://offnews.bg/obshtestvo/vremeto-dnes-hladno-sutrinta-do-30-sledobed-664533.html", "text": "Днес ще е предимно слънчево. Ще духа слаб до умерен вятър от запад-югозапад. Сутринта ще е хладно, но дневните температури ще се повишават и максималните ще са между 26° и 31°, в София около 27°, е прогнозата за времето на Националния институт по метеорология и хидрология (НИМХ) при БАН.По Черноморието ще преобладава слънчево време. Ще духа слаб до умерен юг-югоизточен вятър. Максималните температури ще бъдат между 26° и 28°, температурата на морската вода е 22°-24°. Вълнението на морето ще е 1-2 бала.В планините ще бъде предимно слънчево. Ще духа слаб до умерен запад-югозападен вятър. Максимална температура на 1200 метра около 21°, на 2000 метра – около 14°.", "date": "2017.09.07", "title": "Времето днес: Хладно сутринта, до 30° следобед"}
{"url": "https://offnews.bg/obshtestvo/kak-mon-opravda-naj-kratkia-srok-za-podavane-na-dokumenti-v-istoriata-664543.html", "text": "МОН даде странни обяснения за най-краткия срок за подаване на документи в историята, чрез който беше избран новият временен директор на Софийската математическа гимназия. От тях излиза, че РУО (Регионално управление на образованието) не е било длъжно да пуска обява за кандидатстване за свободно работно място, но изобщо не става ясно защо го е направило и е имитирало състезателна процедура, щом е вече е решило, че ще си избере фаворит по друг начин..В OFFNews не успяхме да си отговорим на въпроса как при тези условия би могло да се проведе честна процедура. Затова във вторник попитахме принципала на РУО - МОН, каква е вероятността потенциални кандидати случайно да проверят сайта на РУО точно в 15.03 ч., светкавично да окомплектоват документите си за кандидатстване за позицията, да стигнат лично до РУО (обявата не разрешаваше изпращането им по електронен път) и ги подадат преди 17:00.Оказа се, че за МОН няма проблем. В отговора им пише:С други думи, имитацията на честна процедура за подбор не е проблем. От МОН оправдават решението и с \"извънредни обстоятелства\", наложили подбора за временно изпълняващ длъжността \"директор\" да бъде извършен \"в най-кратки срокове\".Под \"извънредни обстоятелства\" се има предвид факта, че Ваня Кастрева уволни директора на СМГ Антони Стоянов след проверка, провокирана от решението му да уволни учителката Петя Тодорова. В основата на скандала между Стоянов и Тодорова бе математическото състезание \"Европейско кенгуру\", до чийто национален кръг не бяха допуснати учениците от СМГ вследствие на спор между двамата съорганизатори. Тодорова бе член на националната комисия, но категорично заяви, че не е можела да влияе на това решение. Твърдение, което Стоянов оспорва. Според учители обаче въпросът е кой и как да управлява парите, които влизат в СМГ от допълнителните курсове. Те твърдят, че става въпрос за повече от 1 милион лева годишно. Сега ги разпределя настоятелството, в което беше Тодорова и което не се контролира от директора.След проверката РУО обяви, че има нарушения, заради които Кастрева моментално уволни Стоянов. Същия ден публикува обявата и избра временната му наследничка на поста - Зоя Савова, бивш учител по математика в училището.Попитахме министерството и дали псевдопроцедурата може да бъде отменена и да се проведе такава, при която кандидатите са поставени при равни условия.\"Няма законови основания процедурата да бъде отменена, тъй като началникът на РУО-София-град Ваня Кастрева е спазила нормативните разпоредби\", отговориха от МОН. Те твърдят още, че трима кандидати са подали документи, но не споменават имената им.", "date": "2017.09.07", "title": "Как МОН оправда най-краткия срок за подаване на документи в историята"}
{"url": "https://offnews.bg/politika/pravitelstvoto-ne-mozhe-da-uvolni-sapruga-na-bokova-obrashta-se-kam-e-664563.html", "text": "Извън правомощията на правителството е да уволни съпруга на Ирина Бокова - Калин Митрев, който е представител на България в Европейската банка за възстановяване и развитие.Това каза финансовият министър Владислав Горанов в Министерски съвет. „Заради публикация в немската и английската преса, в които се намесва името на българския представител в Европейската банка за възстановяване и развитие, докладвах на правителството обясненията, които получих от г-н Митрев. Той твърди, че периодът, за който се отнасят получените от него доходи е извън този, в който той е бил представител на българската страна в банката. Това се потвърждава от посочените периоди в медиите за постъпилите доходи\", обясни Горанов.Той уточни, че Митрев заявява, че върху всички тези доходи са платени данъци в България. \"Това лесно можем да установим със съответната проверка в регистрите на НАП“, коментира Горанов.Той уточни, че са коментирали в правителството ситуацията и са преценили, че дотук имат само медийни публикации и информация от страна на заинтересованата страна Калин Митрев.„Преди да вземем окончателна позиция, ще се изиска с писмо позицията на Европейската банка за възстановяване и развитие.Европейски медии публикуваха информация, според която правителството на Азербайджан е изпрало 2,9 милиарда долара през 4 кухи британски компании между 2012 и 2014 г. А част от средствата са плащани на европейски общественици и журналисти за лобиране в полза на режима на Илхам Алиев. На Калин Митрев са платени 425 000 евро за консултантски услуги.", "date": "2017.09.07", "title": "Правителството не може да уволни съпруга на Бокова, обръща се към ЕБВР"}
{"url": "https://offnews.bg/sviat/tramp-se-sporazumia-s-demokratite-za-darzhavnia-dalg-prez-glavite-na-r-664554.html", "text": "Американският президент Доналд Тръмп се споразумя с демократите в Конгреса за повишаване на тавана на държавния дълг в рамките на три месеца през главите на неговите съпартийци от Републиканската партия. Споразумението връзва ръцете на републиканците в Сената, които бяха принудени да го приемат, като обвърза финансовата помощ за последствията от урагана Харви с увеличаване на тавана на дълга и с краткосрочен правителствен законопроект за допълнителни разходи, който ще трае до 15 декември.Тръмп съобщи новината лично след среща с конгресните лидери в Белия дом, на която се съюзи с демократите, като дори похвали лидерите на демократите в двете камари и не спомена републиканците, които също присъстваха на разговора, съобщи АП, цитирана от БТА. Изходът от вчерашната среща в Белия дом е нагледно свидетелство за раздорите сред най-висшите ешелони на Републиканската партия, посочва агенцията.Оттам коментират, че една от причините Тръмп да се обърне срещу своите е разочарованието от провала на републиканците да гласуват през август отмяната на закона за здравното осигуряване на Обама, известен като \"Обамакеър\". Сега Тръмп се е обърнал и лично срещу лидера на републиканското мнозинство в Сената Мич Макконъл, когото той вини за провала на президентската законодателна програма. След вчерашното заседание Макконъл бе принуден да поеме ангажимента да представи законопроект, базиран на плана на Тръмп.Президентът смята, \"че ние трябва да се обединим и да не създаваме впечатление, че сме разединени във време на сериозна национална криза\", визирайки опустошителния ураган над Тексас, каза Макконъл. Според губернатора на щата Грег Абът усилията за възстановяването ще струват около 180 млрд. долара.", "date": "2017.09.07", "title": "Тръмп се споразумя с демократите за държавния дълг през главите на републиканците"}
{"url": "https://offnews.bg/politika/dzhambazki-s-gnevno-pismo-kam-evrodeputat-dokazhete-obvineniata-kam-g-664556.html", "text": "Заместник-председателят на ВМРО и български представител в Европейския парламент Ангел Джамбазки изпрати писмо до холандската си колега Кати Пири, в което иска обяснения за обвиненията й към български гранични служители от „Капитан Андреево\" в корупция.„Българската гранична полиция заплашва холандски граждани от турски произход. Проблем, който съществува от години, но, на който най-накрая трябва да се обърне внимание. Заедно с белгийската ми колежка Катлийн ван Бремп зададохме въпроси пред Европейската комисия и ще включим всички преживявания, споделени с нас в черна книга, която ще предоставим на българското правителство\", е написала във Фейсбук евродепутатката, която е член на групата на ПЕС в ЕП.Ангел Джамбазки намира това твърдение за изключително скандално и обидно.\"В България, когато някой твърди, че е изнудван, заплашван, или му е искан подкуп от служители на МВР, то той трябва да го докаже, с годни доказателства, пред съда и прокуратурата, настоява Джамбазки и призовава Пири да даде доказателства за обвиненията си. В противен случай ще дължите извинение на стотиците служители на МВР, които носят служба по охрана на външната граница на ЕС в изключително трудни условия, пазейки живота, здравето, имуществото на гражданите на държавите-членки\", настоява той.Писма по случая българинът е изпратил до ръководството на Европейския парламент и Европейската комисия. Джамбазки алармира председателя на ЕП Антония Таяни, председателя на ЕК Жан-Клод Юнкер, първия заместник-председател на ЕК Франс Тимерманс, председателя на парламентарната група на социалистите и демократите в ЕП Джани Питела и председателя на ПЕС Сергей Станишев, че твърденията на Пири, неподкрепени с годни доказателства, са клевета, обидни са и са неприемливи за труда на българските служители на МВР, които, охранявайки външната граница на ЕС, между България и Турция, пазят и гражданите на държавите-членове от проникването на нелегални имигранти и терористи.", "date": "2017.09.07", "title": "Джамбазки с гневно писмо към евродепутат: Докажете обвиненията към граничарите ни или се извинете"}
{"url": "https://offnews.bg/drugi/rusia-i-kazahstan-goriat-ot-svetovnoto-po-shtangi-zaradi-doping-664534.html", "text": "Пореден допинг скандал разтърси световните щангите. Уличени са тежкоатлети от девет страни. Този път няма българи в списъка, но то и не остана много от този спорт у нас.Толкова мащабна допинг афера може да доведе до тежки последствия за вдигането на тежести, като изхвърляне му от олимпийската програма.Замесени са щангисти от Русия, Казахстан, Беларус, Азербайджан, Армения, Китай, Украйна, Молдова и Турция. Най-масови са случаите на руснаците и казахстанците - по 10. Според правилата страна се отстранява от участие на следващото световно първенство в Анахайм при три случая. Това означава, че Русия и Казахстан горят.Резултатите са получени след повторно отваряне на допиг проби от олимпийските игри през 2008 и 2012 година.", "date": "2017.09.07", "title": "Русия и Казахстан горят от световното по щанги заради допинг"}
{"url": "https://offnews.bg/sviat/saprugat-na-bokova-za-azerbajdzhanskata-afera-bezsmislena-spekulatcia-664537.html", "text": "Като \"безсмислена спекулация\" определи скандала с Азербайджанската афера съпругът на Ирина Бокова Калин Митрев, който също е замесен в нея. Пред Нова той не отрича, че е взимал пари, но те са били регламентирани, декларирани и с платени данъци.„Това е безсмислена спекулация. Достатъчно сензационна, за да предизвика интерес и вреди на мен и на семейството ми. За мен това е кампания”, заяви Митрев. С този коментар той обобщава по-голяма част от журналистическото разследване.„Споменава се български представител. Няма такова нещо. Аз съм бил четири години извън банката и през това време съм вършил консултантска дейност. Нещо, което върша от 1992 година насам”, заяви Митрев.Той вече е разговарял с финансовия министър, който по-рано заяви намеренията си да поиска обяснение за \"българската следа в схемата\".„Дори без да го е поискал, аз съм длъжен да защитя и моето добро име, и за името на банката и дори за страната”, заяви Калин Митрев.В разследването на Азербайджанската схема се поставя под въпрос компетентността на Калин Митрев по мащабен хидротехнически проект, изпълняван от азербайджанска компания. Заради опита си Митрев бил търсен консултант за мащабни инвестиции, разказва той.„Да се поставя под съмнение моята работа и професионалната ми пригодност да я върша, е абсурдно”, допълни Митрев.Предстоят проверки у нас и в Европа. Ще се търси отговор на въпроса дали действително Азербайджан ползва и плаща на влиятелни личности да „лъскат” имиджа на управляващия страната режим.", "date": "2017.09.07", "title": "Съпругът на Бокова за Азербайджанската афера: Безсмислена спекулация"}
{"url": "https://offnews.bg/bojni/machat-mejuedar-makgregar-ne-uspia-da-bie-rekorda-po-pari-ot-bileti-664561.html", "text": "Най-рекламираният мач в историята на бокса между Флойд Мейуедър и Конър МакГрегър не успя да бие рекорда по пари от продадени билети. Двамата се биха на 26 август в Лас Вегас, американецът спечели с технически нокаут.Очакваше се приходите от надхвърлят 72,2 милиона долара, записани на мача между Флойд и Мани Пакиао през 2015 г. Изненадващо обаче се оказва, че цели 7000 места в T-Mobile Arena са останали празни.Така са продадени билети за \"едва\" 55,4 милиона долара. И отрежда на сблъсъка второто място.Тепърва обаче се изчисляват общите приходи. Не са дошли резултатите от продажбите от платените канали. 4,6 милиона души по света си купиха мача между Мейуедър и Пакиао. Все пак се очертава нов рекорд, като въпросната цифра ще бъде прескочена. Още не са обобщени резултатите извън територията на САЩ.Вероятно ще бъде подобрен и рекордът от общи приходи. Билети, телевизии, спонсори, мърчандайзинг донесоха на организаторите на мача Мейуеъдър - Пакиао точно 620 милиона долара.Все пак резултатите с билетите са сериозен удар. Продадените  места са били 13 094. Още 137 са билетите за спонсори и двата щаба. Залата в Лас Вегас обаче побира 20 500 зрители.Припомняме, най-скъпият билет за шоуто вървеше 10 000 долара. Не цената обаче е оставила местата празни. Мнозина обявиха, че е смешно да хвърляш ММА боец срещу непобедения Мейуеъдър по правилата на бокса.Флойд обаче се пенсионира с едни 300 милиона долара за 10 рунда и едва ли му дреме за празните места. Шест от седемте най-скъпи мача в историята на бокса са негови.В клуба на Мистър Пари се е врязала само срещата между Ленъкс Луис и Ивендър Холифийлд през 1999 година. Тя фигурира под пето място в класацията.", "date": "2017.09.07", "title": "Мачът Мейуедър-МакГрегър не успя да бие рекорда по пари от билети"}
{"url": "https://offnews.bg/koloezdene/grandiozen-gaf-vkara-koloezdach-v-bolnitca-video-664536.html", "text": "Чудовищен гаф на организаторите доведе до катастрофа и сериозни травми по време на Обиколката на Британия. Незнайно как те бяха оставили паркирани коли в лентата за инвалиди точно след рязък завой.Колоната налетя със страхотна скорост по улиците на градчето Ретфорд. Неколцина от колоездачите буквално се размазаха в задното стъкло на едната колата.Първо налетя Майкъл Хеблрън от Orica-Scott. След това се натресе почти целият тим на BMC, също така и Рето Холенщайн от Катюша.Сериозно пострада Брент Буколтър. Американецът от BMC получи жестоки контузии. Той беше откаран веднага в болница.Останалите довършиха състезанието, но се наложи да сменят колелета си. По-късно Брент пусна снимка от болницата - бинтован, но усмихнат.", "date": "2017.09.07", "title": "Грандиозен гаф вкара колоездач в болница (видео)"}
{"url": "https://offnews.bg/obshtestvo/roditeli-si-pribraha-deteto-nasineno-ot-detskata-gradina-664539.html", "text": "Потресен баща алармира за насилие над детето му в детска градина. Дядото на момченцето отишъл да го прибере и видял синини по лицето му, а детето било неспокойно и плачело.Действието се развива в детска градина „Пролет” в Панагюрище. Дядото Красимир Налбантов разказа, че учителите му обяснили, че детето е ухапано. В изваденото медицинско пише, че то е насинено в областта на лявата и дясната буза.Инцидентът е станал в 11.00 часа, а за случая се разбрало, когато дядото взел детето от градината. Родителите са убедени, че става въпрос за побой, а не за ухапване, защото синините стигат по ухото и зад него, а от едно ухапване не може да се получат такива синини. Родителите смятат, че госпожата е била детето.Учителката отрича да го е удряла. Разказва, че си играело с по-голямо дете и твърди, че е захапано по бузата. Директорката на детската градина твърди, че дядото се върнал и ударил два шамара на учителката, което било прецедент в досегашната й практика. Дядото на момченцето отрича това да се е случвало.", "date": "2017.09.07", "title": "Родители си прибраха детето насинено от детската градина"}
{"url": "https://offnews.bg/sviat/katalunia-reshava-da-se-otdeli-li-ot-ispania-na-1-oktomvri-664544.html", "text": "Каталунското правителство, начело с премиера Карлес Пучдемон, единодушно одобри и подписа указ за провеждане на референдум за независимост от Испания. Референдумът беше одобрен късно снощи и ще се състои на 1 октомври. Междувременно Мадрид обяви, че няма да позволи провеждането на референдума, защото той влиза в противоречие с конституцията на Испания, която дава право единствено на националните власти да го свикват.Днес кабинетът в Мадрид свика извънредно заседание по въпроса. Още снощи премиерът Мариано Рахой се обърна към Държавния съвет на страната с искане да изрази отношението си към гласувания от каталунския парламент закон. Очаква се испанското правителството да оспори закона пред Конституционния съд.", "date": "2017.09.07", "title": "Каталуния решава да се отдели ли от Испания на 1 октомври"}
{"url": "https://offnews.bg/tenis/del-potro-otnovo-izhvarli-federer-664538.html", "text": "Хуан Мартин дел Потро отново се оказа черна котка за Роджър Федерер на Откритото първенство на САЩ. Аржентинецът достигна полуфиналите, след като надви Маестрото със 7:5, 3:6, 7:6(8), 6:4 за близо три часа.Хуан ни лиши от чакания сблъсък между Федерер и Надал, двамата никога не са играли един срещу друг в Ню Йорк. Рафа едва ли ще е много разочарован.Испанецът със сигурност остава №1 след турнира. Самият Дел Потро търси втората си титла в тази надпревара, като през 2009-а той отново победи Федерер - този път на финала.\"През 2009-а играх и срещу Надал. Мога да повторя този резултат,\" заяви Дел Потро след мача.\"Трудно е да обясня какво се случи. Понякога нещата просто не ти се получават. Той бе по-добър във важните точки\", каза пък Федерер.В спор за място на финал Дел Потро ще играе срещу Рафаел Надал. Дотук испанецът води с 8:5 в преките им срещи, но последните две са в полза на двуметровия гигант. Включително на Олимпийските игри в Рио.Във втория полуфинал ще спорят Кевин Андерсън и Пабло Кареньо Буста.", "date": "2017.09.07", "title": "Дел Потро отново изхвърли Федерер"}
{"url": "https://offnews.bg/izvan-terena/ronaldo-se-pohvali-s-ferari-za-500-000-dolara-664545.html", "text": "Кристиано Роналдо показа новата придобивка в огромния си автопарк. Впечатляваща е. Португалецът си подари Ферариi F12tdf. То струва точно 500 000 долара.Приятели предположиха, че Роналдо се е наградил за 78-ия си гол с националната фланелка. Така Кристиано изпревари Пеле, който има 77 за Бразилия.Автопаркът на звездата включва още куп коли, сред които Ламборгини, Астън Мартин. Най-скъпата кола обаче е Бугати (Chiron) за 3 милиона долара.Роналдо гони упорито американеца Флойд Мейуедър. Боксьорът е инвестирал 12 милиона долара в автомобили. Но има и два частни самолета.Не че двамата се състезават. Но явно имат обща страст към скъпите играчки.", "date": "2017.09.07", "title": "Роналдо се похвали с Ферари за 500 000 долара"}
{"url": "https://offnews.bg/obshtestvo/pusheshto-5-godishno-dete-vazmuti-internet-664574.html", "text": "Снимка на малко момиченце на около 5 години, което пуши цигара, възмути социалната мрежа Фейсбук.Снимката бе публикувана в групата Забелязано в София от случаен минувач, който е видял детето да пуши в кола, досущ като голям човек - подадено от прозореца на колата, с цигара в ръка.По думите на очевидеца момиченцето е било около 5-годишно, а докато е пушело, в колата е имало и жена, и мъж. Жената си гледала телефона на задната седалка, точно до пушещото дете. А мъжът спял на предната седалка. Очевидецът разказва, че на възрастните е направен скандал за необезпокояваното пушещо дете. Жената е взела и изхвърлила цигарата и обещала, че детето \"няма да прави повече така\".  ", "date": "2017.09.07", "title": "Пушещо 5-годишно дете възмути интернет"}
{"url": "https://offnews.bg/temida/iznenadvashto-arestuvaha-obshtinaria-ot-gerb-s-chijto-pistolet-be-ubi-664577.html", "text": "Окръжна прокуратура Пазарджик повдигна обвинение и задържа за 72 часа Лазар Влайков, вече бивш председател на Общинския съвет в град Септември.Той бе задържан от полицията в деня на инцидента за това, че с неговия пистолет беше посочено дете, че е застреляло и убило погрешка мъж на тържество във Виноградец. Тогава МВР пусна Влайков с мотиви, че е невинен. Днес Пазарджишката прокуратура съобщи, че Влайков е обвинен, за това че на 31 август срещу 1 септември в ресторант „Градина“ във Виноградец не е взел необходимите мерки за сигурност и от това е последвало причиняване на смъртта на 47-годишния Наско Тонкев.С оглед тежестта на обвинението и опасността Влайков да се укрие или да извърши друго престъпление същият е задържан, а утре – 8 септември 2017 г., ОП – Пазарджик ще внесе в съда искане за вземане на мярка за неотклонение „задържане под стража“, съобщиха още от прокуратурата.По случая прокуратурата работи по две версии - първата е, че смъртоносният изстрел е произведен от 6-годишно дете, а втората, че е дело на самия Влайков. По-рано днес Общинският съвет в Септември единодушно гласува оставката му и избра за свой нов председател Кирил Тодорин от ГЕРБ.", "date": "2017.09.07", "title": "Изненадващо арестуваха общинаря от ГЕРБ, с чийто пистолет бе убит мъж"}
{"url": "https://offnews.bg/obshtestvo/psiholog-zashto-ne-globiha-orhan-murad-za-golotiite-na-suzanita-664572.html", "text": "Защо държавните органи все още не са се самосезирали по случая \"Сузанита\", „която взривява и нравствените правила на държавата“? „По Закона за закрила на детето можеше и нейните родители (Б. ред. - баща на Сузанита е фолк изпълнителят Орхан Мурад) да получат няколко глоби по 3000 лв., а не са. Това заяви психологът и бивш зам.-председател на Агенцията за закрила на детето Христо Монов в студиото на \"Тази сутрин\" по бТВ.Според него свободата на словото е ценност, за която са се пролели реки от кръв, но да си показваш някои части от тялото на 14 години не е свобода на словото, а е нарушение на закона и на нормите на морала.Психологът и фолк певицата Кали дискутираха в студиото на бТВ дали еднакво ли се прилага за всички законът, когато става въпрос за защитата на децата.Поводът за повдигането на дебата е отказът на Кали да плати глоба след съставен акт заради това, че 17-годишният ѝ син Георги е бил навън след 22 ч. „без придружител, който да му е роднина“.Според разказа на майката около 22:30 ч. Георги е бил в кола с още едно момче на неговата възраст и двама 18-годишни младежи, когато ги спира полиция, защото на зелен сигнал за завой наляво, те преминават направо. Георги бил обискиран, проверен за алкохол и наркотици и задържан за 24 часа.Христо Монов коментира, че законът е еднакъв за всички, въпросът е, че в България правният нихилизъм е национален спорт. Според него хората трябва да имат активна позиция и да подават сигнал, когато видят нарушение.Тя обясни, че имала информация от кухнята, според която на ден униформените трябвало да съставят по 10 акта, за да си приключат смяната. Кали каза, че ще обжалва глобата, защото се чувства дискриминирана, че санкционират нея, но не и другите, няпремур тези, които заливат медиите с цинични действия.", "date": "2017.09.07", "title": "Психолог: Защо не глобиха Орхан Мурад за голотиите на Сузанита"}
{"url": "https://offnews.bg/ikonomika/prekratiha-porachkata-za-sajt-na-predsedatelstvoto-664579.html", "text": "Министерството на българското председателство на Съвета на ЕС 2018 прекрати обществената поръчка за изработване, дизайн и техническа поддръжка на интернет сайт и мобилно приложение, предоставяне на хостинг и стрийминг. Причината – нито един от тримата участници, които са подали документи, няма необходимия опит, предаде БГНЕС. Това означава, че служителите на ресорния министър Лиляна Павлова ще трябва да стартират скоро нова процедура по избор на изпълнител на обновяването на сайта на председателството.70 000 лв. без ДДС трябваше да струва обновяването на сайта, плюс създаването на ново мобилно приложение.Екипът на Министерство на българското председателство на Съвета на ЕС 2018 има амбициите най-късно на 01 декември 2017 г. да стартира новата страница на председателството, която да е на четири езика – български, английски, френски и немски, която да е съобразена с нуждите на хората с увреждания. Сайтът трябва да е основният източник на информация, като на него да се публикува и календар с подробности за всички събития по време на председателството.Едно от изискванията е сайтът да има възможност за гледане пряко или на запис на откритите дебати чрез лайвстрийминг. Порталът трябва да има и мобилно приложение, както и да бъде защитен от нерегламентирано влизане. От документацията към обществената поръчка се разбираше още, че сайтът на председателството трябва да има възможност да поеме влизането на около 10 000 потребители едновременно.", "date": "2017.09.07", "title": "Прекратиха поръчката за сайт на председателството"}
{"url": "https://offnews.bg/kultura/tajnstveni-patuvania-iz-sofia-razkrivat-nepodozirani-gledni-tochki-na-664573.html", "text": "Кога за последно чухте какво се случва около вас с пълно осъзнаване? Кога за последно разгледахте в пълен детайл някое цвете или плод? Или се разходихте в пълно спокойствие, безгрижно и с лекота?Театърът на сетивата показва различна гледна точка на обичайните софийски пейзажи. Той представлява групови разходки на групи от максимум 12 души, които в продължение на няколко часа се отдават на търсенето на поетичното измерение на живота. Сетивните градски пътувания се случват на предварително определени дати, а маршрутът им е тайна, която се разкрива само на пътуващите. В зависимост от маршрута си траят между 2,5 и 4 часа.Повече информация и записвания можете да откриете на сайта на \"Театър на сетивата София\". Допълнителни инструкции и мястото за среща ще бъдат изпратени по имейл само на записалите се.„Целта ни е да превърнем Сетивните градски пътувания в нещо като градска леганда, която да провокира хората да преживяват града по нов начин“ – споделят създателите Михаил Димов и Златина Толева, творци и изследователи по природа, които работят със сетивен театър от повече от 10 години – „Започнахме този проект в началото на април 2017 г. и до момента повече от 200 души ни се довериха да им покажем града от различна гледна точка, като се отпуснаха в тишина и се оставиха сетивата им да ги водят.“Предстоящите дати за „Театър на сетивата София“ пътувания са 14, 16, 28 и 30 септември. „Театър на сетивата София” е пионер в създаването на спектакли от вида „театър на сетивния лабиринт” у нас от 2010 г. насам.Това са необичайни, интерактивни преживявания, провокиращи всички сетива, в които главен герой е самата публика. Всеки един от спектаклите на “Театър на сетивата София” има различна тема и се случва в необичайни пространства – изоставени фабрики, запустели читалища, музеи, молове, бизнес сгради или природни места.Темите и съдържанието на различните спектакли са тясно свързани с контекста, зададен от пространството и момента на създаването им, както и от груповата динамика на творческия екип.", "date": "2017.09.07", "title": "Тайнствени пътувания из София разкриват неподозирани гледни точки на познатите ни улици"}
{"url": "https://offnews.bg/izvan-terena/kechistat-rusev-v-amerika-zapochnah-kato-boiadzhia-izgoniha-me-sas-1-664599.html", "text": "Александър Русев със сигурност е един от двамата най-известни българи в САЩ заедно с Григор Димитров. Миро, както е истинското име на пловдивчанина, стана истинска звезда в кеча. Милиони пред телевизорите гледат силните мъже, а стадионите по цял свят се пръскат по шевовете.Мирослав Барняшев гостува в първото издание на новата спортна рубрика на Деян Веселинов \"Другата игра\" по Нова телевизия.\"Аз съм си аз. Няма значение колко съм стигнал, колко пари съм направил. Имам една къща тук в Мътеница (село до Хисаря) и една в Нешвил, това не е най-популярният град в САЩ, но аз си харесвам да ми е като домашно\", сподели Мирослав в двора на своята къща в пловдивското село. Нешвил все пак е доста популярен в САЩ най-вече като столица на кънтрито.\"Като видях Хълк Хоугън видях, че искам да съм като него. Винаги това съм искал да бъда. 4,5 кг съм роден, винаги съм ял храната и на брат си. Имах интерес към английския език, имах фикс идея да отида в САЩ. Всичко е било писано\", разказа Миро.\"Отидох на бригада, поостанах, изтеглихме един голям заем от банката, която не можех да върна. Предложиха ми да съм бояджия, бях боядисвал само яйца на Великден. Дадоха ми една четка, аз се старая, но не им хареса. Изгониха ме, а имах 100 долара в джоба.\"\"Почнах във фабриката за валфи, охрана в дискотеки, строежи, заварчик, работих в стриптийз клуб охранител, пицаджия, разнасях храна. Училището за кеча се заплащаше, което не беше евтино\", продължи юнакът.А какъв е животът във WWE? \"Ние сме на път в годината 300 дни, тръгваме в петък със самолета, имаме шоу, после път, ново шоу, ново шоу, прибираш се за 2 дни и после всичко се повтаря.\"Той сподели и как са се появили и знаменитите му думи: \"Обаждат ми се от офиса и ми казаха, че искат да кажа нещо на български и измислих \"Русев удря, Русев мачка\".В началото на кариерата си във федерацията Русев се изявяваше като руснак, а както самият той разкри, това просто е било по сценарий на шоуто: \"Връзката беше, че нямаше нито един руснак във WWE. Путин беше нашумял и Лана, жена ми, която тогава не ми беше жена, беше живяла в СССР.Казаха ми, че от утре ще се бия за Русия, биех всички наред, говорех, че Русия е най-великата страна. В началото ми беше по-трудно, от чиста гордост ми беше неприятно, но в крайна сметка сме актьори\", разкри Миро.Лана също бе с Русев в България като дори показа, че я бива и в дейностите на село. \"Това е нейна тази гега, овчарят ѝ я даде, води ги на паша, ходихме при кравите, видя и едни бали със сено и за 10 секунди беше горе. С един бански обикаля цял ден\", уточни още той.\"Пари? Какво значение има, не мога да се оплача. Като искаха да опиша кой е Русев, казах, че искам улици да са Русев, легендата за Русев да е жива, да е митично създание. Колко човека знаят Дан Колов? Колко човека са виждали Дан Колов? И при мен е така\", завърши родният кечист.", "date": "2017.09.07", "title": "Кечистът Русев: В Америка започнах като бояджия, изгониха ме със 100 долара в джоба"}
{"url": "https://offnews.bg/sviat/uraganat-irma-zalichava-ostrovi-naj-malko-sedem-dushi-zaginaha-664529.html", "text": "Ураганът Ирма причини огромни щети в Карибите и отне живота на седем души, предава Би Би Си.Малкият карибски остров Барбуда е разрушен на около 90 процента от урагана Ирма, каза Гастон Браун - премиерът на миниатюрната двуостровна държава Антигуа и Барбуда.Ирма е вторият най-мощен атлантически ураган за всички времена. Той вече причини големи наводнения и разрушения на сгради на няколко острова. Поривите на ветровете достигат 295 км/ч.Междувременно във Флорида е разпоредена евакуация.Ураганът може да постави нов рекорд, но не е първият, който достига 295 км/ч, припомня Би Би Си. През 1988 г. ураганът Гилбърт причини смъртта на 316 души в Ямайка и Мексиканския залив. През 2015 г. ураганът Патрисия счупи всички рекорди, като достигна скорост от 345 км/ч, но тя значително намаля с достигането му до бреговете.", "date": "2017.09.07", "title": "Ураганът Ирма заличава острови, най-малко седем души загинаха"}
{"url": "https://offnews.bg/sviat/miliarderat-richard-bransan-se-skri-v-mazeto-ot-uragana-irma-snimki-664540.html", "text": "Милиардерът Ричард Брансън, заедно с компания, е бил в къщата си на остров Некер, който е част от Карибите в момента, в който връхлита ураганът Ирма.Те не могли да напуснат вилата, тъй като не е имало вариант да се транспортират в опасното време. След като компанията, начело с милиардера, видяла, че ще остане в капана на стихията, решили да се скрият в мазето. Снимки от това как са преживели урагана, какво са видели и как са изкарали нощта, Брансън е пуснал в профила си в Туитър. Милиардерът и неговите гости се скрили в избата си за вино в имението му. От снимките се вижда, че те дори са поиграли на табла. ", "date": "2017.09.07", "title": "Милиардерът Ричард Брансън се скри в мазето от урагана Ирма (снимки)"}
{"url": "https://offnews.bg/drugi/tenis-i-koloezdene-v-efira-dnes-664541.html", "text": "10:00 Тенис, турнир за жени в София БНТ HD12:30 Голф Mtel sport 214:15 Колоездене, обиколка на Великобритания Eurosport 215:45 Колоездене, обиколка на Испания Eurosport 116:30 Голф Mtel sport 217:50 Тото, теглене на тиража bTV19:00 Тенис, US Open Eurosport 119:15 Тото, теглене на тиража БНТ 120:45 Баскетбол, ЕП (м), Латвия – Турция БНТ HD22:45 Колоездене, обиколка на България БНТ HD00:00 Тенис, US Open Eurosport 102:15 Тенис, US Open Eurosport 104:00 Тенис, US Open Eurosport 1", "date": "2017.09.07", "title": "Тенис и колоездене в ефира днес"}
{"url": "https://offnews.bg/nashite-avtori/res-xxxix-halbmensch-664535.html", "text": "Да опитаме заедно: простият Тупанбаши каза в прав текст, че нарочно е загубил президентските избори. Това означава, че той не само суспендира разделението и взаимоконтрола на властите, но и се чувства толкова безнаказан, че му е абсолютно през шкембето за разделението и взаимоконтрола на властите. Все едно президент на футболен клуб да си признае, че е залагал срещу себе си във важен елиминационен мач; с “оправданието”, че за клуба е хубаво да не печели всички мачове. Това е всичко друго, но не и демокрация. Нещо повече – това е обикновена борисовска свинщина.***Изявлението на Тупана не е просто немислимо – то подсказва, че вече съвсем не знае какво говори (и че говоренето “квот му дойде” рано или късно ще го провали, заради пълната липса на компетентност по всички въпроси, плюс натиска на ЕС). Номерът обаче е, че вече има все повече гражданска чувствителност към подобна вербална свинщина, дори на фона на пълната липса на институционална култура.***Това нашето вече опасно започва да прилича на някакъв annex of reality. И народняшка гербаджийска енигма, сравнима единствено с онази на Каспар Хаузер.***Не, още по-лошо: в други сравнително нови демокрации, например Словакия или Литва, подобен безсрамен Nihil като нашия дебелак би бил свален моментално, без камъни, само с граждански натиск върху властта. Ако приемем за удобство, че априори такъв halbmensch – получовек, полуполитик, полунищо - би се добрал изобщо до нея.***Вие сте прости и той е прост, и затова се ИЗбирате.***Опасявам се обаче, че никой у нас не разбира колко скандално е подобно признание за ненаказуемо политическо “черно тото”. То означава, че договорът, който сключвате с властта, гласувайки, вече съвсем официално не действа; и че властта окончателно и вертикално ви е превзела. За вас “онези във властта” са некви, които могат да си говорят и да си правят, каквото си искат; и вие не само нямате контрол над свинщините им, но и внимавате да не ги обидите, щот иначе няма как да преживеете. Честито на носталгиците: това е точният живковски модел, “метафизиран” в бойковия. (E, има и “добра” новина: още не е съвсем путински модел, при който по-гласовитите несъгласни ги сполетяват разни съвсем случайни нещастия, както вероятно, да не дава Господ, ще се случи и с Вирипаев.)***Чакайте малко, вижте видеото на простака с леко объркания Макрон. Това е цяла нова алековска глава – “Бай Ганьо посреща французкия президент”. От селянката със сандалките и дисагите, през извънмерното туловище и бръснатата тиква, до общото усещане за “прости били българите, а! Гиди чифути с чифути!”***Така гласувате, така и става.***Валери v Домусчиев: наглед битка, сякаш режисирана от покойния Ефрос в Театр на Таганке. А то е много по-просто, досущ като участниците: тази байганьовско-ахилово-хекторова разправия е заради една поръчка относно укрепителни дейности на бургаското пристанище. Валери играл с некви свои местни, но загубил срещу централните ГЕРБ, и сега е бесен.***Като казахме “Валери”, ето и една приказка. Значи, дошли едни евреи и казали, ще ви направим цялата ограда по границата, ама “интелигентна”, т.е. с всички електронни екстри, камери и т.н., за 60 млн. долара. Но наште казали “не, ние можем и сами”, след което – поради разни властови “съображения” – я дали на въпросния циклофренопатриот. И само дотук и само за телта (без електрониката) сте дали 120 млн. евро. Т.е. крадците от Реформаторския блок в предния Борисов мандат вече изглеждат като чавдарчета, на фона на размаха на Валери.***Пасито а пасито, ГЕРБ и “патриотите” все повече ще се хващат за гушите в подобни случаи. И, дай Боже, ще се съборят сами.***Междувременно, Свинята гледа да превземе и окрупни строителните фирми. Сега се е прицелил и в Агромах, които иначе трябваше да са в затвора – държавата им дава заем от ББР да строят новата отсечка “Струма”.***ББР, между нас казано, трябва да се прекръсти на ББРО – българска банка за развитие на олигархията. Не само финансира свинаря от Пловдив, но и Свинята иска да превземе “Дунарит” чрез нея. Става така, че КОЙто държи ББР, той ще закусва.***Хайде пак към Валери Тарасконски: той просто иска да прогони софийските мутри от морето, за да настани там своите бургаски и да “захлеби”. (Особено в полза на един, когото свързваме с кожно заболяване.) Това поставя ГЕРБ в неловка ситуация – те, чрез Ангелкова и роднини, вече са събрали рушветите от концесионерите, и сега – проблем. А част от същия проблем е, че ГЕРБ не познава реквизита “връщане на пари”, така че може да стане феерично.***Така е в единствената европейска държава, в която всичко е раздадено от властта на квотен олигархичен принцип. (Сърбия и Русия са другите, но те не са в ЕС.)***Европредседателството: нарочно изчакаха до последно за усвояване на кинтите за него, за да няма технологично време за жалби. И сега казват, ми няма никво време, националната сигурност, представянето ни пред ЕС, затова – ударно усвояване и крадене на пряко договаряне, без търгове и глупости. Галчев и подобни приятели на Цветанов “харесват това”.***Но сме на прага и на major shift: Свинята постепенно изземва властта от Тупанбаши, икономически; и започва той да раздава порциите. Въпрос на време е да стигнем до поредната серия от неразкриваеми убийства.***Как да не се краде? Няма как, освен ЕС да ни праща еврофондове в натура (суджуци и т.н.), както примерно Швейцария праща помощи на Третия свят. И да, май не се шегувам.***Пак между нас: никой никъде не обелва и дума (кои са другите свободни медии, pray?), че започнаха корекциите по неправилно усвоените европари и нарушенията. Вeче говорим за стотици милиони, например в земеделието, които ще ни бъдат удържани от следващи траншове. А междувременно, каквото има за довършване по “наказаните” проекти, ще се довърши с ваши пари, т.е. от бюджета, т.е. от заемите, т.е. от “големия фискален резерв” на Бай Онзи.***Резервът на Тупана, с който той се гордее: все едно да вземеш едни кинти от лихвари и да си ги държиш вкъщи, “за всеки случай”. Еманация на глуповатата крадливост.***Но: Валери “заяква” и в един момент може сам да предизвика предсрочни избори, за да си вдигне резултата докъм 10-12%. Разбира се, ако продължава да “скача” твърде много, КОИ имат и план Б – без Валери, щот точно сега Краси и Волен не искат да си развалят далаверката (а ДПС винаги е налице за недостигащи депутати, въпрос на договаряне за цената).***Meanwhile: за пореден път поръчката за електронните билети в ЦГМ не може да тръгне, щот там ГЕРБ искат напред поне 20%, и засега няма кой да “инвестира”. Предлагам бързо решение: ББР да даде банкова гаранция за този рушвет, за да стане.***Добрата новина: все пак, понякога, българският съд се държи като независима институция. Т.е. не позволи за издигнат втори “индийски” хотел до Японския. Разбира се, едни “много сериозни хора” са много кисели от тоя факт, така че да не избързваме с похвалите.***В някакъв смисъл покойният Ефрос е прав – “люди, к сожалению, слабее чем Время.”***Напомням: винаги започвайте с въпроса cui prodest, cui bono. (“Кому выгодно”, за по-възрастните.) Извън проликситетния наратив на властта. Тупанът бръжди за некви “успехи” – но тук сякаш трябва да напомним онзи идиотски “трактат” на Сталин, “Головокружение от успехов”, която е гол дихидромоноксид. ***А любимата гербаджийско-посткомунистическа маса – ГЕРБСП - ни поставя в ситуацията “brawn over brain”. Цялото това нищо, избирано от добитък, наближава своята точка на бифуркация.***И тогава и Lügenpresse няма да помогнат, без значение кого сочат под диктовка за Volksverräter.***Предлагам най-нов нов антикорупционен орган, който да следи и да се бори с докежашните антикорупцонни органи.***Напомням Кант: имате два вида императиви. Хипотетичен, който сякаш ви казва “трябва да направиш еди-кво си, за да постигнеш еди-ква си цел”, и категоричен, който постановява, че определен вид ваши действия са обективно необходими, без някаква конкретна цел.***Категоричният императив е синтетичен и априорен. Преведен, звучи така: доколкото той съдържа извън закона необходимостта макксимата да е в съответствие с този закон, а законът не съдържа условие, посредством което да е ограничаван, не остава нищо отвъдосвен всеобщността на един –единствен закон изобщо, който представя императива като необходим.***И още по-преведен, като за плебса, по Кантианскому: постъпвай така, сякаш максимата на действието ти предстои да стане , посредством твоята воля, всеобщ закон или кодекс на правила за действие. Това е и моето единствено послание към бъдещото “дясно-демократично” обединение. (Кант привежда като пример за действието на категоричния императив порочността на вземането на пари на заем, тъй като, ако всички се опитаме да го направим, няма да останат пари за заемане. Само казвам.)***Разбира се, Кант дава само необходимия, но не и достатъчния критерий за добродетел. Останалото се очаква от вас; в случая, как събаряме просташката власт на Борисов и другите шкембета. И тук попфолк-въпросът “има ли луди” (те да са живи, добавям по вазовски) се превръща в ключов.***А аз, като един вид съвременен Дидро (щот нали сички парлевуфрансе), казвам: c’est l’ennui, c’est le dégoût de la société.***И добавям: de la vie peut-être.Още на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2017.09.07", "title": "Res XXXIX: Halbmensch"}
