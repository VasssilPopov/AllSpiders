{"url": "https://offnews.bg/sviat/afp-godina-sled-neuspeshnia-opit-da-otdeli-katalunia-puchdemon-pravi-690800.html", "text": "Преди една година Карлес Пучдемон заплаши да наруши единството на Испания, обявявайки независимост на автономната област Каталуния. Днес бившият регионален премиер ще се опита да обедини всички сепаратисти, за да постигне мечтата си за независима Каталуния, информира Франс прес, цитирана от БТА.Мнозина от неговите някогашни съюзници, някои от които са в затвора, не са склонни да влязат в неговата нова партия \"Крида\" (\"Призив\"), чийто учредителен конгрес ще се проведе тази вечер в Манреса, на 60 километра северно от Барселона.Няма нищо случайно нито в датата, нито в мястото. Манреса се намира на едва 6 километра от затвора Ледонерс, където сепаратистки лидери очакват да бъдат съдени заради бунта си. А датата 27 октомври е точно една година, след като каталунският премиер обяви независима република Каталуния. В отговор на неговите действия централното правителство, тогава начело с консерватора Мариано Рахой, отмени автономията на този богат регион със 7,5 милиона жители и уволни правителството на Пучдемон.И докато последователите на Карлес Пучдемон ще слушат тази вечер речта му на голям екран, най-радикално настроените сепаратисти от Комитетите за защита на републиката насрочиха демонстрации в Барселона пред централата на регионалното правителство, ръководено от поддръжника на линията на Пучдемон, Ким Тора, за да го упрекнат, че е прекалено предпазлив. Новата партия, която Пучдемон иска да учреди и която е подкрепяна от Ким Тора, вече има 50 000 симпатизанти, според инициаторите й. Тя цели да събере привържениците на идеята за независимост, които сега са разделени в три парламентарни групи.Пучдемон сега живее в изгнание в Белгия заради издадената от Испания заповед за арест по обвинения в бунт.(", "date": "2018.10.27", "title": "АФП: Година след неуспешния опит да отдели Каталуния Пучдемон прави нова партия"}
{"url": "https://offnews.bg/obshtestvo/pretarsvat-za-umreli-divi-praseta-po-granitcata-s-rumania-690801.html", "text": "Ловци и служители на горското стопанство претърсват района край силистренското село Кайнарджа за умрели диви свине. Това се налага, защото близо до границата с Румъния  предаде БНР.При претърсването до момента няе са намерени нито болни, нито други мъртви животни.Претърсването продължава, като се обхождат около 50 километра по протежението на границата.", "date": "2018.10.27", "title": "Претърсват за умрели диви прасета по границата с Румъния"}
{"url": "https://offnews.bg/sviat/fen-na-tramp-izpratil-pismata-bombi-do-obama-i-robart-de-niro-690806.html", "text": "56-годишен мъж е бил арестуван във Флорида във връзка с изпращането на писма-бомби до критици на американския президент Доналд Тръмп.Той се казва Сизър Сейок и срещу него са повдигнати пет обвинения, включително изпращане на експлозиви по пощата и отправяне на заплахи към бивши президенти.Тръмп коментира случая с думите, че действията са \"позорни и нямат място в нашата страна\".Обвиняемият обаче е него искрен почитател. Той е регистриран като републиканец и е участвал в митинги на Тръмп пред 2016 и 2017 г. Президентът обаче не смята, че начинът, по който се изказва за опоненти си би могъл да провокира подобни действия.\"Чух, че бил човек, който предпочитал мен пред всички останали\", призна Тръмп, подчертавайки, че в случая няма как да се търси вина у него.14 писма бяха изпратени през последните дни, включително до бившия президент Барак Обама и актьора Робърт де Ниро.Две бяха открити във Флорида и Ню Йорк в петък сутринта, по-късно още две бяха намерени в Калифорния.", "date": "2018.10.27", "title": "Фен на Тръмп изпратил писмата-бомби до Обама и Робърт де Ниро"}
{"url": "https://offnews.bg/futbol/tcska-i-beroe-ne-se-pobediha-chervenite-izostanaha-ot-liderite-levs-690808.html", "text": "ЦСКА и Берое завършиха 1:1 в двубой от 13-ия кръг на Първа лига, игран на стадиона в Стара Загора.Гостите от София могат да съжаляват повече, тъй като пропуснаха дузпа в началото на втората част, когато бразилският нападател Мауридес стреля право в тялото на вратаря на Берое Душан Перниш.Преди това \"армейците\" откриха резултата в 27-та минута, когато Кирил Десподов изведе Тиаго, той напредна сам срещу вратаря на Берое и го преодоля за 1:0. В 35-та минута Мартин Камбуров възстанови равенството след гол с глава отблизо.Така ЦСКА прибави само една точка към актива си и не успя да доближи лидерите Левски и Лудогорец. Червените изостават от Левски с 2 точки, който има 31. Лудогорец е с 29, но има мач по-малко. Берое пък се утвърди в топ 4, като вече има 24 точки.Във вторник (30 октомври) ЦСКА приема Витоша в мач от 1/8-финалите в турнира за Купата на България. Двубоят ще започне в 19:00 часа на \"Българска армия\".", "date": "2018.10.27", "title": "ЦСКА и Берое не се победиха, \"червените\" изостанаха от лидерите Левски и Лудогорец"}
{"url": "https://offnews.bg/futbol/fenklubat-na-iuventus-se-sabira-na-natcionalna-sbirka-v-plovdiv-690805.html", "text": "Престижният фенклуб на Ювентус България проведе днес шеста национална сбирка. Структурата е един от най-старите фенклубове на чужди клубове в България, създаден на 12-и февруари 2009 година.Първата национална сбирка на фенклуба през 2013г. отново се провежда в Града под тепетата, а след това домакините на сбирките са: Бургас, Благоевград, Русе, Варна и миналата година в Стара Загора.Фен клубът се развива с бързи темпове и през тази година членове са рекордните 351 души.Програмата за сбирката включва турнир по мини футбол между феновете, който ще се проведе от 13:00ч. до 16:00ч. на игрищата на Младежкия център на Гребната база в Пловдив.В 19:00ч. програмата продължава с гледане на футболната среща между Емполи и Ювентус от 10-ия кръг в Серия „А“. Събирането ще се състои в пицария „Аморе“.Присъствие са заявили членове на фенклуба от цяла България.Ювентус се е устремил към осмата си поредна титла в Серия „А“. През този сезон основната цел на тима ще бъде и спечелването на Шампионската лига.", "date": "2018.10.27", "title": "Фенклубът на Ювентус се събира на национална сбирка в Пловдив"}
{"url": "https://offnews.bg/temida/a-dali-arestat-na-banevi-ne-be-izvarshen-sled-iztichaneto-na-vsichki-d-690807.html", "text": "Това пише Радан Кънев по повод ареста на Евгения и Николай Баневи, които бяха задържани в петък в Ница, Франция, въз основа на европейска заповед за арест, издадена по искане на българските власти, които същия ден обявиха, че от се провежда акция, свързана с приватизирания завод \"Полимери\" - Девня. Предприятието бе собственост на фамилията, но след това - продадено. Разследването започнало преди около 2 месеца, обяви зам. главният прокурор Иван Гешев.По повод акцията главният прокурор Сотир Цацаров заяви, че прокуратурата започва досъдебно производство за пране на пари, данъчни измами и присвояване.През 2012 година заводът беше обявен в несъстоятелност. Последваха години на безстопанственост, белязани от аварии с опасни субстанции, изоставени на площадката на предприятието и милиони инвестирани от държавата, за да бъдат изнесени от страната, припомня БНР.Миналата година след посещение в завода \"Полимери\", премиерът Бойко Борисов обяви приватизацията му за \"разбойническа\". Разказа, че е говорил с главния прокурор Сотир Цацаров и прокуратурата проверява приватизацията на завода.Радан Кънев припомня, че преди това - през 2009 г. Борисов съвсем не е така критичен - напротив.  Нищо, че телеграми и по онова време не се пращаха.", "date": "2018.10.27", "title": "А дали арестът на Баневи не бе извършен след изтичането на всички давностни срокове?"}
{"url": "https://offnews.bg/112/avtobus-izgoria-v-dvizhenie-po-patia-mezdra-vratca-690809.html", "text": "Автобус изгоря в движение по пътя Мездра - Враца, съобщи МВР.Шофьорът и осемте пътници, отиващи към Враца, са успели да излязат навреме и никой не е пострадал.Пожарът станал в района на Руска Бела.", "date": "2018.10.27", "title": "Автобус изгоря в движение по пътя Мездра - Враца"}
{"url": "https://offnews.bg/sviat/maroko-brakuva-zimnoto-vreme-tazi-nosht-niama-da-premesti-strelkite-690804.html", "text": "Мароко реши да \"бракува\" зимното часово време и целогодишно часовниците да показват лятното (GMT+1).Така тази нощ, когато всички се връщаме към стандартното астрономическо време, по популярно като зимно, в африканската държава няма преместят стрелките с час назад. Останалите ще го направим тази вечер (официално преминаването от едното към другото време е в 4 ч. сутринта) и ще можем да поспим повече в неделя.По-малко от два дни преди преминаването към зимното часово време, Мароко обяви, че никога повече няма да се върне към него. Така страната ще получи час повече естествена светлина, обясни министърът на административната реформа Мохамед Бен Абделкадер, цитиран от Би Би Си.Така северноафриканската държава се присъединява към още няколко държави - основно в Африка и Азия. България също ще трябва да избере към кое часово време да се придържа за постоянно - преминаването от зимно към лятно време ще спре окончателно през 2019 г., съгласно решение на Европейската комисия.", "date": "2018.10.27", "title": "Мароко 'бракува' зимното време: тази нощ няма да премести стрелките с час назад"}
{"url": "https://offnews.bg/futbol/bivsh-shef-na-real-peres-be-obseben-ot-ideiata-da-privleche-nejmar-690803.html", "text": "Бившият президент на Реал Мадрид Рамон Калдерон направи любопитно разкритие относно привличането и напускането на Кристиано Роналдо. Калдерон добави и интересно изказване по адрес на настоящия шеф на \"белия балет\" Флорентино Перес\"Кристиано не бе в добри отношения с президента от първия ден. Той не бе \"неговият\" играч. Година по-рано постигнах споразумение с Кристиано и Манчестър Юнайтед за трансфер. Ако зависеше от господин Перес, той щеше дори да предотврати трансфера, защото бе мой, а не негов.Перес бе обсебен от идеята да привлече Неймар, искаше да плати 350 милиона евро на ПСЖ и предложи на футболиста почти двойно на заплатата на Кристиано. Логично в него се настаниха мисли, че трябва да потърси ново предизвикателство. Беше му ясно: Клубът не само не ме защитава, той иска да ме разкара.Откакто Зидан бе нает за треньор, бяха привлечени петима футболисти, които той не искаше. Той например не виждаше смисъл да се взима нов вратар, а и не искаше Кристиано да напуска.Уволнението на Лопетеги е сигурно, независимо от изхода в Ел Класико, което не би било правилно. Без Кристиано, след Световно първенство... Това е брутално трудна задача, която изисква време.Има само един треньор, когото президентът наистина уважава и това е Жозе Моуриньо. Той беше и е единственият, който успя да се наложи\", каза Калдерон.", "date": "2018.10.27", "title": "Бивш шеф на Реал: Перес бе обсебен от идеята да привлече Неймар"}
{"url": "https://offnews.bg/protesti/majkite-na-detca-s-uvrezhdania-i-dnes-na-protest-s-cherni-znamena-i-is-690812.html", "text": "Майки на деца с увреждания и подкрепящи ги хора се събраха и тази вечер на Ларгото.Те настояват за оставката или уволнението на вицепремиера Валери Симеонов, който ги нарече \"кресливи жени\", майки на \"уж\" болни деца.На протеста се вееха черни знамена и се чуваха скандирания \"Оставка\".Дни след изказването си Симеонов се извини, но протестиращите не приемат извинението му и заявяват, че няма да се откажат от протеста си.", "date": "2018.10.27", "title": "Майките на деца с увреждания и днес на протест с черни знамена и искане за оставката на Валери Симеонов"}
{"url": "https://offnews.bg/tenis/grigor-startira-v-parizh-sreshtu-ispanetc-ili-amerikanetc-690792.html", "text": "Най-добрият ни тенисист Григор Димитров ще играе срещу победителя от срещата между Роберто Баутиста Агут и Стив Джонсън на турнира от сериите Мастърс в Париж. Хасковлията е поставен под номер 9 и ще започне участието си от втория кръг.При успех във втория кръг Димитров в следващия етап може да срещне петия в схемата хърватин Марин Чилич. В същата половина е и Роджър Федерер, както намиращият се в прекрасна форма Кей Нишикори и седмия поставен Кевин Андерсън.Досега най-доброто постижение на Гришо в този турнир е свързано с достигането му пет пъти поред до осминафиналите. В тези случаи българинът бе спиран от играчи като Новак Джокович, Анди Мъри и Хуан Мартин дел Потро.Иначе световният номер 1 Рафаел Надал пък очаква във втория кръг победителя от срещата Фернандо Фердаско - Жереми Шарди. В четвъртината му са още Борна Чорич и Доминик Тийм, а в долната част от половината му се намират Александър Зверев и Джон Иснър.", "date": "2018.10.27", "title": "Григор стартира в Париж срещу испанец или американец"}
{"url": "https://offnews.bg/politika/borisov-dps-gi-e-iad-haznata-palna-parlamentat-raboti-690793.html", "text": "Кое е в колапс? Парламентът работи, а в хазната има милиарди левове.Това коментира премиерът Бойко Борисов, отговаряйки задочно на лидера на ДПС Мустафа Карадайъ и коментарите му по време на Централния съвет на движението, който се проведе в петък.Министър-председателят коментира изказването при инспектирането на пътен участък от магистрала \"Хемус\" край Шумен.\"ДПС за това ли ги е яд? Че контрабандата от 34% слезе под 5 и че бюджетът за новата година, вследствие на борбата на институциите, донесе милиарди повече в хазната\", каза Борисов, цитиран от агенция \"Фокус\".\"Само преди две години кабинетът \"Орешарски\" източи банките, съсипа ги и платихме близо 7 милиарда след това. Нали помните?\", попита той и изреди новите заложени в следващия бюджет параметри за ключовите сектори.", "date": "2018.10.27", "title": "Борисов: ДПС ги е яд - хазната пълна, парламентът работи"}
{"url": "https://offnews.bg/sviat/strelba-v-sinagoga-v-sasht-11-ubiti-i-6-raneni-obnovena-v-23-30-ch-690810.html", "text": "Стрелец влезе в пълна с хора синагога по време на богослужение в американския град Питсбърг в Пенсилвания и откри огън, съобщи полицията, цитирана от Би Би Си. Има жертви и ранени.Няколко часа полицията не съобщаваше броя на загиналите и медиите съобщаваха различни данни - 4, 8, 10. Washington Post пръв написа, че те са 11, след което полицията потвърди. Към 23:20 ч. българско време стана ясно, че убитите наистина са 11 души.Ранените са шестима, четирима от които са полицаи.Всичко започва преди 10 ч. сутринта местно време, когато бял едър мъж с брада нахлува в синагогата \"Дървото на живота\" и започва да стреля и крещи \"Всички евреи трябва да умрат!\". Към 10 пристигат и линейки, и полиция и обсаждат синагогата с намиращия се в нея стрелец. Започва престрелка между него и полицията. Ранени са четирима полицаи, той също е прострелян и се предава. Откаран е в ареста.Името му не се съобщава официално. Американски медии твърдят, че се казва Робърт Боуърс и че е на 46 години.След стрелбата кадри в социалните медии показват тежко въоръжени полицаи, които обикалят квартала, населен предимно с евреи. Чрез туит полицията предупреждава хората да избягват района, а живеещите там да останат по домовете си и да не излизат. В това време тече претърсване и на синагогата.На случилото се реагират не само полицаите и медицинските екипи, но и политици, и организации.Непосредствено след стрелбата американският президент Доналд Тръмп пише в Туитър, че следи ситуацията и че вероятно има много жертви. Той също предупреждава хората в района да не излизат навън:Час по-късно държавният глава уточнява, че \"събитията в Питсбърг са много по-опустошителни, отколкото се смяташе първоначално\".Нападението коментира и министър-председателят на Израел Бенямин Нетаняху.Всички заедно се молим за възстановяването на ранените, уверява Нетаняху.Нападението в синагогата в Питсбърг е сляпа антисемитска омраза, осъжда го германският канцлер Ангела Меркел.Организацията на евреите в България също изразява съпричастността си.", "date": "2018.10.27", "title": "Стрелба в синагога в САЩ: 11 убити и 6 ранени (обновена в 23:30 ч)"}
{"url": "https://offnews.bg/temida/frenskiat-sad-shte-reshi-dali-da-ekstradira-semejstvo-banevi-690794.html", "text": "Френският съд трябва да реши дали да допусне екстрадирането на Николай и Евгения Баневи, които бяха задържани в петък по искане на българските власти в Ница, Франция.Това стана ясно от думите на главния прокурор Сотир Цацаров, който коментира в Пловдив ареста и обвинението.Освен Европейска заповед за арест, срещу Баневи има издадена и Европейска заповед за разследване, а това означава, че френските власти също могат да извършват конкретни действия по делото.Цацаров обяви, че прокуратурата започва досъдебно производство за пране на пари, данъчни измами и присвояване.\"Отправна точка на това производство е \"Полимери\"-Девня, но се очаква в резултат на извършени интензивни действия по разследването на практика периметърът на фактите, които ще бъдат разследвани, и обвиненията, които ще бъдат повдигнати, да бъде разширяван и да обхване една доста по-голяма и по-цялостна икономическа дейност\", заяви Цацаров, цитиран от агенция \"Фокус\".Той даде да се разбере, че предстоят още претърсвания.", "date": "2018.10.27", "title": "Френският съд ще реши дали да екстрадира семейство Баневи"}
{"url": "https://offnews.bg/protesti/protesti-zaradi-gorivata-shofiori-blokiraha-magistrala-trakia-690811.html", "text": "Стотици шофьори се включиха в протестите срещу поскъпването на горивата. Те започнаха в 15 ч. и се проведоха в различни градове на България, предаде БНР. По повод недоволството на хората министърът на енергетиката коментира, че държавата няма как да повлияе на цените на горивата.ПротеститеВ Бургас близо 150 шофьори се движиха в 3-километрово автошествие с маршрут от изхода на града към квартал \"Ветрен\". Полицията предупреди, че блокирането на магистрала \"Тракия\" е недопустимо и въпреки това шофьорите го направиха за около 10-15 минути.Движението бе отбивано по обходен маршрут в района на град Българово.\"Цените на горивата в последния месец буквално са полудели. Най-масовият бензин А95 е поскъпнал с около 11 стотинки, а дизелът - с около 13 стотинки само за месец. Сравнението от началото на годината е още по-шокиращо. От януари бензинът и дизелът са нагоре средно с 30 стотинки“, обясни Росинка Бъчварова от организаторите на протеста пред БНР.Според шофьорите, те трябва да са с около 20% по-ниски.За последните 3 години това е вторият протест в Бургас.Шофьори от Варна също протестираха. Те се събраха на паркинг на търговска верига и поискаха премахване на монопола в търговията с горивата.В Пазарджик автошествие от стадион „Георги Бенковски“ ще премине през централната част на града. В момента най-популярният бензин в района - А-95 се продава за 2,44 лв./л, а дизелът - за 2,50 лв./л.Блокади на пътища се очакват и в Пловдив.В Хасково протестиращите се събраха в 17 часа на площад „Свобода“.КоментарДържавата няма механизми, с които да влияе върху цените на горивата, коментира енергийният министър Теменужка Петкова, цитирана от БНР. \"Не смятам, че протестите срещу цените на горивата са насочени срещу държавата, тъй като този пазар е напълно либерализиран\", каза тя и допълни, че такава либерализация се очаква и по отношение на цените на електроенергията.", "date": "2018.10.27", "title": "Протести заради горивата: Шофьори блокираха магистрала 'Тракия'"}
{"url": "https://offnews.bg/sviat/presatasheto-na-toni-blear-vreme-e-tereza-mej-da-kazhe-na-natciata-c-690797.html", "text": "\"Време е Тереза Мей да каже на нацията: Брекзит не може да се случи.\"Това пише в анализ за престижния \"Гардиан\" бившият директор по комуникациите на експремиера Тони Блеър - Алистър Кембъл.Хардлайнерите в нейната партия ще вият от ярост, но по-голямата част от страната ще приветства честността ѝ за последствията от Бекзит, смята Кембъл. В момента той е посланик и основател на няколко неправителствни организации, които работят по здравни каузи.“Лидерството е борба с големи предизвикателства. Но Брекзит е най-голямото, което имаме от Втората световна война насам\", пише той.“Първо, искам да обясня защо гласувах за оставане. Защото въпреки всичките си грешки, ЕС е движи Европа и Обединеното кралство към добро. Вярвах, че бъдещият ни просперитет и сигурност, както и възможностите за младите хора, ще са по-добри, ако останем. Истината е, че в ЕС има много погрешни неща. Не съм заблуден. Но ако сме там, ще се борим за реформа\", смята Кембъл.\"Чувствам дълбока отговорност и искам да кажа пълната истина, както аз я виждам. Не може да се случи. Не, няма как. Да, можете да крещите. Да изригнете. Но съм го гледал от всеки ъгъл и видях, че няма как да се получи, без да нанесе огромни щети на икономиката ни, на жизнения стандарт, на обществените услуги, на позициите ни в света. Цената е твърде висока\", обобщава той.", "date": "2018.10.27", "title": "Пресаташето на Тони Блеър: Време е Тереза Мей да каже на нацията, че Брекзит е невъзможен"}
{"url": "https://offnews.bg/112/200-dka-hrasti-i-trevi-goriaha-nad-gorna-bania-obnovena-690802.html", "text": "Около 200 дка треви и храсти горяха в голям пожар, избухнал в местността Бонсови поляни, намираща се над квартал Горна баня в София.Тревогата е вдигната към 12:30 ч. и към мястото са изпратени девет екипа пожарникари, информира МВР. Пожарът бе локализиран към 16:30 ч. Разрастването му е спряно, до 9-те екипа с противопожарни автомобили остават на мястото, като ще бъде осигурено дежурство и тъмната част на деня и през нощта, за да предотвратят повторното възникване на пожара.Причината за избухването му не е известна.Няма опасност за живеещите в района, уверяват от полицията.Районът е рисков за разрастване на голям пожар, намира се в близост до борови масиви.", "date": "2018.10.27", "title": "200 дка храсти и треви горяха над Горна баня (обновена)"}
{"url": "https://offnews.bg/tenis/adrian-andreev-otpadna-na-polufinala-na-mladezhkia-mastars-v-kitaj-690787.html", "text": "Младият ни талант Адриан Андреев отпадна на 1/2-финалите на младежкия турнир от сериите \"Мастърс\" в китайския град Чънду. Той загуби от американеца Брандън Накашима, който стигна до успеха след 7:6(4), 6:3.Адриан започна по-добре срещата и първи стигна до пробив за 2:1. При 4:2 Накашима направи рибрейк, но Андреев отговори с нов пробив за 5:4. В крайна сметка всичко се реши след тайбрек в който нашенецът взе само четири точки и се оказа от губещата страна.Вторият сет започна прекрасно за янкито и Брандън проби още в първия гейм, а след това успя да затвърди пробива си. Американецът на практика уби каквато и да е интрига в този мач след втори пробив в сета, който дойде в петия гейм.Адриан намери сили да върне един от пробивите и да намали изоставането си на 3:4, но неговият противник проби отново в деветия гейм и така спечели срещата.Все пак достигането до полуфинал на Адриан е феноменално постижение, с което той може да бъде горд. Предстои му още един мач на турнира – за третото място.На него той ще се изправи отново срещу първенеца от групата му и водач в ранглистата Чун Цън или срещу световния №2 – олимпийския шампион Хуго Гастон.", "date": "2018.10.27", "title": "Адриан Андреев отпадна на полуфинала на младежкия Мастърс в Китай"}
{"url": "https://offnews.bg/obshtestvo/i-dnes-majkite-na-detca-s-uvrezhdania-izlizat-na-protest-690785.html", "text": "И днес продължава протестът на майките на деца с увреждания.Вчера парламентът прие на първо четене два ключови законопроекта - за хората с увреждания и за личната помощ. Те бяха предложени по настояване на хората с увреждания, родители на деца с увреждания и омбудсмана Мая Манолова. Въпреки това протестиращите обявиха, че палатковият лагер пред парламента ще остане до приемане на второ четене на тези законопроекти. Пред Министерският съвет ще продължат демонстрациите с искане за оставката на вицепремиера Валери Симеонов, който със свое изказване засегна силно тази хрупа хора.След приемането на двата законопроекта на първо четене част от протестиращите изразиха задоволство от законовоте промени, като в същото време дадоха да се разбере, че с тях решаването на проблемите на хората с увреждания не се изчерпва напълно. Като следваща стъпка протестиращите очертаха промени при ТЕЛК-овете.Протестът днес е от 17:30 ч пред Министерския съвет.", "date": "2018.10.27", "title": "И днес майките на деца с увреждания излизат на протест"}
{"url": "https://offnews.bg/drugi/sestri-stoevi-se-klasiraha-za-polufinalite-v-parizh-690790.html", "text": "Габриела и Стефани Стоеви победиха олимпийски шампионки Мисаки Мацумото и Аяка Такахаши (Япония) с 21:8, 21:16 и се класираха за полуфиналите на турнира по бадминтон от Световните суперсерии 750 в Париж.Българките, които са европейски шампионки за 2018 година, доминираха изцяло в първия гейм, а във втората част направиха силна серия в края и без проблеми затвориха мача.Японките са олимпийски шампионки от Рио 2016 и бронзови медалистки от Световното първенство през миналата година в Глазгоу.В спор за място на финала утре Габриела и Стефани ще играят срещу седмите в схемата Со Хе Ли и Сун Чан Шин от Република Корея.", "date": "2018.10.27", "title": "Сестри Стоеви се класираха за полуфиналите в Париж"}
{"url": "https://offnews.bg/temida/turtcia-shte-ekstradira-mitio-ochite-690795.html", "text": "Турският съд е издал решение за екстрадицията на Димитър Желязков – Митьо Очите, обяви в Пловдив главният прокурор Сотир Цацаров.Желязков беше под стража в Турция от август досега. Очаква се турският съд да реши кога точно ще бъде екстрадиран у нас, за да бъде съден.Главният прокурор коментира и други знакови разследвания от последните дни.„, а като бизнесмен и по-конкретно за „Каолин”. Твърденията, че бил подведен под отговорност, защото неговите издания пишели срещу корупцията, не отговарят на истината”, каза Сотир Цацаров.От думите му стана ясно, че той очаква Ветко и Маринела Арабаджиеви, които се намират в чужбина, да бъдат заловени и предадени на българското правосъдие.Очаква се и решение на френския съд за ", "date": "2018.10.27", "title": "Турция ще екстрадира Митьо Очите"}
{"url": "https://offnews.bg/obshtestvo/smianata-na-vremeto-shte-zasegne-13-patnicheski-vlaka-tazi-nosht-690753.html", "text": "Смяната на часовото време в нощта на събота срещу неделя ще предизвика промени във времепътуването на 13 пътнически влака, съобщи БДЖ.При преминаването от лятно към зимно часово време е необходимо някои пътнически влакове да престоят в различни железопътни гари в нощта между 27.10.2018 г. и 28.10.2018 г. Засегнати от смяната на часовото време ще бъдат десет бързи влака.В железопътните превози е наложена обичайната практика влаковете да спират в първата железопътна гара по маршрута си при наближаване на 04:00 ч и да изчакат 60 минути. По този начин не се нарушава графикът за движение на влаковете и се избягва по-ранно от обявеното им преминаване през съответните гари.Смяната от лятно към зимно часово време ще засегне следните влакове:", "date": "2018.10.27", "title": "Смяната на времето ще засегне 13 пътнически влака тази нощ"}
{"url": "https://offnews.bg/obshtestvo/chast-ot-onlajn-uslugite-na-mvr-niama-da-rabotiat-do-ponedelnik-690788.html", "text": "Част от услугите, които МВР предоставя по електронен път, няма да са достъпни до 8:00 в понеделник, съобщават от ведомството.Това важи включително за регистрацията на договори за продажба на автомобили.През това време ще се извършват дейности по системния софтуер и хардуер, на които функционира Регистърът на пътните превозни средства и собствениците им.", "date": "2018.10.27", "title": "Част от онлайн услугите на МВР няма да работят до понеделник"}
{"url": "https://offnews.bg/obshtestvo/pochit-i-pamet-kak-ngdek-shte-otbelezhi-denia-na-buditelite-690750.html", "text": "Ученици от XII клас на Националната гимназия за древни езици и култури „Константин Кирил Философ” ще се погрижат за забравените гробове на редица наши будители по случай 1 ноември и канят гражданите да се присъединят.В Софийските централни гробища почиват дейци на Възраждането (просветители, книжари, издатели), строителите на съвременна България (писатели, учени, общественици, художници, композитори). По време на своите проучвания учениците са установили, че повечето от тези хора са учили в чужбина.Голяма част от тях са прекъснали следването си, за да вземат участие в балканските войни и в Първата световна война, а после са продължили образованието си и са се завърнали в Родината. Станали са основоположници на университетски дисциплини, ръководители на факултети. Станали са личности, определящи духовния облик на България през първата половина на XX век. Много от тях нямат наследници, но направеното от тях за България остава и за поколенията след нас.\"Искаме или не искаме, ние носим нашето минало. Не можем да спрем времето, но като осъзнаваме преходността си, нека да съхраним и носим светлата част от нашето минало, за да сме повече човеци и повече българи.НГДЕК ви кани да станете част от нашата инициатива на 28 октомври (неделя) в 13:00 ч. при църквата на Централните софийски гробища\", добавят организаторите.", "date": "2018.10.27", "title": "Почит и памет: Как НГДЕК ще отбележи Деня на будителите"}
{"url": "https://offnews.bg/sviat/makron-obvini-liderite-na-ungaria-i-polsha-che-lazhat-naroda-si-690786.html", "text": "Френският президент Еманюел Макрон обвини лидерите на Унгария и Полша, че лъжат народа си с антиевропейските си позиции, предаде Франс прес, цитирана от БТА.В изказване в Братислава Макрон изрази гнева си срещу правителствата на двете източноевропейски страни седем месеца преди изборите за Европейски парламент, които за френския президент са сблъсък между националисти и проевропейски прогресисти.\"В Унгария и Полша някои лидери се заиграха с една недопустима идея. Като ги слушам да сравняват Брюксел и Москва от едно време (от съветско време), това е лудост и е недопустимо. Те лъжат народа си\", заяви Макрон на английски на \"гражданска консултация\" за Европа в Братислава пред проевропейска публика.\"Когато виждам големи плакати с надпис \"Стоп на Брюксел\", какво правят те? Искат да спрат Брюксел и структурните му фондове ли? Ами хайде, де, направете го! Как се издържат? От какво се издържа (партията на унгарския премиер Виктор Орбан) Фидес, кой ги финансира? Кой им е платил? Кой е направил кариерата им? Европейските структурни фондове!\", заяви Макрон.\"Националистите набраха сили, те вече спечелиха в някои европейски страни. Защото ги осъждахме само морално, без да искаме да се борим с тях чрез въпроси и отговори. Защото са съгласни да разтурят Европа, но я питайте националистите какво решение предлагат заедно\", добави той.След Братислава, където разговаря със словашкия президент Андрей Киска и премиера Петер Пелегрини, Макрон посети Чехия, където се срещна с президента Милош Земан и премиера Андрей Бабиш.Макрон бе на посещение в Чехия и Словакия по случай 100-годишнината от създаването на Чехословакия на 28 октомври 1918 г.И в двете столици френският президент заяви, че не вярва в разделението Изток-Запад на европейския континент и призова за укрепване на Европа, както в отбраната, така и в еврозоната.В Чехия президентът Милош Земан и премиерът Андрей Бабиш увериха Макрон в подкрепата си за европейската интеграция и укрепването на единството на ЕС, предаде ТАСС.\"От името на Чехия мога да потвърдя нашата заинтересованост Европа да е единна, да се борим заедно за осъществяването на европейските интереси, заедно да решаваме възникващите проблеми, дори и да имаме различни възгледи\", заяви Бабиш след срещата си с Макрон.Макрон заяви, че европейският проект може да е успешен само ако Европа е единна. \"От това зависи благополучието на всички\", каза той и напомни, че Франция е била първата държава, която е признала независимостта на Чехословакия от Австро-Унгария.", "date": "2018.10.27", "title": "Макрон обвини лидерите на Унгария и Полша, че лъжат народа си"}
{"url": "https://offnews.bg/obshtestvo/tazi-nosht-mestim-strelkite-nazad-mozhe-da-e-za-posledno-690688.html", "text": "В нощта на 27-ми срещу 28-ми октомври преминаваме от лятното към зимното часове време. Преместването на стрелките този път е с час назад: в 4:00 те се връщат на 3:00 ч. Това означава, че можем да спим с час повече.Това може би е последният или предпоследният път, в който сме свидетели на смяна на времето.Очаква се съвсем скоро правителството да вземе окончателно решение дали България да запази завинаги едното от двете - астрономическото зимно време или \"изкуствено\" въведеното лятно. Процесът на отмяна на смяната на времето обхваща всички страни в ЕС и се случва широко допитване до гражданите на Евросъюза.Предстои всяка държава членка да обяви кое време - лятното или зимното, предпочита да избере завинаги.Допитване сред българските граждани, в което гласуваха около 17 000 души, показа, че у нас повече се одобрява лятното часово време. 51% от участвалите в анкетата, инициирана от правителството, са посочили летния режим за предпочитан. Зимният е по-удобен според 38 процента. Има почти пълно единодушие (96%) по въпроса, че смяната на времето два пъти годишно трябва да бъде прекратена.Следващата смяна на времето традиционно е в края на месец март. Тя може и да не се наложи, ако изберем да останем на астрономическото зимно време.", "date": "2018.10.27", "title": "Тази нощ местим стрелките назад - може да е за последно"}
{"url": "https://offnews.bg/horoskop/horoskop-za-27-oktomvri-2-noemvri-ot-antonia-mechkova-688169.html", "text": "Краят на октомври и началото на ноември изискват сериозно да обмислите свои делови и лични планове, на прага сте на промени в изяви и партньорства. Някои Овни се изкушават от по-самостоятелна дейност и връщане към редица стари идеи и уговорки, колкото и трудна да ви се види реализацията, новите ще са по-продуктивни. От понеделник не бързайте да преодолеете спънките, до четвъртък е време за подготовка, а не за стартове. Вторник и сряда ви дават самочувствие и енергия, но претоварването не е уместно, търсете си помагачи.Спокойно 7-дневие, настроението ви е ведро, работата и в службата, и у дома върви. До сряда Телците се държат настрана от спорове на околните, поводите не ги засягат пряко, задачите им са доста. Е, има хубави поводи за отбелязване и даже случайни срещи и познанства може да ви накарат да обърнете курса. Бъдете бдителни, има хора, които ще ви създават интриги в офиса и вкъщи, а не по-малко опасно е да пропилеете ценно време за реализация на идеите си. Идват ненадейни оферти, ноември започва с трудности, но ви води към успех.За вас периодът е динамичен, делови и лични събития ще ви накарат да промените обкръжението си, някои планове. Сега Близнаците да не бързат с практическото изпълнение на идеи, време е за проучване и подготовка. И за формиране на нови екипи, защото трудностите пред начинанията ще са доста още от понеделник и вторник. От сряда с подчертан такт избягвайте спорове даже с близки, тепърва ще си връщате доверие и ще печелите още симпатии с труд, коректност, държите на думите. Не допускайте чужда намеса в любовта.Периодът ви зарежда с хъс за изява и печалби, за нови връзки. Все пак Раците да овладеят емоциите, не всички шансове, които им се предлагат, са твърде подходящи, за редица начинания трябва да изчакат точния момент. От уикенда сте готови да действате самостоятелно, пречки не ви плашат. В понеделник си направете строг план, по-леко ще посрещате предизвикателства, във вторник може да са финансови, в сряда деловите трудности са куп и обективни. Бъдете гъвкави, търпеливи, в началото на ноември по-гъвкаво прокарвайте и желания.Трудно 7-дневие, дръжте под постоянен контрол амбициите си, защото може да ви подведат при изпълнението на задача или да ви подлъжат да гоните постове, които не ви подхождат. Лъвовете ще намалят темпото, натъкват се на пречки още от събота, а е редно и да си дадат отдих, да се погрижат за тонуса си. Понеделник и вторник са за приключване на стари дела, за привличане на по-силни покровители. Може да дойдат и неочаквани оферти. От четвъртък проучвайте новите въпроси подробно и не се месете в чужд спор, има интриги.За вас – ведро време, но има риск от претоварване с ангажименти, искате да свършите най-стриктно всичко и навсякъде. Девите да потърсят и влиятелна помощ или професионаллни услуги, а от понеделник да държат по-строго на режима си за работа и отдих. Трудностите са доста, близки и колеги може да не се включват съвестно в общите задължения. Намерете начин да им ги напомните още във вторник, но по-тактично. Така ще заздравите някои връзки, ще създадете нови, вкъщи ще има мир. Несемейните да помислят за свой дом.През тези дни следвате повече чужди идеи и желания, отколкото свои планове. Е, Везните държат на работата и скоро ще се убедят: трудът не отива нахалост, за Козма и Дамян може да имат и поводи да се почерпят с близки, познати. От понеделник уреждайте най-стриктно професионални и финансови въпроси, заради това може да отложите даже уговорени срещи. От вторник дейността ви върви бавно, има пречки и рутинни задачи, а вие искате да блеснете с умения. И това ще стане, не отклонявайте молби за помощ, оценява се и отзивчивостта.Периодът е добър за изява и печалби, но ще ви отнеме енергия да отстоите идеите и съюзите си. Още през уикенда Скорпионите получават нови оферти, имат и стари ангажименти, които обещават добър доход. Сега наблегнете на доверието – за едни е важно да спечелят повече клиенти, втори ще разчитат на влиятелни покровители, трети уговарят колеги, познати или роднини за общи начинания. Бъдете търпеливи и искрени, трудът ще дава плод, но в четвъртък уреждайте и административните детайли. В петък не се товарете с нови неща.Ноември идва с нови шансове за изява и печалби, не припирайте за начинания, преди да сте проучили задълбочено условията. Някои Стрелци са нетърпеливи, и то доста, хвърлят се с хъс в работата и до сряда ще се чувстват преуморени, отегчени. Дамите май по-умело балансират битови и служебни задължения, а и капризи на половинката и децата, господата може да се изнервят от домашните спорове сега. Още от събота си прехапете езика за кавги. Едни обещават и не изпълняват, втори са много критични, трети подминават сериозни разногласия.Периодът ви подтиква да общувате с повече хора по служба или в свободните часове, имате нужда от разни услуги. Козирози се уповават главно на себе си за работа или битови задължения, но през уикенда им се струпват куп задачи, в понеделник стават излишно критични към хора, на които разчитат. Вторник ви напомня да уреждате точно съюзите си, а сряда – да не прекалявате с амбиции, май налагате мнение. От началото на ноември намалете темпото, домашните искат да общувате повече, а вие - отдих, макар да не ви харесва забавянето...Дните ви минават уморително, може да не останете твърде доволни от изяви и доходи, а прозират и финансови грижи. Водолеите да се запасят с търпение, в сряда и четвъртък ще намерят разбиране и помощ, вероятно и нужните пари. Едни от знака се стремят към издигане и утвърждаване в професията, други се насочват към обществена дейност. Обаче дали сте достатъчно упорити, макар че имате чудесни идеи?... Началото на ноември ще ви отведе при подходящи хора или ще ви даде ненадейни шансове. Неотклонно следвайте сърцето си.Този период ви зарежда с амбиции за изява и печалби, вероятно и доста срещи ще дадат повод да обсъждате темата с познати, близки. Рибите се стремят да изяснят нещата докрай още през уикенда, но това може да се превърне в остри спорове, противопоставяне. Пазете се от такъв развой, позицията ви не е най-силна, а има и хора, които все гледат да ви омайват и да се възползват от вас. От понеделник обърнете повече внимание на семейни дела, родата иска помощ и ще ви помага до петък, укрепвайте връзките. Избягвайте любовни авантюри. ", "date": "2018.10.27", "title": "Хороскоп за 27 октомври – 2 ноември от Антония Мечкова"}
{"url": "https://offnews.bg/obshtestvo/chetiri-tramvaia-s-promenen-marshrut-dnes-i-utre-690732.html", "text": "Няколко трамвая променят движението си днес и утре. Трамвайни линии №1 и 7 в посока съответно ж.к.“Иван Вазов“ и ж.к.“Борово“ ще возят от кръстовище бул.“Княгиня Мария Луиза“, по бул.“Витоша“, ул.“Алабин“ и наляво по бул.“Христо Ботев“ по маршрута си. В обратна посока маршрутите не се променят.Трамвайна линия №3 в посока жк.“Захарна фабрика“ ще пътува от кръстовище бул.“Мария Луиза“, през подлез „Надежда“, ул.“Скопие“, бул.“К.Величков“, и по ул.“Цар Симеон“ и по маршрута си.Трамвайна линия №6 – в посока ж.к.“Иван Вазов“ ще минава от триъгълника по маршрута на трамвайна линия №11 по ул.“Скопие“, бул.“К.Величков“, бул.“Александър Стамболийски“, пл.“Възраждане“ и надясно по бул.“Хр.Ботев“ и по маршрута си. В обратна посока маршрутът не се променя.", "date": "2018.10.27", "title": "Четири трамвая с променен маршрут днес и утре"}
{"url": "https://offnews.bg/drugi/shahmatni-klubove-obviniha-deputat-ot-gerb-v-politizirane-na-sporta-im-690798.html", "text": "Ситуацията в българския шахмат стана повод за бурни дебати и полемики от средата на миналата година. След като през август 2017 година Европейският шахматен съюз обвини тогавашната българска федерация, че манипулира съществени суми, превеждайки ги по друга сметка вместо по тази на организацията, напрежението съвсем обяснимо нарасна.От Министерството на младежта и спорта (ММС) реагираха, като на база цялата акумулирана фактология по темата, отказаха да подновят лиценза на организацията. В рамките на около месец - между октомври и ноември - в спортното министерство постъпиха две отделни заявления за издаване на спортна лицензия - от сдружение \"Шахматна федерация България\" и от сдружение \"Българска федерация по шахмат 1928\".Шахматна федерация България, с председател Методи Стойнев, се учредява на тайно събрание, като по документи на него присъстват 20 клуба. Според неофициална информация, присъстващите са по-малко. Впоследствие почти половината клубове се присъединяват към Българска федерация по шахмат 1928, която е със съпредседатели Иван Генов и Руслан Тошев. Тя се създава на публично събрание във Велико Търново. Учредители са 62 клуба.Около година по-късно те са 41 и половината от тях недоволстват от управлението в лицето на депутата от ГЕРБ Руслан Тошев. Поради тази причина клубовете желаят да се проведе общо събрание за избор на ново ръководство. Председателят на \"СКШ Спартак\" Петьо Маринов изпрати отворено писмо до премиера Бойко Борисов и министъра на младежта и спорта Красен Кралев да предприемат мерки срещу \"бруталното политизиране на спорта\". Причината е учредяване редица нови юридически лица с предмет на дейност шахмат от Тошев дни преди провеждането на събранието. Това се случва в \"населени места, в които този спорт никога не се е практикувал или е бил много слабо застъпен\".\"\".", "date": "2018.10.27", "title": "Шахматни клубове обвиниха депутат от ГЕРБ в политизиране на спорта им"}
{"url": "https://offnews.bg/politika/tcveta-karaiancheva-banevi-da-osvetiat-tezi-koito-sa-im-iskali-podku-690791.html", "text": "Мисля, че Валери Симеонов премина границата. Не бива да се обиждат по този начин жените. Аз мисля, че той осъзна това”, коментира в предаването „Тази събота” на  председателят на Народното събрание Цвета Караянчева по повод думите на вицепремиера Валери Симеонов за „кресливите жени” с „уж болни деца”.Тя добави, че Симеонов остава на поста си не защото крепи правителството, а защото такова било решението на \"малката коалиция\".Караянчева коментира и ареста на семейство Баневи в Ница. Тя бяха задъуржани по искане на българските власти заради обвинение в данъчни измами, документни престъпления и пране на пари. По повод думите на Евгения Банева от преди години, че са дали милиони за корупция, председателят на парламента каза: „Нека да се осветят тези имена, които са искали подкупи, и тогава прокуратурата ще си влезе във функциите”.По повод думите на лидера на ДСП, че неминуемо ще има предсрочни избори и че \"национално отговорните партии\" трябва да заменят националистите във властта, Караянчева заяви, че е нормално опозиционните сили да говорят по този начин. \"Имаме много работа още да свършим, не е време за предсрочни избори”, обяви тя.", "date": "2018.10.27", "title": "Цвета Караянчева: Баневи да осветят тези, които са им искали подкуп"}
{"url": "https://offnews.bg/obshtestvo/paisij-razkazva-za-sv-dimitar-basarbovski-690731.html", "text": "Църквата почита днес преподобни Димитрий Басарбовски. Той се родил в село Басарбово, което се намира на 8-9 километра от град Русе. Преподобни Паисий Хилендарски в своята \"Славянобългарска история\" сочи 1685 г. като година на смъртта му.Според св. Паисий той бил цивилно лице. Живеел просто. Имал няколко овци. Засадил си малко лозе до една река. Там си направил малка колиба. Прекарал целия си живот сам. Със светия си живот угодил на Бога. На същото място умрял и там бил погребан. По-късно Бог открил на някои човеци неговите мощи. Последните били пренесени в село Басарбово, Русенско. Край тях ставали изцеления.Така с простото си житие св. Димитрий просиял всред българския народ. Бог го прославил посмъртно с много чудеса. ", "date": "2018.10.27", "title": "Паисий разказва за св. Димитър Басарбовски"}
{"url": "https://offnews.bg/obshtestvo/protesti-sreshtu-tcenite-na-gorivata-shte-ima-v-niakolko-grada-690781.html", "text": "В няколко града за днес са планирани протести срешу високите цени на горивата. Демонстрация вчера се проведе и В София протестът е насрочен а 11:30 ч днес пред Министерския съвет. В Пазарджик протестите ще започнат в 15 часа с автошествие от стадион „Георги Бенковски“, което ще премине през центъра  на града. В момента най-популярният бензин в района, А-95 се продава 2,44 лв/л, а дизелът за 2,50. лв/л, предава БНР.Отново е 15 часа са насрочена протест и в Пловдив.В Хасково протестиращите ще се съберат в 17 часа, на площад „Свобода“. Предварително участие в социалните мрежи са заявили 1000 души. Демонстрацият е обявена срешу скъпите горива и ниските доходи.Организаторите на протеста призовават днес да се носят касовите бележки от последното зареждане в съответния град, за да се внесе колективна жалба в Комисиите за защита на потребителите.", "date": "2018.10.27", "title": "Протести срещу цените на горивата ще има в няколко града"}
{"url": "https://offnews.bg/obshtestvo/ochakva-ni-topla-sabota-s-pochti-letni-temperaturi-690729.html", "text": "Високи за октомври температури ни очакват днес. На места термометрите през слънчевата част от деня ще показват 24-26 градуса.В някои райони като София и Кърджали сутринта ще е хладна - 2-3 градуса. В по-голямата част от страната обаче термометрите ще показват доста повече - 10 градуса в Пловдив, 12 в Бургас, 14 във Варна, 9 в Шумен и Русе, 10 - в Монтана и Силистра, прогнозират синоптиците от НИМХ-БАН.Времето ще е слънчево и спокойно. Валежи не се очакват, но на много места ще има разкъсана облачност.Прогнозата за хубаво и слънчево време важи за целия уикенд. В неделя максималните температури ще са малко по-ниски, около 18-22 градуса, а минималните - от 7 (в София) до 14.", "date": "2018.10.27", "title": "Очаква ни топла събота с почти летни температури"}
{"url": "https://offnews.bg/obshtestvo/zapochva-praznikat-na-smilianskia-bob-690733.html", "text": "В родопското село Смилян днес започва празник на прочутия смилянски боб. Събитието се провежда всяка година в последната събота на октомври, когато реколтата вече е прибрана.Началото на празника ще бъде отбелязано с топовно гръмване на фасулено топче от автентично смилянско оръдие.Отглеждането на боба е традиционен поминък на смилянци. Този край е прочут със с производството на сорт едър салатен боб, наричан \"смилянски боб\".По време на празника ще бъдат организирани конкурси за ястие от фасул, за пано от фасул и за най-добър производител.Ще бъдат проведени дегустации, изложби, състезания, музикална програма. Всички дейности и атракции в празника са насочени към „фасуьовицата“ (традиционното ястие със смилянски фасул).", "date": "2018.10.27", "title": "Започва празникът на смилянския боб"}
{"url": "https://offnews.bg/sviat/avstria-belgia-i-holandia-iskat-reshenieto-na-smianata-na-vremeto-da-690782.html", "text": "Белгия и Холандия са съгласували действията си в подкрепа на предложение на ротационния председател на Съвета на ЕС Австрия въпросът за смяната на часовото време да бъде отложен за след 2021-а година, съобщиха белгийски медии, цитирани от БТА.Австрия настоява за отлагане, за да бъдат извършени допълнителни проучвания.Предвижда се темата да е сред обсъжданите на неофициална среща на министрите на транспорта от ЕС в понеделник.Европейската комисия заяви, че стои зад предложението си от следващата есен смяната на часовото време да бъде прекратена. Комисията предложи всяка държава от ЕС да определи занапред в кой часови пояс ще се установи за постоянно - с използването само на \"лятно\", или само на астрономическо (\"зимно\") часово време.Досега нито едн държава членка не е обявила окончателното си решение.Тази нощ, в 4:00, отново ще върнем стрелките назад и ще преминем към зимното часово време.", "date": "2018.10.27", "title": "Австрия, Белгия и Холандия искат решението на смяната на времето да се отложи за 2021 г."}
{"url": "https://offnews.bg/ikonomika/banka-viktoria-se-vliva-v-investbank-690783.html", "text": "Българската народна банка (БНБ) официално разреши вливането на Търговска банка \"Виктория\" в \"Инвестбанк\" АД. Решението е взето от Управителния съвет на БНБ на 26 октомври.Преобразуването ще се извърши по реда на чл. 262 от Търговския закон.„Инвестбанк“ АД ще стане универсален правоприемник на всички права и задължения, включени в имуществото на Търговска банка „Виктория“ ЕАД, от момента на вписване на вливането в Търговския регистър и регистъра на юридическите лица с нестопанска цел.\"Инвестбанк\" купи 100% от дъщерната на фалиралата КТБ банка \"Виктория\". Договорът между синдика на КТБ и банката с председател на Надзорния съвет Петя Славова бе сключен през април 2018.Рамковият договор предвижда едновременното прехвърляне и получаване на договорната цена на 100% от капитала на ТБ „Виктория“ ЕАД и цялостната експозиция на eдноличния собственик на капитала към ТБ „Виктория“ ЕАД.\"Инвестбанк\" бе единствената, която не премина успешно стрес тестовете на банковата система през 2016 г.", "date": "2018.10.27", "title": "Банка 'Виктория' се влива в 'Инвестбанк'"}
