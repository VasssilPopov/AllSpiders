{"url": "https://offnews.bg/analizi/balgaria-se-upravliava-ot-otiavleni-komunisti-i-levichari-669403.html", "text": "България се управлява от отявлени комунисти и левичари. Мисля, че трябва ежедневно да им се припомня на червените кратуни (да, и за ГЕРБ говоря), че свободната стопанска инициатива, заложена в чл. 19 на Конституцията на РБ, е единственият път за устойчив растеж на една икономика, способна да осигури на работливите, знаещите и можещите - богатство, на пенсионерите - достоен живот, а на групите в неравностойно положение – адекватна грижа.Това е ясно на няколко милиона българи не от днес, не и от вчера. Стопанската инициатива на възрожденските българи е най-големият пример за това. Свободният бизнес и каузите на общности по места са спомогнали за възхода на България. Свободното от субсидии земеделие, нерекетираните занаятчии и фабричното и манифактурното производство, освободени от партиен рекет, са довели до истински малък бизнес и установяване на устойчиви стопански контактите с европейските страни. Тук не следва да изключим и бизнес отношенията ни с османската империя, след като тя е залята с капитали от Европа в резултат на Хатихумаюн, споменат в Парижкия мирен договор, който дава тласък на светската култура в съседката ни. Тези неща, вкупом, правят възхода на България в онези времена факт. Как е било възможно това? Предприемчивите и инициативни българи не са били подложени на рекет, никой не им е взимал парите, за да им ги подарява пред камерите, и високият експортен потенциал на страната е бил поставен на пиедестал. Стопанската инициатива и духовният избор са довели до формирането и „високото стоене“ на българската нация в онези времена. Както преди, така и сега правото на свободна стопанска инициатива си има своите обективни измерения:- Свободата на договаряне - Къде е днес тя, когато днес бизнесът по места е подложен на тежък рекет? Ако искаш да продаваш суджук, има голяма вероятност местен партиен функционер да дойде да ти го вземе. - Свободна конкуренция - Къде е днес тя, когато корупцията се контролира от най-високо ниво? Свободна конкуренция ще има най-напред тогава, когато се обезглави корупцията. В пазарните и обществени отношения щом има високи нива на корупция, свободната конкуренция е напълно невъзможна. Едното автоматично изключва другото. Точно както присъствието на ГЕРБ и БСП във властта автоматично изключва направата на реформи в страната. Свободната конкуренция се характеризира на първо място с равни старт и права за инициативните хора. В България бизнесът не само че няма равни старт и права, но няма и равни задължения. Равните права, задължения и отговорности могат да бъдат обезпечени само и единствено от работеща съдебна система. Политическата подкрепа на властимащите в България може да изстреля бизнесът, който стои близо до партиите, далеч пред неговите конкуренти. И всичко това, в почти всеки сектор в страната. Т.е. свободната конкуренция напълно липсва.  Разбира се, когато говорим за конкуренция, не следва да пропускаме и българската КЗК, която функционира по-скоро като бюро услуги /плащаш и се случва каквото искаш/ отколкото като силен регулатор, който се меси само там и тогава, където и когато му е работа.- Свобода на упражняване на икономическа и търговска дейност - Къде е тя, когато в България се краде частна собственост? Къде е свободата ни, когато не можем да разчитаме на съда при кражба на частна собственост? Къде е тази свобода, при условие че ако искаш да стартираш дребен бизнес, някое продължение на централната власт на местно ниво – например РИОСВ, РЗИ или някаква друга комисия, в която кадрува местния партиен лидер – ще те направи най-малко на луд от рекет, изисквания, документи и разрешителни. От трите измерения на “свободната стопанска инициатива”, това звучи най-абсурдно за България. На фона на всички регулатори, които действат като бутони за въздигане и събаряне на цели компании в България, свободата на упражняване на търговска дейност звучи като утопия. А на фона на органите на съдебната власт, чрез които се краде частната собственост, свободата икономически да се развиваш звучи като химера.БОГАТСТВОТО НА ЕДНА НАЦИЯ Е ПРОЕКЦИЯ НА РАВНОПОСТАВЕНОСТТА В ПАЗАРНИЯ ЖИВОТПравото на пазарна инициатива, разбира се, няма абсолютен характер. Когато става въпрос за ограничаване на дейности, които застрашават националния интерес, човешкия живот, общественото здраве и териториалната цялост на страната, държавата с нейните малко на брой, но много силни институции, трябва да влезе в своята контролна роля. Но в тези сегменти се изчерпва намесата на държавата. Повтарям – контролна роля, а не регулаторна. Това е фундаменталната разлика между свободните десни, които осъзнават, че богатството на една нация е проекция на равнопоставеността на всички субекти в пазарния живот, и левите, които смятат, че държавата трябва да регулира всеки един аспект от човешкия живот. Всяка една нова регулация е десетки нови предпоставки за корупция. Звучи познато, нали?ЗАПЛАТИТЕ СЕ ПОВИШАВАТ, НО СТАВАМЕ ПО-БЕДНИ Сега забравете, че в ГЕРБ има комунисти като Георги Марков, забравете и че Георги Гергов е бил свързан със СДС, забравете и че патриотите са създадени от ДПС. Омешали са се като много гладни хиени на малка софра. Да, забравете това, то не е важно сега. Замислете се друго – кои комунисти по-точно, ГЕРБ или БСП, с управлението си ни правят по-богати? Докато държавата не се оттегли от сферата на пряката стопанска активност, осигурявайки равни права и задължения на всички субекти в обществения живот, разломът между бедни и богати ще става по-голям, средната класа ще бъде химера, а монополите, чрез вдигане на цени, ще разграбват малкото повишение на заплати и нелепото по размер индексиране на пенсии.", "date": "2017.11.15", "title": "България се управлява от отявлени комунисти и левичари"}
{"url": "https://offnews.bg/sviat/navodnenia-v-gartcia-vzeha-15-zhertvi-669405.html", "text": "15 души са загинали при наводнения в Гърция, причинени от продължаващите с дни силни дъждове.10 души са откарани в болница. Спасителите продължават да издирват изчезнали, съобщи Би Би Си, позовавайки се на гръцките власти. Силно са пострадали три града в района на Атина - Мандра, Неа Перамос и Мегара, на около 27 км от гръцката столица. Много от загиналите са възрастни хора. Телата им са открити в техните домове. Проливните дъждове са прекъснали стария път между Атина и Коринт в района на Неа Перамос, Мандра, Магули и Мегара. Затворени са училищата в Мандра, Неа Перамос и Магула. В района е обявено извънредно положение.\"Всичко е загубено. Бедствието е библейско\", коментира кметът на Мандра Яна Крикуки пред обществената медия ERT. За момента няма постъпила информация за пострадали или бедстващи български граждани вследствие на силно усложнената метеорологична обстановка в Гърция, съобщиха от Министерството на външните работи. В района на Мандра са затворени следните пътни участъци:- при втория километър от стария национален път Елевсина – Тива в района на Агиос Сотирас, община Мандра - и в двете платна;- при 15-ия километър от стария национален път Аспропирго, платното в посока Коринт;- при 21–я километър /пътен възел Парадисо-Елевсина/, в посока Коринт;- при 24–я километър /пътен възел Мандрас/, платното в посока Атина.Трафикът в горните точки се отклонява по новия национален път, уточниха от ведомството.Министерството на външните работи препоръчва на българските граждани, пътуващи или пребиваващи в южната част на Гърция, с цел собствената им безопасност и улесняване на спасителните операции, да проявяват повишено внимание, да се осведомяват предварително за актуалната обстановка, да избягват засегнатите райони и да спазват стриктно указанията на местните власти.Очаква се лошите климатични условия в района да продължат до 19 ноември.Българското посолство в Атина следи ситуацията и е в постоянен контакт с местните власти.При нужда, българските граждани могат да се свържат с посолството на дежурния телефон за спешни случаи: +30 6937 096 220.", "date": "2017.11.15", "title": "Наводнения в Гърция взеха 15 жертви"}
{"url": "https://offnews.bg/kultura/posledni-podrobnosti-predi-kontcerta-na-lacuna-coil-669409.html", "text": "Lacuna Coil ще изнесат два специални концерта у нас този четвъртък и този петък, 16 и 17 ноември, от 19:00 часа в столичния клуб \"Mixtape 5\".И в двете вечери специални гости ще бъдат швейцарците Cellar Darling и италианците Sinheresy.19:00 часа – Врати 20:00 часа – Sinheresy20:45 часа – Cellar Darling22:00 часа – Lacuna Coil23:15/30 часа – очакван крайОт BGTSC припомнят, че общата цел е по време на събитието е да няма инциденти, а само положителни емоции. За това е необходимо всички посетители на концерта да спазват правилата на клуба.Билетът е ценен. Пазете го и не го давайте на никой друг освен на оторизирания персонал на входа. Изгубен или повреден билет не се възстановява. Билетът, поканата и акредитациите не дават достъп до сервизните площи и служебните помещения.Едно лице може да придружава максимум двама непълнолетни или деца. Заради ограниченото пространство за този концерт билета за всички възрасти е задължителен. - храни и напитки- видео камери и фотоапарати със сменяеми обективи- аудио записващи устройства- оръжие- всякакви остри и опасни предмети като ножове, чадъри и т.н.- стъклени бутилки- преносимо лазерно оборудванеЗабранява се използването на фотоапарати, видео и аудио записващи устройства, освен от акредитираните за това лица. Забранява се използването на светкавица по какъвто и да е повод, в това число и на акредитираните фотографи.", "date": "2017.11.15", "title": "Последни подробности преди концерта на Lacuna Coil"}
{"url": "https://offnews.bg/obshtestvo/komisiata-po-diskriminatcia-s-ukazanie-kam-uchilishtata-po-kakvi-krite-669371.html", "text": "Комисията за защита от дискриминация ще изследва и анализира всички критерии, по които се приемат първокласници в София, и ще се произнесе по въпроса какъв тип критерии биха могли да бъдат дискриминационни. КЗД ще изпрати и указание до директорите, с които да улесни работата им в това отношение.Това стана ясно от думите на Златина Дукова - председател на състава в Комисията, който гледа преписката по сигнала на Върховната административна прокуратура с предмет дискриминационна дейност. Днес беше заседанието по делото, на което бяха изслушани всички страни по него.Според съобщение на ВАП от вчера става въпрос за най-малко 143 училища в страната.Сигналът на ВАП бе подаден в КЗД след проверка на прокуратурата на критериите, по които столични училища приемат първокласници. Чл. 9 от системата на Столична община за приема им разрешава да имат и свои критерии. Оказа се, че прием с предимство се осигурява за:- деца на родители, които към датата на подаване на заявлението са на постоянен трудов договор в Министерството на образованието и науката, Столична община или държавната администрация;- дете, чийто родител/и е държавен или общински служител в системата на образованието, общинската или държавната администрация;- дете на работещи в сферата на образованието и др.Тези критерии означават, че произходът на останалите деца отрича правото им да участват в класирането за прием в първи клас наравно с децата на такива родители, посочиха от прокуратурата и припомниха, че въпросните привилегии са основани на точка 9 от Система за прием на ученици в първи клас в общинските училища на територията на Столична община, която бе протестирана от ВАП и нормата на т. 9 бе отменена от Административния съд в София.Днес представителят на ВАП Михаил Кожарев заяви, че прокуратурата настоява да бъде направен преглед за всички области в страната, а не само за София, Според него от събраното при предварителната проверка липсват данни за три области. От КЗД обаче възразиха, че практиките в останалите области нямат отношение към нормите в София и отхвърлиха искането.\"Производството пред КЗД е специално производство. И то изисква да има конкретен ответник в това производство. Ако следваме логиката да проверим всички училища, това означава, че ответници трябва да бъдат всички училища, които са въвели такива критерии. Ясно е, че това няма как да стане в едно производство. Поради това сме образували производството срещу системата на най-големия общински съвет и община - София, тъй като те са най-показателни. Информацията, която сме събрали в предварителното проучване също показва, че има такива евентуално спорни критерии, но те се повтарят в голяма степен\", обясни председателстващата петчленния състав Златина Дукова.Защо Столична община е разрешила на училищата да въвеждат собствени критерии за прием разясни юрисконсултът, представляващ интересите на общината - единствено в София се получи прецедентът за 15-20 училища да има много повече желаещи от местата.От Министерството на образованието заявиха, че в Наредба 10, която урежда и въпроса с приема, има изричен текст, според който при наличие на собствени училищни критерии за прием, те не могат да бъдат дискриминационни.От Регионалното управление на образованието в София пък заявиха нещо, с което Дукова не се съгласи: че РУО няма контрол върху решенията на директорите.\"Нямаме контрол върху техните решения и няма как да налагаме какви да бъдат тези решения... Не е нормативно указано как точно тези допълнителни критерии можем да ги контролираме. По закон е дадено право на педагогическия съвет да действа във връзка с други нормативни актове, например тези на Столична община\", заяви юрисконсулт Кирилова.Тя допълни, че от РУО няколко пъти изпращали писма до директорите, в които им обръщали внимание \"да бъдат по-прецизни в избора си на критерии\", но \"наистина до там стигат нашите възможности за контрол над тях\", заяви тя.Юрисконсултът на общинския съвет Иво Димитров също заяви, че СОС не може да казва на педагогическите съвети какви допълнителни критерии да прилагат.\"По тази причина само и единствено можем да твърдим, че в точка 9 сме им делегирали законосъобразно тези правомощия, но какво ще е тяхното съдържание, на тези критерии, не можем да вменяваме и да осъществяваме контрол.\"Две от училищата вече сами са отменили дискриминационни критерии за прием, стана ясно още на днешното заседание. След него страните има тридневен срок за представяне на писмени бележки, след което КЗД ще излезе с решение, което подлежи на обжалване.", "date": "2017.11.15", "title": "Комисията по дискриминация с указание към училищата по какви критерии да не приемат първокласници"}
{"url": "https://offnews.bg/obshtestvo/vazrastna-zhena-i-sinat-%d1%9d-dali-nad-70-000-leva-na-telefonni-izmamnitc-669414.html", "text": "Възрастна жена и синът ѝ дали над 70 000 лева на телефонни измамници в София. На възрастната жена се обадил мъж, който започнал да я обижда и заплашва. Малко след това ѝ се обадил друг мъж, който се представил за инспектор от криминална полиция. Той я предупредил, че ще ѝ звънят телефонни измамници, затова да не вдига телефона на друг, за да не ѝ вземат парите. Мнимият полицай накарал 79-годишната жена да събере всички пари и ценности, които има, като изтегли пари и от банката, и да ги предаде на полицията, където щели да ги пазят от измамниците, съобщи БНТ. Жената тръгнала към банката, а измамниците я накарали да остави отворен домашния си телефон и да говори по мобилния. В това време те разговаряли със сина ѝ на мобилния му телефона. След като се върнала от банката, жената била инструктирана да сложи парите в плик и да ги хвърли през балкона. Така жената изхвърлила над 20 хил. лева, 19 хил. евро и 2000 долара, както и голямо количество злато.Последвало и ново обаждане, в което мнимият полицай ѝ съобщил, че са заловени двама от измамниците, но остава още един, а след това ѝ казал да се прибере, защото ще има стрелба - да не я улучат. От последното обаждане възрастната жена и синът ѝ разбират, че са измамени. Случаят е отпреди близо месец, но заради заплахите, че ако се обадят в полицията или на медиите, ще ги убият, сигналът е подаден едва вчера. От полицията отново предупреждават гражданите да не се доверяват на подобни обаждания. \"МВР и другите държавни институции не искат пари. При получаване на такъв сигнал веднага да се обадят в най близкото районно или на тел 112 ние ще им окажем съдействие\", заяви директорът на СДВР Ивайло Иванов.", "date": "2017.11.15", "title": "Възрастна жена и синът ѝ дали над 70 000 лева на телефонни измамници в София"}
{"url": "https://offnews.bg/sviat/livanskiat-premier-pristiga-vav-frantcia-s-blizkite-si-sled-dni-669413.html", "text": "Френският президент Еманюел Макрон е разговарял с ливанския премиер Саад Харири и със саудитския престолонаследник принц Мохамед бин Салман и е поканил Харири и семейството му във Франция. Според източник от френското президентство Харири и семейството му ще пристигнат във Франция \"в близките дни\", съобщи Франс прес, цитирана от БТА. Макрон уточни, че поканата му не е предложение за предоставяне на убежище. Ливанският премиер подаде изненадващо оставка преди 11 дни във видеообръщение, излъчено от Саудитска Арабия, като обяви, че се страхува за живота си.Ливанският президент Мишел Аун отказа да приеме оставката му, а днес заяви, че Харири е бил задържан от саудитските власти.Харири заяви в интервю в неделя, че е свободен и скоро ще се завърне в Ливан.Саудитските власти отрекоха да са го задържали, както и да са го принуждавали да подава оставка.По-рано днес френският президент поиска Харири да потвърди след завръщането си в Ливан желанието да се откаже от премиерския пост, \"ако действително това е неговият избор\".", "date": "2017.11.15", "title": "Ливанският премиер пристига във Франция с близките си след дни"}
{"url": "https://offnews.bg/futbol/ostana-edna-neizvestna-za-mondial-2018-669410.html", "text": "Вече станаха ясни 31 от участниците на световното първенство в Русия догодина. Последният ще бъде определен утре в баража от междуконтиненталните плейофи между Перу и Нова Зеландия. Първият двубоя завърши 0:0 и всичко ще се реши в един решителен последен сблъсък.Иначе преди това Австралия се класира на световното след успех с 3:1 над гостуващия Хондурас в мач реванш от баражите. Преди няколко дни двата тима направиха 0:0 в Централна Америка. “Кенгурата” зарадваха 77 хиляди зрители на стадиона в Сидни с хеттрик на Миле Йединак (53, 71-дузпа и 86-дузпа).Селекционерът на Австралия Ангелос Постекоглу определи класирането на тима за световното първенство в Русия като \"фантастично постижение.Последният участник от Европа пък е Дания. “Червеният динамит” си осигури квота за финалите в Русия, след като спечели с категоричното 5:1 в реванша с Ейре от баража за Мондиала. Още по-впечатляващо е, че успехът бе постигнат в Дъблин, а гостите направиха пълен обрат, след като първи получиха гол в своята врата.Шейн Дъфи даде преднина на “детелините” още в 6-ата минута, но автогол на Сайръс Кристи в 29-ата, три попадения на Кристиан Ериксен в 32-ата, 63-ата и 74-ата минута, и гол от дузпа на Никлас Бендтнер в 90-ата минута донесоха успеха на гостите. Първата среща в Дания бе завършила без победител - 0:0.Отборите класирали се на Мондиал 2018:Европа: Русия (домакин на турнира), Белгия, Германия, Англия, Испания, Полша, Сърбия, Исландия, Франция, Португалия, Хърватия, Швейцария, Швеция, Дания.Азия: Иран, Япония, Южна Корея и Саудитска АрабияЮжна Америка: Бразилия, Аржентина, Колумбия, Уругвай.КОНКАКАФ: Мексико, Коста Рика, Панама.Африка: Нигерия, Египет, Сенегал, Тунис, Мароко.Океания: Австралия.", "date": "2017.11.15", "title": "Остана една неизвестна за Мондиал 2018"}
{"url": "https://offnews.bg/politika/dps-skochi-na-da-balgaria-i-prevede-doklada-ot-briukselski-da-d-669395.html", "text": "\"Обективен провал\" - така лидерът на ДПС Мустафа Карадайъ обобщи по негов начин оценката от мониторинговия доклад на ЕК, който излезе днес.Пред журналисти в парламента Карадайъ преведе от \"брюкселски\" доклада на ЕК:Карадайъ се почуди и на оправданията от страна на ГЕРБ, които твърдят, че ако бяха имали 3 последователни мандата, този мониторинг отдавна щеше да е паднал.\"На тях може и климатичните промени да са им виновни за несвършената работа. Всякакви оправдания могат да намерят хората. С малки изключения от 2009 до сега - ГЕРБ са на власт. С малки изключения и с една забележка от наша страна. Оправданията нека търсим другаде - а не в климата или ако баба ми беше мъжка\", каза Карадайъ.Йордан Цонев срещу \"Да, България\"Вторият депутат от ДПС, който взе думата по темата, беше Йордан Цонев, който се заяде с активистите и партията на Христо Иванов \"Да, България\".\"Тук искам да кажа нещо важно - на много места в доклада се казва, че един от недостатъците на реформата е недостатъчното време за обсъждане с гражданското общество.Нашата оценка - пълната катастрофа на мнението на част от гражданското общество, изразено от онази партия на Христо Иванов и сателитните им граждански сдружения, които виждат само недостатъци в прокуратурата, докато ние тук в този доклад виждаме и положителни оценки и единствената препоръка е да има график в реформата на прокуратурата. Това, което ни внушава тази групичка, не се споделя от доклада на комисията. Това много ясно искаме да го кажем, те са много речовити и бутат реформата в сферата, в които виждаме, че ЕК не вижда проблеми.\"Освен ДПС, докладът на ЕК бе коментиран и от БСП като провал. ", "date": "2017.11.15", "title": "ДПС скочи на 'Да, България' и преведе доклада от 'брюкселски': Да, да, ама не"}
{"url": "https://offnews.bg/volejbol/atakuvat-volejbolnata-federatcia-predi-svetovnoto-669398.html", "text": "На сериозна атака беше подложена българската федерация по волейбол по-малко от година преди световното първенство, на което сме съвместни домакини с Италия. Сайтът BgVolleyFans публикува информация, насочена срещу централата, която поставя под съмнение легитимността й. Президентът на централата инж. Данчо Лазаров от години е обект на яростни атаки от страна на различни опозиционни групи, но винаги успява да се справи с различията.Публикуваме без редакторска намеса:\"Вече шести месец Българска федерация по волейбол е без подновен лиценз от страна на спортното ни министерство.Причината е, че самата БФВ не е пожелала да заяви подновяването , което е трябвало да направи в началото на месец април, а ММС да извърши в рамките на два месеца нужната оценка и да се произнесе относно нейното продължаване.Законовата процедура е заложена така, че да не възникне ситуация на изтичане на лицензията. Защо нито БФВ, нито ММС са се съобразили със законовите изисквания?Резултатът е очевиден – страницата на спортното ни министерство все още потвърждава, че Българска федерация волейбол е нелегитимна институция вече шести месец.Този факт очевидно не притеснява нито БФВ, продължаваща да усвоява ударно и на редовни порции държавното финансиране, отпускано от ММС, а то пък – от своя страна, явно си затваря очите и продължава да нарушава собствените си закони и наредби, като предоставя финансиране и признава дейността на една нелегитимна (според собствените му закони) спортна организация. Защото пак според тези закони, действието на лицензията се прекратява служебно, ако не е подновена в съответния срок. С други думи, лицензия няма към момента, независимо от действието или бездействието на която и да било институция или организация.За да е ясно какво е значението на спортната лицензия за спортните федерации – без лицензия една спортна федерация няма право да осъществява дейност като легитимна спортна организация, в т.ч. да организира вътрешни първенства и международни домакинства, да регистрира спортни резултати, да присъжда титли и да определя съставите на националните отбори, да получава държавно финансиране под каквато и да е форма, и най-важното на фона на предстоящото домакинство на Световното първенство през 2018 г. – без лицензия Българската федерация по волейбол няма легитимност пред международните волейболни институции.А те от своя страна надали са информирани, че от 6 месеца българският волейбол не е представен от легитимна спортна организация\", пише BgVolleyFans.", "date": "2017.11.15", "title": "Атакуват волейболната федерация преди световното"}
{"url": "https://offnews.bg/kuhnia/mladoto-vino-veche-e-na-pazara-669393.html", "text": "Интересът към биологично произведените продукти нараства с всяка година. Пазарът на биовино също много сериозно следва тази тенденция както в световен мащаб, така и в България.Избата на  в с. Еленово е един от най-големите производители на натурални вина у нас. За да може едно вино да е с удостоверен биопроизход, това ознaчава, че лозята са торени само с оборска тор, а прекопаването е на ръка, за да бъде съхранена изключително важната почвена фауна, като същевременно се отстраняват и плевелите. Не се използват никакви хербициди и пестициди.Точно поради тази причина от 2012г. избата произвежда органичното вино – Bouquet Nouveau, което в направено от български сорт - Букет. Този сорт, за разлика от разпространената представа, съвсем не е само съвкупност от ароматни цветя, нито е българската версия на кюве - купаж от всички сортове в лозето. Букет, но не в смисъла на ароматен комплекс, е името на един от най-подценяваните и интересни български сортове, създаден през 1951 година. Българският букет е всъщност... кръстоска между мавруд и пино ноар.Виното е произведено по технология на \"божоле нуво\" - Въглекисела мацерация. Типично за тези вина е, че ферментацията се провежда на цяло грозде (не пресовано). Гроздовите зърна се пълнят в съда, където се оставят, за да започне ферментацията.Зрънцата се спукват при този процес и сока се събира във долната част на съда. Процесът протича за около 12 до 15 дни. Виното се източва, засява се за яблъчно-млечно кисела ферментация, след която се стабилизира, филтрува и се бутилира веднага, за да се консумира съвсем младо и плодово.В резултат на въглекиселата мацерация виното е със силно изразен плодов характер, лек и елегантен вкус.Bouquet Nouveau е с рубинено-червен цвят и лилави отблясъци, свеж плодов букет от аромати (както подсказва името на сорта), червени и черни плодове, с очарователна, игрива свежест и леко цветист финал със спомен за теменужки, горски цветя и плодове в послевкус. Пивко и приятно вино за всеки ден, подходящо за почти всяко ястие, но най-добре се комбинира с паста, пица, ястия с нетлъсти меса и жълти сирена. Препоръчително е да се сервира леко охладено (13 C)Заради несъмнените си качества, заради толкова важната грижа за околната среда от страна на производителя, както и заради много разумната цена на натуралното вино Bouquet Nouveau- BIO на винарска изба Edoardo Miroglio, това вино е изключително изгодна покупка, която ще достави радост на всеки по всеки повод.", "date": "2017.11.15", "title": "Младото вино вече е на пазара"}
{"url": "https://offnews.bg/sviat/putin-shte-razgovaria-za-parvi-pat-sas-separatistkite-lideri-ot-iztoch-669411.html", "text": "Руският президент Владимир Путин обяви, че ще разговаря за първи път с лидерите на самопровъзгласилите се Донецка и Луганска републики Александър Захарченко и Игор Плотницки. Те ще обсъдят размяната на военнопленници. Разговорът ще се проведе по молба на украинския политик Виктор Медвечук, който е един от представителите на Киев в преговорите с украинските бунтовници. Медвечук, който е смятан за близък до Путин, е бил помолен да ходатайства пред лидерите на ДНР и ЛНР, за да се постигне напредък по размяната на пленници между Киев и бунтовниците. \"Ще направя всичко, което зависи от мен. Ще говоря с ръководителите на Донецката и на Луганската република. Надявам се, че вашето предложение ще бъде реализирано възможно най-скоро\", каза Путин, цитиран от руските медии и БТА. Според украинските власти сепаратистите държат 152 души, които са украински войници или членове на паравоенни организации. Медведчук казва, че Киев е готов да предаде на бунтовниците 306 души.", "date": "2017.11.15", "title": "Путин ще разговаря за първи път със сепаратистките лидери от Източна Украйна"}
{"url": "https://offnews.bg/kultura/veche-mozhe-da-piem-po-bira-s-bratia-proshek-v-tcentara-na-sofia-669408.html", "text": "Вече всеки, който не иска да пие бира сам, но и няма компания, може да го направи с основоположниците на пивоварната индустрия у нас - братята Георги и Богдан Прошек.Техен паметник бе открит вчера на едноименния площад в столицата. Автори на композицията са скулпторите Георги Чапкънов, Коста и Станислава Чапкънови и архитект Станислав Константинов, която показва братята в развеселена обстановка с бира в ръка. Паметникът е поставен по случай 170 години от рождението на Георги Прошек. Същевременно с откриването на паметника в галерия \"Сан Стефано\" бе показана и изложбата \"Българските чехи\".Двайсет и шестте пана от експозицията, чийто куратор е фотографът Иво Хаджимишев, съдържат богат снимков и текстови материал с информация за живота и делото на някои от най-известните чехи, допринесли за следосвобожденското развитие на България.Сред представените в изложбата емблематични фигури са първият министър на просвещението - историкът д-р Константин Иречек, живописецът Иван Мърквичка - съосновател на Държавното рисувално училище (днес Национална художествена академия), големият майстор на баталната живопис Ярослав Вешин, композиторът Иван Цибулка, пивоварят Франц Милде, братята Карел и Херман Шкорпил – положили основите на българската археология и музейното дело в България, пионерът на българската ентомология и естествознание акад. Иван Буреш, братята Иржи и Теодор Прошек (променили впоследствие имената си на Георги и Богдан Прошек) – автори на първия градоустройствен план на София и проектанти на Орлов и Лъвов мост в столицата, Софийската централна гара, Бирената фабрика в София, Варненското пристанище.Оригиналите на включените в експозицията репродукции на текстови материали и портрети се съхраняват в хранилищата на Държавна агенция „Архиви” в София, Пловдив, Сливен, в научния архив на БАН и Националната художествена галерия.", "date": "2017.11.15", "title": "Вече може да пием по бира с братя Прошек в центъра на София"}
{"url": "https://offnews.bg/politika/izmamna-shema-nabira-reklamni-litca-ot-imeto-na-prezidenta-669404.html", "text": "Рекламна къща събира нерегламентирано средства за инициативата на президента Българската Коледа.От прессекретариата на държавния глава съобщиха, че в администрацията са получени сигнали за предполагаема измамна схема използваща името на „Българската Коледа“.От съобщението става ясно, че в схемата участва Рекламна филмова къща „Златен лъв“ ЕООД, която провежда кампания в социалните мрежи за набиране на нови лица за „Българската Коледа“. Според президентството това е опит за злоупотреба и измама с името на благотворителната инициатива.Администрацията на президента се е обърнала към компетентните органи за предприемане на необходимите действия по случая, с оглед предотвратяване и преустановяване както на злоупотреби, така и уронване доверието в инициативата.Молим гражданите да бъдат предпазливи и при получаване на подобно предложение да проявят съобразителност и своевременно да информират съответните компетентни органи, с оглед предотвратяване на измама, се посочва в съобщението от президентството.От президентството съобщават, че организаторите на благотворителната инициатива на държавния глава не са упълномощавали както физически, така и юридически лица да осъществяват дейност по набиране на нови лица на кампанията. ", "date": "2017.11.15", "title": "Измамна схема набира рекламни лица от името на президента"}
{"url": "https://offnews.bg/politika/voennoto-ministerstvo-dava-820-mln-lv-na-balgarska-firma-za-novi-kor-669402.html", "text": "Българската фирма МТГ „Делфин“ АД е удовлетворила техническите и финансовите изисквания на поканата за предоставяне на оферти за придобиване на многофункционален модулен патрулен кораб за Военноморските сили. Това се посочва в съобщение на Министерството на отбраната, което се позовава на заключение на междуведомствената работна група по проекта за придобиване на многофункционален модулен патрулен кораб за ВМС. Групата е назначена със заповед на премиера.В състава ѝ са включени представители на министерствата на отбраната, финансите и икономиката.В процедурата се яви само българската компания.Техническите предложения на фирмата удовлетворяват и в значителна степен надхвърлят зададените технически характеристики. Качественото изпълнение на проекта и трансферът на високи технологии се гарантират от рамковите споразумения на МТГ „Делфин“ с 5 водещи компании, чийто продукти са утвърдени на световния пазар. Това са „Thales“ с нейните клонове в Холандия, Франция и Германия, немската „Diehl Defens“, италианската „Leonardo“, френската MBDA и „Rheinmetall“ (Швейцария и Германия).Системният интегратор е „Thales“ с опит в изграждането на повече от 160 кораба. Корабните силови установки (двигатели и дизелгенератори) се доставят от САЩ, уточняват от МО.От там уточняват, че за постигане на международните стандарти за строителството на такъв клас кораби отговорност носи класификационната организация „Bureaeu Veritas“ (Франция), която ще осъществява независим контрол на реализацията на всички етапи.В съобщението се посочва:От Атлантическия съвет вече  на сделката и това как се е стигнало до избора на фирма. От организацията настояват в поръчката да не се допуска изборът на един основен доставчик, който няма доказана практика и капацитет за изпълнението на такъв скъп проект. От съвета настояват да се създадат условия в проекта да участват доказани производители от страни от НАТО и ЕС, както и да се използват възможностите за реализация на проекта съвместно със съюзни държави, включително и с включване на всички механизми и агенциите на НАТО и ЕС.", "date": "2017.11.15", "title": "Военното министерство дава 820 млн. лв. на българска фирма за нови кораби"}
{"url": "https://offnews.bg/tenis/grigor-dimitrov-probi-na-1-2-finalite-v-london-669406.html", "text": "Най-добрият ни тенисист Григор Димитров продължава с феноменалното си представяне при дебюта си на финалите на АТР в Лондон.Българинът постигна втора победа в група \"Пийт Сампрас\", след като победи с 6:0, 6:2 белгиеца Давид Гофен и си осигури място на полуфиналите.В първия си мач в турнира . Следващата среща на българина е в петък с испанеца Карлос Кареньо Буста, който замени като резерва отказалия се негов сънародник Рафаел Надал.Успехът на Димитров е общо четвърти над Гофен и трети през тази година - другите бяха на Australian Open 2017 (четвъртфинал), АТР250 в София 2017 (финал) и US Open 2014, като единственото поражение е в три сета на четвъртфинал в Ротердам.Първи сетГригор започна изключително силно и мотивирано и в първия сет сякаш беше сам на корта. Той проби сервиса на Гофен и поведе с 2-0, а след това затвърди брейка и покачи на 3-0. Това сякаш сломи Гофен, който изпадна в пасивна позиция. В четвъртия гейм белгиецът се оказа в ролята на догонващ, но в крайна сметка Григор постигна втори пробив и поведе с 4-0. Безмилостен Григор поведе при подаването с 5-0, а след това довърши започнатото и взе сета с 6–0.Втори сет Очакванията, че Гофен ще отговори на предизвикателството, не се оправдаха. Димитров поведе след своя сервис гейм, а след това постигна пробив. Белгиецът оказа съпротива в третия, но не съумя да върне пробива. Гофен успя да спечели за първи път свой сервис гейм за 1:3, след това се раздаде напълно, но отново загуби. Григор вдигна нивото, а в осмия гейм заслужи мачбол при сервис на Гофен, но белгиецът се спаси. При втората си възможност Димитров отново не успя, но при третия мачбол беше безпогрешен - 6-2, гейм, сет и мач.На 1/2-финалите българинът ще играе срещу втория от група \"Борис Бекер\", като това ще бъде някой измежду Александър Зверев и Джак Сок.", "date": "2017.11.15", "title": "Григор Димитров проби на 1/2-финалите в Лондон"}
{"url": "https://offnews.bg/obshtestvo/veche-mozhem-da-sme-dobrovoltci-bez-saglasieto-na-shefa-i-v-platen-otp-669399.html", "text": "Днес правителството одобри промени в две наредби, чиято цел е да развиват доброволчеството у нас - една сфера, която определено има нужда от подпомагане и развиване от страна на държавата. С промените отпада изискването при кандидатстване за доброволец да бъде прилагано съгласие на работодателя. Също така работниците вече ще излизат в платен отпуск, когато са на доброволна мисия, а не както беше до сега - в неплатен. Кметовете на общините трябва да съобщават на работодателите за това, че техен служител е станал доброволец към дадена община. Държавата пък ще поема разходите по здравни и социални осигуровки по време на кризисна акция. На общините с население до 20 000 души се дават три възможности за осигуряване на доброволно формирование – пожарен, спасителен или друг автомобил със съответното оборудване. По отношение насърчаване обучението на доброволците се въвежда срок до две години от регистриране на доброволеца, в който той да премине първоначален основен курс по утвърден план и програма за професия „Спасител“. Също така се дава възможност и на юридическите лица да създават доброволни формирования за своя сметка. Доброволците ще имат право на обучение и участие в спасителни дейности на 80 часа, на както беше до сега - 10 дни за година.Председателят на Асоциацията Иван Видоловски разказа пред ОFFNews, че необходимост от такива промени е имало, \"за да има доброволци, хора, които желаят да отдадат свободното си време в помощ на населението. Живеем във време, в което има много катаклизми\". Според него все още няма инициатива от кметовете на общините за развиване на доброволчески формирования, но новите промени са в контекста на търсеното от Асоциацията развитие на доброволческата дейност в страната. По думите му промените са съгласувани и се възприемат от общините, които също са участвали в предложенията за изменение.Според него страната ни е далеч от европейските държави с добре развита доброволческа организация. Той дава за пример Германия. \"Там доброволците се сдружават по места и общини, те изпращат свои делегати на срещи на областни и регионални структури. Така се появяват и национални, в техния случай федерални, структури. Когато всичко това върви от желанието на доброволците да създават нещо, има много добри резултати. При нас кметът определя няколко човека, които да ръководят доброволчески формирования, за да откликне на закона , но не се получава нищо. Няма ли разяснителна дейност, нищо не може да се получи. Реално има длъжностни лица, но те не се занимават с това нещо\", твърди той.Всяко нещо е свързано с финанси, особено когато става дума за обезпечаване на работата на доброволците. А финансите по това направление са оскъдни, твърди той, \"въпреки че се твърди, че се дават пари, те не са достатъчни. Но е категоричен, че един човек, който иска да помага, не трябва да очаква пари в замяна:\"Доброволчеството е безвъзмездно и човек не трябва да очаква, че ще получи заплащане за добротата си\".", "date": "2017.11.15", "title": "Вече можем да сме доброволци без съгласието на шефа и в платен отпуск"}
{"url": "https://offnews.bg/evropa/evrodokladat-za-rumania-inertciata-za-reformi-prez-2017-se-izgubi-669397.html", "text": "Румъния е постигнала значителен напредък в сферата на правосъдието и вътрешния ред, но инерцията за реформи през 2017 година се е изгубила заради политическата ситуация в страната, отчита мониторинговият доклад на ЕК, който бе публикуван днес.Анализирайки напредъка на Румъния, Комисията остава на мнение, че с лоялно сътрудничество между държавните институции, решителен политически курс, следващ стриктно постигнатия напредък и уважението към независимата съдебна система, Румъния ще може в близко бъдеще да изпълни останалите препоръки по механизма, се казва в доклада.В увода към документа се припомнят заключенията от предния евродоклад от 25 януари 2017 година, които изобилстват на суперлативи относно постигнатите реформи. Тогава бе отчетено, че Румъния е постигнала \"значителен напредък\" по препоръките. Посочено бе, че са създадени няколко ключови институции и закони. Бе потвърдено, че съдебната система е \"дълбоко реформирана\", а съдебната власт многократно е демонстрирала професионализъм, независимост и отговорност. В доклада от януари бяха отправени 12 препоръки - повечето от тях се фокусират върху отговорността и отчетността, изисквани от румънските власти, и вътрешните гаранции, необходими за необратимостта на резултатите.Новият доклад от 15 ноември обаче коментира, че прогресът по отношение на препоръките е възпрепятстван от политическата ситуация в страната: смяна на две правителства на фона на растящо напрежение между законодателната, изпълнителната и съдебната власт. Припомня се, че положителният напредък и продължаващите добри резултати на съдебните институции в борбата с корупцията бяха до голяма степен поставени под въпрос от скорошни събития. Например, през януари 2017 г. предишното правителство подготви извънредна наредба за декриминализиране на някои корупционни престъпления, като злоупотреба със служебно поведение, и предложени закон за помилване. Мащабни протести оспориха и спряха тези намерения.Заключението на днешния доклад е, че от януари 2017 досега е постигнат напредък по редица препоръки, но в същото време инерцията за реформи се е загубила, забавяйки изпълнението на останалите препоръките. Така възниква риск от възобновяване на проблемите, които докладът от януари 2017 г. считаше за изпълнени. Предизвикателствата и оспорването на независимостта на съдебната система също бяха постоянен източник на безпокойство, посочват авторите. Затова Комисията все още не може да заключи, че напредъкът е задоволителен. И за Румъния, както за България, предстои нов доклад през декември 2018 г.", "date": "2017.11.15", "title": "Евродокладът за Румъния: Инерцията за реформи през 2017 се изгуби"}
{"url": "https://offnews.bg/sviat/amerikanski-shtat-razreshi-na-detca-pod-10-g-da-hodiat-na-lov-sas-sob-669401.html", "text": "Американският щат Уисконсин разреши на деца под 10-годишна възраст да ходят на лов със собствено оръжие, съобщи Франс прес, цитирана от БГНЕС. Промяната в закона е факт от миналата събота, дни след масова стрелба в църква в Тексас, при която загинаха 26 души, а десетки бяха ранени. В редица щати децата имат право да ходят на лов под надзора на възрастни, като ограниченията най-често са за лов на големи животни като елени и мечки, което може да се извършва от по-големи деца - над 12 г. или повече в зависимост от щата. След промяната в закона в Уисконсин децата ще могат да ловуват със свое оръжие, като все пак са придружавани от обучен възрастен, а няма да използват оръжието на родителя, както е в редица щати. Те ще имат право вече и да ходят на лов за едър дивеч. Сред вносителите на законопроекта са американската Национална асоциация на носещите пушки и Асоциацията на ловците на мечки в Уисконсин, като според тях промяната ще позволи на родителите да предават ловните традиции на бъдещите поколения.Противниците на промяната обаче са категорични, че децата под 10-годишна възраст са твърде малки, за да боравят с оръжия, дори придружавани от възрастен. ", "date": "2017.11.15", "title": "Американски щат разреши на деца под 10 г. да ходят на лов със собствено оръжие"}
{"url": "https://offnews.bg/temida/grupa-za-trafik-na-migranti-naemala-lodkari-po-dunav-669384.html", "text": "Специализираната прокуратура повдигна обвинения на осем участници в организирана престъпна група за незаконно превеждане на мигранти през България, Румъния и Унгария до Австрия.Участниците в групата са задържани в София, Видин и Лом при специализирана операция на ГДБОП, ДАНС, „Гранична полиция“ и Специализираната прокуратура. Двама от задържаните са пакистански граждани.Събраните до момента доказателства сочат, че за разлика от повечето други „каналджийски“ структури, въпросната група е организирала превеждането на мигранти не само през територията на България, но и до крайната точка напътуването им. Това е налагало стройна организация и специализация на действията на всеки от участниците, както и наемането на трети лица.  Двамата пакистанци са набирали желаещи да пътуват на Запад, най-вече от Турция - предимно пакистанци, афганистанци и иракчани. Членове на групата са ги посрещали на „зелена граница“ и са ги превозвали и настанявали в София, Видин и Лом. Впоследствие мигрантите са били прекарвани през Дунав с лодки, наети от местни рибари. Там участници в групата, които предварително са пристигали на румънска земя, са ги посрещали савтомобилите си и са ги закарвали до границата с Унгария. След поредно нелегално преминаване през „зелена граница“, са били транспортирани по същата схема до Будапеща. Оттам, вече с коли с чужди номера, са„доставяни“ на австрийска територия. За достигането до крайната точка мигрантите са плащали между 4 и 6 хиляди евро на човек. Превеждането до Румъния е струвало от 600 до 1000 евро. Плащането е ставало главно по арабската система за разплащане Хавала, след достигане на дадения мигрант на предварително уговореното място. Иззети са документи, според които плащането е ставало и чрез фирми за международни преводи. След получаването на сумите, те са били разпределяни между участниците в групата, плащани са били и договорените „хонорари“ на наетите лодкари, шофьори и хазяи.Шофьорите по трасето до Австрия са получавали по 100 евро за мигрант, между 50 и 100 лева за човек са даванина лодкарите за плаването през Дунав. С постановления на прокурор от Специализирана прокуратура на шестима отучастниците, в т.ч. на двамата пакистански граждани, е наложенопрокурорско задържане до 72 часа. Утре в Специализирания наказателен съд ще бъде внесено искане за „Задържане под стража“ на всекиот тях. Един от участниците е в европейска държава, след задържането му предстои да му бъде предявено обвинение. На осмия участник е наложена мярка за неотклонение „Парична гаранция“ от 5000 лева поради тежкоздравословно състояние.", "date": "2017.11.15", "title": "Група за трафик на мигранти наемала лодкари по Дунав"}
{"url": "https://offnews.bg/sviat/sreshta-s-youtube-zvezda-v-briuksel-prerasna-v-sblasak-s-politciata-2-669417.html", "text": "Среща с известния в YouTube 18-годишен рапър Вергас прерасна в сблъсък с полицията, при който един човек беше ранен, а 25 бяха арестувани. Вергас е поканил вчера на среща свои последователи в Снапчат с намерението днес просто да се позабавляват. Подобни събирания за срещи с влогъри без никаква организация са често срещани. Полицаи са се опитали да разпръснат неразрешеното струпване на хора, но са били нападнати и са се изтеглили до пристигането на подкрепления.Сред множеството е имало младежи с бухалки и ножове, които са се сбили помежду си и са изпочупили книжарница и автомобил. Един е ранен, а 25 са задържани, уточниха властите, цитирани от БТА.През почивните дни приблизително същият брой младежи предизвика размирици в друго централно столично пространство, след като Мароко се квалифицира за следващото световно първенство по футбол. Тогава също бяха нанесени големи материални щети. Разбити бяха магазини и офиси, имаше подпалени автомобили и изтръгнати пътни знаци и светофари. ", "date": "2017.11.15", "title": "Среща с YouTube звезда в Брюксел прерасна в сблъсък с полицията, 25 души са арестувани (видео)"}
{"url": "https://offnews.bg/nashite-avtori/mutrite-krasivoto-litce-na-balgaria-669383.html", "text": "Когато ми е тъжно – гледам да го ударя на смях.Работил съм почти от дете като създател на смях. Знаете ли какво е това? Това е тежка работа – като миньорската. От нея също се хваща силикоза, но на душата. Когато много насилваш чувството си за хумор, непрекъснато го доиш и правиш калъпи кашкавал от млякото му – от смеха, накрая ставаш доста тъжен човек и когато те погледнат, казват си: Ама че тъжен човек. И ъглите на устата му висят, той сигурно не се е смял никога.А това, че си разсмивал милиони, няма и как да се знае, защото смехът си отива, той е песен, чута случайно в пролетна утрин и забравена. От филмите на Чарли Чаплин (които са предимно светли и красиви драми, а не комедии) помня хлапето, тоя малък и сърцераздирателен Джеки Куган, който плаче с протегнати ръчички към своя спасител Чарли (филма \"Хлапето\"). Помня и сляпото момиче, вече прогледнало и живеещо щастлив живот, да разпознава по ръката своя благодетел Чарли. Който се разплаква (\"Светлините на града\"). А от \"Светлините на рампата\" – може би най-добрият филм на Чарли Чаплин – помня най-силно и с вълнение тия кадри, в които старият Калверо пада в барабана и въпреки болката и страха от спиращото сърце казва няколко думи на публиката.Смехът стои там някъде като сладък фон, като бълбукащ фонтан на заден план. Но смешното е толкова фино, че не се съхранява в паметта в пламтящ вид. Стои там като запалителен материал, но трябва кислородът на настоящия момент, както и искрата на блестящото остроумие, за да запалят материала на смешното и да се роди пламъкът-смях.Така така. Разбърборих се. Наистина смехът е велико нещо. В края на деветдесетте се опитвах да постигна самочувствие на хуморист. Щеше ми се това, с което си изкарвам прехраната, да бъде също и извор на моето самочувствие. И даже – на моята гордост. А беше време, в което хуморът вече не беше институционализиран инструмент на властта, използван за снижаване на общественото напрежение и за забава на диктаторите. Трудно беше точно с хумора и точно тогава да имаш самочувствие. Понякога чаках на опашка за хонорари в компания. А тя беше... Боже, каква компания! Станислав Стратиев, Дончо Цончев, Радой Ралин, Янко Станоев, Петър Софрониев или брат му Йордан Попов.Беше ми смешно. Че такива гиганти стоят и покорно чакат да вземат стотина лева хонорар. И даже като съвсем обикновени хора роптаят.А всъщност... за касиерката, за директора на вестника, поглеждащ през прозореца опашката, за секретарките от редакциите, разнасящи безбройни редки кафенца напред-назад, за случайните посетители – те си и бяха най-обикновени хора!Само аз и шепа други посветени знаехме, че това са тайни гиганти и магьосници на езика. Защото бяхме чели техните неща и бяхме се смели с възторг, а ги познавахме и по лице, пък се бяхме и ръкували неведнъж с тях.Човек цени, когато познава. За диваците от Папуа Нова Гвинея Леонардо да Винчи би бил просто поредния жилав и безсолен бял, който става за готвено, но не и за скара. За българския сегашен олигофрен велики са Левски и Динко ловеца на мигранти, но не и някакъв си писател, създател на разкош за ума!Смешно е да живееш с усещането за неразбиране. Давам си сметка, че това е карало мнозина умни мъже – от Славейков и неговото „Не сме народ, а мърша” до Иво Христов и неговите 80% дебили – да грубиянстват и да обиждат народа си. Чувството за липса на разбиране. Гласовете в пустиня.Понякога опашката за хонорари се виеше чак до улицата пред сградата на вестника, за който пишех. Големите писатели потропваха с крака, преместваха тежестта си от един крак на друг, въздишаха, поглеждаха часовниците си и пак въздишаха. Понякога опашката препречваше уличката. Случваше се от време на време някоя голяма, черна и заплашителна кола да спре. За да се размести опашката, та да и направи опашката път.Старите, големи писатели, създатели на смях мръщеха вежди, разстъпваха се. От колата ги гледаше през тъмните прозорци и през тъмните очила винаги нечовешкото лице на някой троглодит. Мутра с цялата наглост на света, с цялата глупост на света, с цялата безпросветност и грубост на света – събрани в една точка, някъде около носа, и насочени като пистолет – навън. Към лицата на тъжните създатели на смях.Всъщност това човекоподобно – давам си сметка сега – е било просто момче на същата възраст като мен тогава. Но има ли възраст дивашката наглост? Не се чувствах заплашен тогава. По скоро – вбесен. И тогава знаех, че щом разположението на силите в тая битка – а това беше (и е!) битка – е такова... значи изходът е ясен. И той е категорична победа на изродите над фините хора.Двайсет години по-късно – въпреки тъгата, натрупала се у мен заради прекалено многото смях, аз виждам, че битката продължава.Но не защото не е загубена. Тя е загубена отдавна. От онова поколение от фини, смислени и добри хора. И е спечелена от грубияните с черните джипове, с черните очила, надули чалгата на Слави Трифонов и загрозяващи света с дебелите си мутри.Но се раждат и нови поколения, ако не сте забелязали. И част от новите хора искат – кой знае защо – да живеят изискан, смислен, възвишен живот!Ако ви кажат, че младите са пълни идиоти, които се интересуват само от айфоните си – не вярвайте. Аз съм обиколил страната сто пъти и съм общувал с десетки хиляди. Познавам стотици и хиляди млади хора, които четат Достоевски и Стефан Цвайг, докато слушат Бетовен и Лист.Всяко ново поколение ражда своя фин плод. Въпросът е кои свине ще го изядат.Мисля си отново за тая трагична българска диспропорция – опашката за хонорари и черната кола на мутрата, чакаща писателите да ѝ сторят път. И някак си ми заприличва на тая, нарисуваната от Бешков. Бай Ганьо убива автора си. Смешно е. А ние го удряме на смях винаги когато е страшно.", "date": "2017.11.15", "title": "Мутрите - красивото лице на България"}
{"url": "https://offnews.bg/112/61-godishna-zhena-e-s-opasnost-za-zhivota-sled-intcident-s-asansior-v-669374.html", "text": "61-годишна жена пострада тежко след инцидент с асансьор в столичния квартал Студентски град.Тя е настанена болница \"Св. Анна\" - София АД.Жената е приета в реанимация.Тя е стабилизирана и е контактна, но все още има опасност за живота ѝ, уточняват от лечебното заведение.Дамата е със счупени ребра и пневмоторакс.Инцидентът е станал в блок 17 в Студентски град. Сигналът за него е бил подаден малко след 11 часа. Според свидетели шахтата на асансьора е била отворена и жената е пропаднала в нея.", "date": "2017.11.15", "title": "61-годишна жена е с опасност за живота след инцидент с асансьор в Студентски град"}
{"url": "https://offnews.bg/liubov-i-seks/rosen-plevneliev-potvardi-che-s-desi-banova-sa-dvojka-669372.html", "text": "Президентът Росен Плевнелиев потвърди информацията, че има връзка със синоптичката на Нова телевизия Деси Банова. В предаването \"Лице с лице\" водещата Цветанка Ризова го попита верни ли са слуховете, а бившият държавен глава отговори: „Да, отскоро сме двойка. Никога не съм крил, че с бившата ми жена не живеем заедно, а разводът тече безпроблемно. Прогнозата за времето в живота ми е слънчева.\"„Радваме се на една хармонична връзка и се надявам така да е и занапред“, добави Плевнелиев.Новината за зараждащата се връзка между Плевнелиев и Банова се появи във в. \"168 часа\" миналата седмица. Малко преди това синоптичката сподели в предаването на Гала, че е влюбена в прекрасен мъж. Тя не назова името му.Плевнелиев обяви през октомври, че се разделя със съпругата си Юлияна и процедурата по развода отдавна е задвижена.", "date": "2017.11.15", "title": "Росен Плевнелиев потвърди, че с Деси Банова са двойка"}
{"url": "https://offnews.bg/politika/pravitelstvoto-iska-premahvane-na-anonimnite-aktcii-669377.html", "text": "Акциите на приносител да бъдат премахнати и постепенно да бъдат заменени с поименни акции – това е основният приоритет на предлагани от Министерския съвет промени в Търговския закон.Акциите на приносител са забранени или в процес на забрана и на замяна в редица държави по света. Това се прави поради разбирането, че те могат да подпомагат дейности като пране на пари, финансиране на тероризма и избягване на данъчно облагане.Необходимостта от въвеждане на предложените с проекта изменения произтича от съществуващия риск по отношение на прозрачността на информацията за лицата, притежаващи акции на приносител. Особеното при акциите на приносител е, че лицето, което упражнява фактическата власт върху акциите, е титуляр на правата по тях. Това прави смяната на собственика много лесна, като за това е необходимо единствено физическото предаване на акциите.Към момента в България няма законово задължение да се оповестява информация за притежателите на акциите на приносител.Предлаганите промени имат за цел въвеждане в българското законодателство на висок стандарт за прозрачност и обмен на информация за данъчни цели по отношение на търговските дружества, издали акции на приносител. По този начин ще се гарантира спазване на правилата от страна на всички участници в търговския оборот, което ще бъде от полза за българския бизнес като цяло, и ще повиши репутацията на България като прозрачна данъчна юрисдикция.", "date": "2017.11.15", "title": "Правителството иска премахване на анонимните акции"}
{"url": "https://offnews.bg/obshtestvo/sindikalisti-preduprezhdavat-naznachavaneto-na-tcivilni-na-mesta-za-p-669386.html", "text": "Най-големият полицейски синдикат излезе с отворено писмо до депутатите 44 Народно събрание по повод , които бяха внесени между първо и второ четене. Синдикалната федерация на служителите в МВР критикува заложеното в текстовете изискване в населените места с жители под 5000 души да има двама пожарникари. От синдиката припомнят, че през 2015 година е приета промяна в наредбата за пожарогасене, която определя минималния брой служители в един екип да бъде трима. Тогава синдикатите направили компромис, тъй като минимумът пожарникари в развитите страни е е 4-5 души. С промените в закона обаче изискването ще бъде записано, но се допуска изключението, при което в малките селища да има по двама пожарникари. От синдиката припомнят, че според МВР проблемът с недостига на пожарникари може да се разреши с назначаването на нови до 300 души. \"Ако това е вярно, наистина е необяснимо буквалното проспиване на две години от тяхна страна. Ако това е вярно, наистина не съществува никаква необходимост „изключението“, което Ви се предлага, да намери място в Закона. Противното би означавало да допуснете да се излагат на сериозен риск животът и здравето на българските огнеборци, при това без каквато и да е полза засегнатите от пожари и бедствия български граждани. Отделно съществува рискът подобно „изключение“ да се превърне в практика\", предупреждават от СФСМВР.От синдиката критикуват и назначаването на цивилни служители на щатове, предназначени за униформени полицаи. Назначените по трудови правоотношения служители няма да имат полицейски правомощия и специализирана подготовка, но ще изпълняват функциите на полицаи.\"Можем да разглеждаме това предложение единствено като опит да се решат кадрови проблеми на МВР, чрез назначаване на цивилни служители, работещи по трудово правоотношение, вместо чрез попълване и увеличаване, където е необходимо, на щата на униформените полицаи. Това не може и няма да доведе до подобряване на резултатите от борбата с престъпността и опазването на обществения ред\", се посочва в писмото на синдиката.В него те се обръщат към депутатите да не допускат \"поредния пробив в системата за вътрешна сигурност\".Сигурността на гражданите на Република България, опазването на техния живот и имущество не бива да стават заложници на несвършена през годините работа от ръководството на МВР и на предизвиканите от това кадрови проблеми. Палиативното решение – доколкото изобщо може да бъде решение – което Ви се предлага да приемете, не само няма да реши проблемите в сектор Сигурност, но в по-дългосрочна перспектива допълнително ще ги задълбочи.Разчитаме на Вашето чувство за дълг и гражданска отговорност и се надяваме, с евентуалното отпадане на Държавното предприятие от ЗМВР, средствата, предвидени за него, да бъдат пренасочени към повишаване на основните заплати на служителите в МВР, се заключава в писмото.Както OFFNews писа, с промените в закона се предлага изход от ситуацията с липсата на кадри в МВР като се отваря вратата за назначение на служители, но не по Закона за МВР, а по Трудовия кодекс. За тях е предвидена възможността да извършват дейности по охрана, които вече ще се извършват по договор. От текстовете не става ясно какви ще са правомощията на тези служители, чийто статут е приравнен с този на държавните служители в МВР. За тези места ще бъдат назначавани основно пенсионирани военни и полицаи.", "date": "2017.11.15", "title": "Синдикалисти предупреждават: Назначаването на цивилни на места за полицаи е пробив в сигурността"}
{"url": "https://offnews.bg/sviat/lamborgini-podari-kola-unikat-na-papata-v-ton-s-drehite-mu-669382.html", "text": "Известната италианска компания за производство на луксозни автомобили \"Ламборгини\" изработи уникален и единствен модел \"Хуракан\" и го предаде на римския папа Франциск, съобщи днес пресслужбата на Светия престол, цитирана от ТАСС и БТА.Подаръкът е бил поднесен по време на аудиенция на главата на Римокатолическата църква с шефове на компанията.Пресслужбата уточнява, че автомобилът ще бъде продаден на търг от аукционната къща \"Сотбис\", а всички получени средства ще бъдат предадени за благотворителни цели. Тези намерения включват редица проекти, сред които, в частност, възстановяването на зоните в Ирак, в които исторически са живели християни, за да могат те да се завърнат по родните си места, откъдето ги прокуди войната. Друг проект, който се реализира от асоциацията \"Общност Папа Йоан XXIII\", предвижда помощ за жени и деца, станали жертви на проституция.\"Ламборгини\" не е първата компания, подаряваща транспортно средство на папа Франциск. Преди време Ватиканът продаде на търг мотоциклет \"Харли Дейвидсън\".", "date": "2017.11.15", "title": "'Ламборгини' подари кола уникат на папата в тон с дрехите му"}
{"url": "https://offnews.bg/kultura/sharl-aznavur-idva-u-nas-s-parvoklasni-vina-ot-lichnoto-si-shato-669380.html", "text": "С отбрана селекция първокласни вина от личното си шато легендата на френската музика Шарл Азнавур ще пристигне в София с полет от Париж за грандиозния си концерт на 30 ноември в Арена Армеец. За своя четиридневен престой у нас, между 28 ноември и 1 декември, певецът е придружаван от своя антураж от най-приближени хора, между които са и синът му Николас Азнавур заедно със съпругата си и др.Природно отгледани плодове и зеленчуци, различни видове риба и морски деликатеси, нашумели със здравословните си качества варива като чия и киноа, екзотични ядки, са сред предпочитаните от Азнавур продукти, които ще влязат в специалното му четиристепенно меню, подготвено от личния му готвач. Интересен факт е, че артистът е поръчал и обилно количество натурално българско кисело мляко, с коментар, че това е една от храните, които поддържа добрата му кондиция от години.Шарл Азнавур, който демонстрира смайваща физическа форма и отлична кондиция, е заръчал още, във ВИП апартамента на хотела, където ще отседне, всички кувертюри и цялото обзавеждане, да бъдат само от естествени материали, още, да има множество пухени възглавници и специално килимче за ежедневните му практики по аеробика и йога.Най-популярният френски изпълнител и ученик на Едит Пиаф има доста активна програма по време на четиридневния си престой у нас. Планират се няколко специални събития, на които ще се срещне с дипломати, бизнесмени, общественици, отбрани представителни на културния живот у нас и с Президента на Република България г-н Румен Радев. Освен това 93-годишният крал на френския шансон е споделил, че с удоволствие би се докоснал и до местния културен и обществен живот на българската столица. Шарл Азнавур, познат като един от най-галантните джентълмени и почитател на хубавия живот, споделя още, че с нетърпение очаква да се запознае с популярните дами, които ще бъдат гости на специалните събития, защото е чувал не една легенда за красотата и изяществото на българките.Феноменалният спектакъл на Шарл Азнавур на 30 ноември, който ще потопи повече от 5000 родни фенове в атмосферната на автентичен френски театър, е част от настоящото световно турне на звездата, което ще бъде и последно за кариерата му – неговото голямо „Сбогом“ със сцената. От София, звездата отлита директно за Виена, а след това се завръща в родната си Франция, където са планирани повече от 10 концерта. Турнето ще завърши в Москва, след което Шарл Азнавур ще се оттегли в родината си в уединението на прекрасната природа и атмосфера на своето имение.Билетите за ексклузивния концерт на Шарл Азнавур в „Арена Армеец“ на 30 ноември, могат да се открият в мрежата на Eventim на цени 59 лв, 89 лв и ВИП места от 150 лв и 200 лв. Местата са лимитирани, затова организаторите от АРТ БГ съветват за по-ранно закупуване.На рекордната възраст от 93-години „френският Франк Синатра“, както често е наричан, е в невероятна форма и не е спирал да концертира през последните няколко години в най-големите световни зали с нестихващи овации от страна на публиката. На 24 август, Азнавур получи може би най-сериозното признание за изключителната си 70-годишна кариера - той стана първият френски изпълнител със звезда в Алеята на славата в Холивуд. Понастоящем Шарл Азнавур е и един от рекордьорите за най-дълголетен артист на съвременната музикална и театрална сцена.Роден в семейството на арменски имигранти под името Шанур Вахинаг Азнавурян, още в ранна детска възраст изпълнителят навлиза в света на театъра. Започва да пее на 9 години и скоро приема артистичното име Азнавур. За неговия пробив помага Едит Пиаф, която го чува да пее и го взема със себе си на турне във Франция и САЩ. Често наричан „френският Франк Синатра“, Азнавур създава песни преди всичко за любовта. Написал е над 1000 песни и мюзикли, направил е над 100 записа и е играл в 70 филма. Азнавур пее на 5 езика и е един от най-известните френски певци зад граница, като е изпълнявал песни в Карнеги Хол и много други бляскави концертни зали. В актива си Азнавур има 100 милиона продадени албуми, 1200 песни, 80 филма, 294 албума и хиляди концерти в над 90 държави. Песента, която печели любовта на феновете из цял свят и изстрелва Шарл на 1-во място в много държави, се нарича “SHE” – включена е и в саундтрака на блокбъстъра “Notting Hill”. Други негови хитове са и“La Mamma”, “La Bohème”, „Paris Au Mois D'aout“, Tous les visages De l'amour, Et Moi Dans Mon Coin и много други.", "date": "2017.11.15", "title": "Шарл Азнавур идва у нас с първокласни вина от личното си шато"}
{"url": "https://offnews.bg/sviat/rekord-opiumniat-mak-v-afganistan-za-2017-g-stiga-za-9000-tona-narko-669379.html", "text": "Посевните площи с опиумен мак в Афганистан през 2017 г. са достигнали 328 хиляди хектара, което е абсолютен рекорд за цялата история на страната. От тях може да бъдат произведени 9 хиляди тона наркотици, се казва в доклад, представен днес от заместник-генералния секретар на ООН и изпълнителен директор на Управлението на ООН за наркотиците и престъпността Юрий Федотов, предаде ТАСС, цитирана от БТА.Увеличението на площите с опиумен мак за последната година е с цели 63 процента от досегашните около 150-170 хиляди хектара, а производството на опиум е нараснало с 87 процента, съобщи Федотов. Той уточни, че както и досега, по-голямата част от посевите са в територии, контролирани от талибани.Тревожното развитие като цяло е свързано с благоприятните климатични условия през тази година, се отбелязва също в доклада.Федотов обърна внимание, че производството на опиум се увеличава паралелно с появата на все по-големи количества синтетични наркотици. Като цяло в света е отбелязана тенденция към увеличаване на добива на наркотични средства: на кокаин в Латинска Америка, синтетична дрога, нови психоактивни вещества, които сега масово се произвеждат в Афганистан.ООН очаква количеството на произведените през тази година наркотици да надвиши равнището на потребление. Не става дума само за хероин, който е най-опасното и смъртоносно вещество, но също за хашиш и синтетични наркотици в амфетаминов вариант, се казва в доклада.Според Федотов рязкото увеличаване на производството на наркотици в Афганистан на фона на пораженията, които търпи \"Ислямска държава\" в Сирия и Ирак, може да означава, че джихадистката групировка се кани да се дислоцира в друг район и подготвя финансовата си база.", "date": "2017.11.15", "title": "Рекорд: Опиумният мак в Афганистан за 2017 г. стига за 9000 тона наркотици"}
{"url": "https://offnews.bg/obshtestvo/zamarsiavaneto-na-vazduha-e-naj-golemiat-ekologichen-problem-za-balgar-669381.html", "text": "За 59% от българите замърсяването на въздуха е най-големият екологичен проблем, сочат последните данни на Евробарометър.Повече от половината от българи (59%) смятат, че качеството на въздуха в България се е влошило през последните 10 години. Само 5% смятат, че то се е подобрило, а 27% са на мнение, че е останало същото.Данните са от за отношението на европейските граждани към околната среда, публикуван през ноември 2017 г.44% от българите смятат, че най-ефективният начин за справяне със замърсяването на въздуха е прилагането на по-строг контрол на замърсяването в промишленото и енергийното производство, следвани от 35%, които са на мнение, че въвеждането на по-строго законодателство за качеството на въздуха е по-ефективна мярка.31% заявяват, че осигуряването на по-добро прилагане на съществуващото законодателство за качеството на въздуха е най-ефективно и също 31% посочват, че увеличаването на данъчното облагане на дейностите, които замърсяват въздуха, би било най-ефективният начин за справяне с проблема.На 16 и 17 ноември Европейската комисия ще бъде домакин на важно събитие, посветено на качеството на въздуха, което ще се проведе в Париж.В събитието ще участва като говорител и Нено Димов, министър на околната среда и водите.За гражданите на ЕС замърсяването на въздуха е екологичен проблем номер едно след промените в климата. Това е също и причина номер едно от екологична гледна точка за случаите на преждевременна смърт в ЕС – повече от 400 000 всяка година. Той засяга в най-голяма степен жителите на градовете. От астма и сърдечни заболявания до рак на белите дробове – лошото качество на въздуха е причина за хроничните здравословни проблеми на милиони европейци.Форумът за чист въздух ще постави проблемите със замърсяването на въздуха на международната сцена, събирайки на едно място експерти, заинтересовани лица и лица, отговарящи за взимането на решения, за да споделят знанията си и да обсъдят успешни решения.Тази година ще се фокусира върху три теми: качество на въздуха в градовете, селско стопанство и качество на въздуха, и бизнес възможности, свързани с чистия въздух.", "date": "2017.11.15", "title": "Замърсяването на въздуха е най-големият екологичен проблем за българите"}
{"url": "https://offnews.bg/politika/pravitelstvoto-dava-360-hil-lv-za-chestvane-na-100-godini-ot-parvata-669378.html", "text": "Правителството одобри допълнителни разходи и трансфери в размер на 360 000 лв. за организирането и провеждането на мероприятия от Националния план за отбелязване на 100-годишнината от Първата световна война и участието на България в нея. Средствата, които са предвидени в централния бюджет, ще бъдат разпределени между министерствата на отбраната и на културата, ВА „Г. С. Раковски”, БАН, ДА „Архиви“ и общини.Националният план е одобрен с решение на Националния комитет за отбелязване на годишнината. Основни акценти в него са възстановяването на военни паметници у нас и в чужбина, ритуали за почитане паметта на загиналите, провеждането на военноисторически конференции, кръгли маси, издаване на сборници, изложби и др. Той включва също така издаване на третата книга от поредицата „Българска пехота“, на преработено и допълнено издание на български и английски език на книгата на акад. Георги Марков „Голямата война и българският меч над балканския възел 1914-1919“, на документален сборник с непубликувани и малко известни спомени и дневници на офицери и войници, изработване на интерактивна карта на военните паметници на територията на България и др.По бюджета на Министерството на отбраната бяха одобрени и 20 млн. лв. допълнителни разходи. Средствата са предвидени в централния бюджет за частично разплащане на Военномедицинска академия с „Българска банка за развитие“ АД по цесия на вземанията на кредиторите на ВМА.", "date": "2017.11.15", "title": "Правителството дава 360 хил. лв. за честване на 100 години от Първата световна война"}
{"url": "https://offnews.bg/politika/gerb-i-prokuraturata-sa-dovolni-ot-evrodoklada-669391.html", "text": "Констатациите от поредния мониторингов доклад на Европейската комисия показват положителна оценка за напредъка в препоръките от последния доклад. Това мнение изразиха от управляващото мнозинство от ГЕРБ и от прокуратурата.Според правосъдния министър Цецка Цачева това е \"най-позитивният доклад\" до момента. Тя очаква при \"задоволителен напредък\" да има основание мониторингът да отпадне в края на 2018 г. По думите ѝ в доклада се отбелязва положителна тенденция и постигнати резултати от правителството.По отношение на противодействие на корупцията ЕК отбелязва добрия пример на МВР, което прилага широк набор от антикорупционни мерки. ЕК отчита, че България е предприела необходими стъпки за изпълнение на препоръките на януарския доклад. Съобразено е, че поради предсрочните избори е имало забавяне по работата на препоръките, но и е отчетена приемствеността от единия на другия редовен кабинет, обясни Цачева.Председателят на Парламентарната група на ГЕРБ Цветан Цветанов също оцени доклада като позитивен. Според него отчетеното в доклада показва стабилност и това, че правителството е продължило \"съответните реформи\". \"И вече имаме един подем и точно за това призивът ни към опонентите е - нека да прочетат доклада и всички ние като политици носим отговорност за стабилността и изпълнението на тези препоръки. От нас зависи дали 2018-та ще бъде прекратена тази процедура за доклади по механизма\", обясни Цветанов.Шефът на правната комисия Данаил Кирилов също смята, че това е първият доклад, в който няма препоръки, а по всички 17 се отчита сериозен напредък и изпълнение на мерките. Смятам, че докладът е обективен, положителен, в този смисъл е мотивиращ доклад\", каза той. С подобни констатации излязоха и от прокуратурата. В разпространена позиция от държавното обвинение се посочва, че Европейската комисия обосновано и обективно е отчела „значителен напредък по препоръките в доклада от януари 2017 г., настъпилите „допълнителни положителни промени“, „решимостта за напредък в реформата“ и ускорения темп на предприетите действия\".По същия начин се посочва, че в доклада липсват нови препоръки и че има очаквания предходните препоръки да бъдат изпълнени в близко бъдеще и при „добро сътрудничество между институциите“.Прокуратурата е удовлетворена и от високата оценка за работата ѝ, като в доклада било обърнато „специалното внимание“ на делата за корупция по високите етажи на властта. Отчетени били и „трайни резултати в работата на специализирания съд и специализираната прокуратура по дела за организирана престъпност и отнемането на незаконно придобито имущество“, както и че е настъпила „мащабна промяна в престъпната среда“ - „спад на нивото на видимо насилие“ в резултат на „по – малката заплаха за стабилността на обществото“, която в миналото е генерирала организираната престъпност и това, че „като цяло положението в България се приближава до това в някои други държави – членки“.", "date": "2017.11.15", "title": "ГЕРБ и прокуратурата са доволни от евродоклада"}
{"url": "https://offnews.bg/sviat/govoriteliat-na-kremal-za-fejk-kadrite-ot-siria-niama-problem-stavat-669385.html", "text": " \"Грешки се случват и няма нищо страшно, ако се коригират своевременно. Не бих преувеличавал значението на грешката\", заяви говорителят на Кремъл Дмитрий Песков по повод скандала с фейк снимките от Сирия, които Министерството на отбраната на Русия разпространи.Вчера руското военно ведомство обяви, че е установило случаи, в които международната коалиция, оглавявана от САЩ, е подкрепяла терористи от групировката \"Ислямска държава\". За доказателство министерството показа снимки, които се оказаха скрийншот от мобилна игра.Според говорител на Пентагона, цитиран в \"Комерсант\", става дума за \"пореден епизод от кампанията за злепоставяне, изопачаване и отвличане на вниманието, чиято цел е дискредитиране на САЩ и на успешната борба, водена от коалицията срещу Ислямска държава в Сирия\".", "date": "2017.11.15", "title": "Говорителят на Кремъл за фейк кадрите от Сирия: Няма проблем, стават грешки"}
{"url": "https://offnews.bg/kultura/vazvishenie-otchete-naj-silnia-start-na-balgarsko-zaglavie-za-posled-669388.html", "text": "„Възвишение“ отчете най-силния старт на български филм в последните 7 години и е най-гледаният филм за изминалия уикенд в България. Това показват официалните данни на „Национален филмов център“, които нареждат филма по романа на Милен Русков на първо място в боксофис класацията за периода 10-12 ноември и го определят като втория най-силен дебют в най-новата история на българското кино (официалната статистика се води от 1989 година).От петък до неделя близо 30 000 зрители са предпочели да гледат дългоочакваното филмово заглавие, разказващо за събитията преди и след Арабаконашкия обир през погледа на двама полуреволюционери, полуразбойници – Гичо и Асенчо.„Най-добрият филм за последните 27 години“, „филм, който трябва да се гледа от всеки българин“, „филм без компромиси и на световно ниво“ са само част от мненията, които заливат социалните мрежи в последните 72 часа. Рекордно висок е и процентът на одобрение към „Възвишение“ – над 90% от запитаните споделят, че харесват филма и биха го препоръчали на познат.“За мен и моя екип това е изключително приятна новина и признание за труда ни в последните 3 години и половина. Другата добра новина според мен е, че в салоните видяхме много млади хора, което ни провокира да предложим специална отстъпка за ученици, от която могат да се възползват групи от 15 младежи и/или цели класове от училищата в цяла България.Кампанията получи и подкрепата на Министерството на образованието, а повече информация ученици и учители могат да намерят на www.vuzvishenie.bg“ - сподели Иван Дойков, продуцент на „Възвишение“.", "date": "2017.11.15", "title": "'Възвишение' отчете най-силния старт на българско заглавие за последните 7 години"}
{"url": "https://offnews.bg/kultura/kravta-na-saamite-pecheli-nagradata-na-ek-luks-za-2017-god-669376.html", "text": "„Кръвта на саамите“, копродукция на Швеция, Дания и Норвегия, печели единадесетата филмова награда „ЛУКС“. Това обяви председателят на Европейския парламент Антонио Таяни във вторник в Страсбург.Председателят Таяни поздрави екипите на трите филма финалисти с думите:„Наградата „Лукс“ е на едно от водещите места, когато става дума за промотирането на киното, произведено в Европа, нашата творческа индустрия и нашето културно и езиково разнообразие. „Седмото изкуство“ е родено тук, в Европа, и е двигател за развитието на нашата култура, ценности и диалог. Тазгодишното издание на наградата проправя пътя за успешна 2018 г., която е и Европейска година на културното наследство. А то не се състои само от литература и изкуство, включвайки също така историите, които разказваме, и филмите, които гледаме. Културното наследство е тъканта на нашия живот“.„Кръвта на саамите“ на шведската режисьорка Аманда Кернел разказва историята на младо момиче от народа саами, което напуска своята общност, защото мечтае за различен живот. Но за да постигне целта си, тя трябва да се изправи срещу расови, културни и социални предразсъдъци.В рамките на  в началото на месец декември предстоят прожекции с вход свободен на трите филма финалисти – „Уестърн“, „Кръвта на саамите“ и „120 удара в минута“. Те ще бъдат представени пред българската публика в седем различни града. Събитията в София, Пловдив, Варна, Благоевград, Плевен, Стара Загора и Смолян се организират от Информационното бюро на ЕП в България в партньорство със София Филм Фест.", "date": "2017.11.15", "title": "„Кръвта на саамите“ печели наградата на ЕК „Лукс“ за 2017 година"}
{"url": "https://offnews.bg/politika/kaloian-pargov-upravliavashtite-varshat-rabota-samo-pod-natisk-669394.html", "text": "Натискът на гражданите от Нови Искър, подкрепен от общински съветници и депутати от БСП, даде резултат и още от 19-и ноември маршрутът на автобусни линии с номера 20 и 21/22 ще бъде удължен. Те ще правят връзка с метростанцията на Лъвов мост. Този случай доказа, че управляващите решават проблемите в крайните квартали само тогава, когато хората се вдигнат на бунт, коментира председателят на групата на БСП в СОС Калоян Паргов след извънредното заседание на Комисията по транспорт и туризъм. Проведената среща с протестиращите жители на селата Кубратово, Подгумер, Негован и Чепинци в края на октомври във връзка с проблемите с транспортното обслужване в района, която организирахме с народния представител Георги Свиленски, доведе до резултат, коментира Паргов.Бунтът на гражданите принуди управляващите в Столична община най-накрая да им обърнат внимание и да се съобразят с нуждите им. Въпросът обаче е защо трябва хората от крайните квартали да се вдигнат на протести, да се разбунтуват и тогава управляващите в Столична община да започнат да търсят решение на проблемите им, коментира още Паргов. ", "date": "2017.11.15", "title": "Калоян Паргов: Управляващите вършат работа само под натиск"}
{"url": "https://offnews.bg/obshtestvo/kak-kristian-takov-e-zhivial-sred-tezi-hora-razkaz-za-zasedanieto-ot-669349.html", "text": "Омерзен. Така се е почувствал един студент в Софийския университет от преподаватели в Софийския университет, докато е слушал аргументите им защо не бива да се кръщава аудитория на името на доц. Кристиан Таков. Снощи Симеон Георгиев разказа пред OFFNews какво е преживял по време на заседанието на факултетния съвет на Юридическия факултет. Съветът отхвърли искането, отправено в  с над 4200 имена, с 12 гласа \"против\", 4 \"за\" и 4 \"въздържал се\".Предложението паметта на Таков да бъде почетена по този начин бе отправено към Университета, след като хиляди хора се присъединиха към петицията, инициирана от журналистката Татяна Ваксберг. Отделно преподаватели и студенти предложиха същото.Попитахме какви аргументи са изтъкнали преподавателите. \"Досега такова нещо не е правено\", предаде нечий отговор студентът. Той припомнил за подписката и казал, че ще отнесе въпроса до по-висшестоящия орган - Академичния съвет на СУ. След това го заляла лавина гневни реплики. Чул дори, че бил заплашвал юристи, знаел ли той какво значи това.На заседанието вчера присъствала и Ваксберг, която късно вечерта описа преживяването си чрез Фейсбук, за да обясни на включилите се в петицията защо гласът им не е бил чут от професори и доценти.Разбрах, че \"факултетният съвет на ЮФ прави много ясна разлика между обикновеното и изключителното, преживявайки второто като травма, а не като пример за насърчаване\", пише Ваксберг.Ваксберг получава два пъти думата по време на заседанието - в началото и след гласуването.Ето какво още разказва тя:Ваксберг не подминава въпроса с репликата на студента, че ще отнесе въпроса до Академичния съвет, щом за Юридическия факултет над 4000 подписа не значат нищо:След края на заседанието преподаватели пожелали на журналистката “успех на политическото поприще”. За тях \"моите политически намерения са очевидни за всеки, който следи интернет\".Тя завършва текста си с думите: \"Благодаря ви, че ми се доверихте и съжалявам за резултата\".", "date": "2017.11.15", "title": "Как Кристиан Таков е живял сред тези хора? Разказ за заседанието, отхвърлило искането за аудитория на името му"}
{"url": "https://offnews.bg/sviat/sled-prevrata-mugabe-reshil-da-si-hodi-669353.html", "text": "Президентът на Зимбабве Робърт Мугабе се готви да се оттегли, съобщи водещ уеб сайт в Южна Африка, цитиран от Би Би Си.Новината идва няколко часа след като военните взеха властта в африканската държава.Политическото напрежение в Зимбабве се увеличи, откакто президентът наскоро уволни Емерсън Манганга, дълггодишен негов съюзник и заместник.Мугабе е най-възрастният държавен глава в света. Скоро ще навърши 94 години, като през последните 30 е президент да Зимбабве.", "date": "2017.11.15", "title": "След преврата Мугабе решил да си ходи"}
{"url": "https://offnews.bg/112/strelba-v-tcentara-na-pernik-ubiha-25-godishen-dilar-669354.html", "text": "25-годишен криминално проявен перничанин е убит тази нощ след стрелба в града, съобщи МВР. Сигналът за престъплението пред заведение в центъра на Перник е получен около 3 часа. Пристигналите на мястото медици са констатирали смъртта на младежа, аутопсия ще установява причините за смъртта.Изяснена е самоличността на починалия - криминално проявен за притежаване и разпространение на наркотични вещества, осъждан - изтърпявал е две ефективни присъди за наркотици – едната 10 месеца, а другата 1, 2 г.По случая е образувано досъдебно производство, разследването по случая продължава под надзора на Окръжна прокуратура – Перник. Според неофициална информация убитият се казва Роберто. Свидетели на стрелбата чули думите \"Роби, стани, събуди се\", твърди zapernik.com", "date": "2017.11.15", "title": "Стрелба в центъра на Перник, убиха 25-годишен дилър"}
{"url": "https://offnews.bg/temida/uslovna-prisada-za-rusnak-obizhdal-i-zaplashval-politcai-v-kranevo-669387.html", "text": "27-годишен руснак получи условно наказание от 3 месеца лишаване от свобода с 3-годишен изпитателен срок, след като Районен съд - Балчик одобри споразумението, сключено между подсъдимия и прокуратурата.Той се е признал за виновен в това, че на 10 юли 2015 г. в село Кранево, в близост до хотелския комплекс, в който работел като аниматор, извършил непристойни действия, грубо нарушаващи обществения ред и изразяващи се в неуважение към обществото.Мъжът отправил на руски език обидни изрази към трима полицейски служители, които изпълнявали задълженията си и заплашил единия от тях, като деянието е извършено с изключителна дързост. Той дърпал за яката на униформата единия от полицаите, блъскал го в гърдите, като му крещял обиди и заплахи, а междувременно обиждал на руски език и другите двама служители на реда.Подсъдимият декларира пред съда, че е съгласен с постигнатото споразумение и се отказва от по-нататъшното разглеждане на делото по общия ред. Той ще плати и направените по делото разноски в размер на 75 лева.", "date": "2017.11.15", "title": "Условна присъда за руснак, обиждал и заплашвал полицаи в Кранево"}
{"url": "https://offnews.bg/politika/bsp-za-evrodoklada-proval-ek-17-pati-ni-kazva-opitajte-pak-669392.html", "text": "\"Няма нито една изпълнена препоръка - България ще се озове в доста непривичната ситуация да председателства един Съюз, който се съмнява във върховенството на правото у нас\" - този коментар направи Крум Зарков от БСП във връзка с доклада на Европейската комисия за сътрудничество и проверка, който излезе днес.\"Въодушевлението на ГЕРБ е неразбираемо\", каза Зарков към колегите си от ГЕРБ, които днес в парламента се хвалиха с него и го наричаха \"мотивиращ\" и \"обективен\".\"Ясно е заявено, че законодателният процес е хаотичен, недостатъчно добре подготвен, секретиращ скандали и гражданското общество се чувства отдалечено. Няма ефект от борбата с корупцията във високите етажи на властта\", каза Зарков.Докладът на ЕК за България значи едно - 17 пъти от Европа ни казват \"опитайте пак\", допълни червеният депутат.\"Ако сега, в положителния контекст на нашето председателство, ние не успяхме да убедим партньорите, действително това не ни кара да сме оптимисти. Съдебната реформа в България не е завършила. Този доклад е провал\", каза Зарков.Червеният депутат порица управляващите, че за 10-те месеца, откакто ги има тези 17 препоръки от ЕК, нито една от тях не е изпълнена.", "date": "2017.11.15", "title": "БСП за евродоклада: Провал! ЕК 17 пъти ни казва 'Опитайте пак'"}
{"url": "https://offnews.bg/obshtestvo/balgarite-zhiveiat-do-74-godini-namaliavat-i-razhdat-po-malko-669364.html", "text": "Средната продължителност на живот на населението на България се увеличава до 74,7 години, детската смъртност в страната намалява, а коефициентът на плодовитост се задържа на близки до средните за страните членки на ЕС нива.Това са част от изводите в отчета за 2016 г. за изпълнението на актуализираната Национална стратегия за демографско развитие на България (2012-2030 г.), съобщават от правителствената пресслужба.По данни на НСИ, към 31 декември 2016 г. населението на България е 7 101 859 души, което представлява 1,4% от населението на Европейския съюз. В сравнение с 2015 г. то е намаляло с 51 925 души, или с 0,7 на сто. Подобно на предходните години, понижението се дължи главно на отрицателен естествен прираст, а не на външна миграция.През 2016 г. в България са се родили 64 984 деца. В сравнение с 2015 г. броят им намалява с 966 или с 1,5 на сто. Средната възраст на жените при раждане на първо дете се увеличава от 26,9 години през 2015 г. на 27 години през 2016 г. Тоталният коефициент на плодовитост за поредна година се задържа на нива около 1,5. Средният брой живородени деца от една жена във фертилна възраст през 2016 г. е 1,54. За сравнение, през 2001 г. той е бил 1,24, а през 2015 г. – 1,53.Детската и общата смъртност се понижават. През 2016 г. са починали 423 деца на възраст до една година. Коефициентът на детска смъртност се е понижил до 6,5 промила, което е най-ниската регистрирана в страната стойност. През 2001 г. равнището на показателя е било 14,4 промила, през 2005 г. – 10,4 промила, а през 2015 г. – 6,6 промила. В сравнение с 2015 г., общият брой на починалите намалява с 2537 или с 2,3 на сто.По отношение на стандарта и качеството на живот на населението се наблюдават позитивни промени. През 2016 г. годишният общ доход средно на лице от домакинство е бил 5167 лв., което е с 4,3% повече спрямо 2015 година. За периода 2008-2016 г. общият доход средно на лице от домакинство се увеличава близо 1,5 пъти. Средната продължителност на живот на населението на България се увеличава до 74,7 години, детската смъртност в страната намалява, а коефициентът на плодовитост се задържа на близки до средните за страните-членки на ЕС нива. Това са част от изводите в отчета за 2016 г. за изпълнението на актуализираната Национална стратегия за демографско развитие на България (2012-2030 г.).По данни на НСИ, към 31 декември 2016 г. населението на България е 7 101 859 души, което представлява 1,4% от населението на Европейския съюз. В сравнение с 2015 г. то е намаляло с 51 925 души, или с 0,7 на сто. Подобно на предходните години, понижението се дължи главно на отрицателен естествен прираст, а не на външна миграция.През 2016 г. в България са се родили 64 984 деца. В сравнение с 2015 г. броят им намалява с 966 или с 1,5 на сто. Средната възраст на жените при раждане на първо дете се увеличава от 26,9 години през 2015 г. на 27 години през 2016 г. Тоталният коефициент на плодовитост за поредна година се задържа на нива около 1,5. Средният брой живородени деца от една жена във фертилна възраст през 2016 г. е 1,54. За сравнение, през 2001 г. той е бил 1,24, а през 2015 г. – 1,53.Детската и общата смъртност се понижават. През 2016 г. са починали 423 деца на възраст до една година. Коефициентът на детска смъртност се е понижил до 6,5 промила, което е най-ниската регистрирана в страната стойност. През 2001 г. равнището на показателя е било 14,4 промила, през 2005 г. – 10,4 промила, а през 2015 г. – 6,6 промила. В сравнение с 2015 г., общият брой на починалите намалява с 2537 или с 2,3 на сто.По отношение на стандарта и качеството на живот на населението се наблюдават позитивни промени. През 2016 г. годишният общ доход средно на лице от домакинство е бил 5167 лв., което е с 4,3% повече спрямо 2015 година. За периода 2008-2016 г. общият доход средно на лице от домакинство се увеличава близо 1,5 пъти.", "date": "2017.11.15", "title": "Българите живеят до 74 години, намаляват и раждат по-малко"}
{"url": "https://offnews.bg/zvezdi/spisanie-people-izbra-naj-seksapilnia-mazh-na-2017-669361.html", "text": "Списание People обяви кънтри певеца Блейк Шелтън за „Най-сексапилния мъж“ за 2017 година.Шелтън е известен не само с песните си, но и с факта, че има връзка с певицата Гуен Стефани от No Doubt вече две години.„Явно са ви свършили хората за номиниране, щом избирате мен“, бяха думите на призьора след полученото признание.„Гуен ме убеди да приема наградата. Каза ми, че ще съжалявам цял живот, ако не отида да си я взема и е права. Цял живот съм смятал, че съм грозен. От малък бях дебел и не мисля, че нещо се е променило, но щом имам възможността да съм красив за година, ще я сграбча с двете си ръце“, добави още кънтри певецът.Шелтън сподели, че е горд да върви по стъпките на своя учител – изпълнителя Адам Лавин, който бе обявен за „Най-сексапилен мъж“ за 2013 година.", "date": "2017.11.15", "title": "Списание People избра 'Най-сексапилния мъж' на 2017"}
{"url": "https://offnews.bg/ikonomika/dobre-che-sa-emigrantite-ni-chuzhdite-investitori-izcheznaha-669359.html", "text": "Общо за 2016 г. българите зад граница са превели над 1,680 млрд. лв., което е с 24 млн. лв. повече, отколкото през 2015 г. Тенденцията продължава и през 2017 г.Парите, които идват от българите, работещи в чужбина, всъщност са доста повече от отчитаната от БНБ статистика, тъй като в нея не се включват донесените пари в брой.Голяма част от този паричен поток отива за покриване на текущи разходи, здравеопазване, образование и погасяване на заеми.Растежът на потреблението на домакинствата до голяма степен се дължи на увеличените пари, които емигрантите изпращат на близките си в България.Парите, които се изпращат от чужбина, превишават преките чуждестранни инвестиции.Това е един паричен поток, който е много важен за българската икономика.Парите от българските емигранти са основен инструмент, който стимулира потреблението в България.", "date": "2017.11.15", "title": "Добре, че са емигрантите ни! Чуждите инвеститори изчезнаха"}
{"url": "https://offnews.bg/politika/poslanikat-ni-v-india-poluchi-nagrada-za-podkrepa-na-indijskoto-izkust-669390.html", "text": "Българският посланик в Индия Петко Дойков бе удостоен с награда (Hindi Cinema Samman) за последователна подкрепа на индийското изкуство, култура и медийна и развлекателна индустрия на церемония за връчване на наградите на индийското кино за 2017 г. - Hindi Cinema Samman Samaroh 2017.Събитието се състоя в правителствения конферентен център „Вигян Бауан” в Делхи на 12 ноември т.г. То бе организирано от Международната камара за медийна и развлекателна индустрия (International Chamber of Media and Entertainment Industry) и Федерацията на филмовите дейци на Западна Индия (Federation of Western India Cine Employees).Главен гост на церемонията бе държавният министър по парламентарните въпроси Виджей Гоел.Церемонията беше като Хинди Оскарите на Ню Делхи. В нея участваха много боливудски актьори, дошли специално от Мумбай за събитието.Сред тях бяха известният актьор и водещ Sushant Singh, който се е снимал в над 50 филма, Jackie Shroff, който е участвал в над 200 филма, сред които и култовият филм \"Герой\".В церемонията участва и Сандиип Маруах, собственик на Маурах Студио и основател на Нойда Филм сити, където се снимат телевизионни и филмови продукции и където се намират по-големите телевизионни станции в Индия. Той е собственик и на най-голямата филмова академия Asian Academy of Film and Television, както и на Marwah Films & Video Studios - първото филмово студио в Северна Индия.Българското посолството работи активно с Международната камара за медийна и развлекателна индустрия, като през последните три години са организирани няколко съвместни културни прояви за представяне на съвременни български художници и филмови дейци.", "date": "2017.11.15", "title": "Посланикът ни в Индия получи награда за подкрепа на индийското изкуство и култура"}
{"url": "https://offnews.bg/politika/i-dps-nedovolni-ot-glavchev-karadaja-ne-kazva-shte-mu-iskat-li-ostavk-669355.html", "text": "\"Нашата оценка за това, което се случва последните няколко месеца в страната, е следната - предупреждавахме, че демокрацията е в опасност, а днес можем да кажем, че демокрацията е в криза\". Tова заяви в парламента днес лидерът на ДПС Мустафа Карадайъ. Повод за неговото изказване е .\"По Конституция България е парламентарна република, а всеобщо е усещането за премиерска република\", каза пред журналисти в кулоарите на парламента Карадайъ.За него основен проблем е \"двойният аршин\" на ГЕРБ, който днес си проличал по действията на Димитър Главчев.В цялото си изказване Мустафа Карадайъ не каза категорично дали ДПС ще подкрепят БСП за исканата от тях оставка на Главчев. Карадайъ допълни с усмивка, че журналистите трябва да четат между редовете.", "date": "2017.11.15", "title": "И ДПС недоволни от Главчев, Карадайъ не казва ще му искат ли оставката"}
{"url": "https://offnews.bg/zdrave/zheni-nacheva-shte-bade-predsedatel-na-nadzornia-savet-na-nzok-669367.html", "text": "Жени Начева, д-р Бойко Пенков и Росица Велкова-Желева са определени за представители на държавата в Надзорния съвет на Националната здравноосигурителна каса (НЗОК). Жени Начева ще бъде председател на този орган, реши правителството.Начева е била начело на касата през 2010 г., като само два месеца по-късно беше отстранена от поста заради обвинения за престъпление по служба, според които на ВМА, „Токуда\" и болницата в Смолян са преведени общо 1,6 млн. лева, които не им се полагали. След промени в здравното министерство с напускането на министър Николай Петров, Начева влезе в екипа на новия здравен министър Кирил Ананиев като негов заместник. С решение на правителството от сряда Ананиев, д-р Мирослав Ненков и Лидия Нейчева са освободени от ръководните длъжности в НЗОК поради промяна в служебното им положение.В съобщението на правителствената пресслужба за назначаването на Жени Начева се посочва, че тя е отговаряла за бюджета и финансите в Националната здравноосигурителна каса, която по-късно оглавява, но не се уточнява за случая с отстраняването ѝ от поста. До назначаването ѝ за заместник-министър на здравеопазването е директор на дирекция в Министерството на финансите.Д-р Бойко Пенков също е заместник-министър на здравеопазването към настоящия момент. Той е заемал различни позиции в здравния сектор. Бил е начело и на Националната здравноосигурителна каса. Д-р Пенков два пъти е заемал длъжността заместник-министър на здравеопазването.Росица Велкова-Желева е заместник-министър на финансите. До назначаването й на този пост е дългогодишен ръководен служител в Министерството на финансите. Била е и заместник-председател на Държавната агенция за осигурителен надзор.", "date": "2017.11.15", "title": "Жени Начева ще бъде председател на Надзорния съвет на НЗОК"}
{"url": "https://offnews.bg/obshtestvo/oblachno-sas-slabi-prevaliavania-i-temperaturi-ot-8-do-16-gradusa-669328.html", "text": "Днес времето ще е облачно, а на места, главно в югозападната половина от страната, ще има слаби превалявания от дъжд.Ще духа до умерен вятър от изток-североизток.Минималните температури ще са между 6° и 11°, а максималните - между 9° и 14°, в крайните югозападни райони - до 16°. В София минимална температура около 8°, максимална 9-10°, показва прогнозата на НИМХ-БАН.Атмосферното налягане ще е вече малко по-високо от средното за ноември. През деня още малко ще се повиши.В планините ще бъде предимно облачно. На много места ще превали дъжд, над 2000 метра - сняг. Ще духа умерен югоизточен вятър. Максималната температура 1200 метра ще е около 7°, на 2000 метра – около 3°.Над Черноморието също ще бъде предимно облачно, на само по южното крайбрежие ще превали слаб дъжд. Ще духа до умерен североизточен вятър. Максималните температури на въздуха ще бъдат между 11° и 13°, на морската вода - 13°-14°. Вълнението на морето ще бъде 2-3 бала.Ето и прогнозата до 21 ноември:", "date": "2017.11.15", "title": "Облачно, със слаби превалявания и температури от 8  до 16 градуса"}
{"url": "https://offnews.bg/politika/50-mln-lv-dava-pravitelstvoto-za-koledni-dobavki-na-pensionerite-669366.html", "text": "Над 1 232 000 пенсионери ще получат по 40 лв. добавка към пенсиите си за месец декември. Това реши правителството на редовното си заседание в сряда.Допълнителната сума към пенсията ще се изплаща на пенсионери, на които пенсията или сборът от пенсиите, заедно с добавките и компенсациите към тях за месец декември 2017 г., са в размер до 321 лв. включително.За изплащането на добавките към пенсиите за Коледа правителството ще отпусне допълнителни 49 300 000 лева по бюджета на Държавното обществено осигуряване.Средствата са осигурени за сметка на преструктуриране на разходите и/или трансферите по централния бюджет за 2017 г.", "date": "2017.11.15", "title": "50 млн. лв. дава правителството за коледни добавки на пенсионерите"}
{"url": "https://offnews.bg/obshtestvo/trend-41-ot-horata-u-nas-haresvat-todor-zhivkov-669356.html", "text": "Българите са раздвоени по въпроса дали годините от Освобождението до 9 септември 1944 г. са били добри или лоши години за страната ни. Еднакъв е и процентът на хората, които искат да живеят след 10 ноември 1989 г. и преди датата на смяна на режима.  Позитивните и негативните асоциации за периода от Освобождението до 9 септември 1944 г. са сравнително поравно разделени. От една страна се отчитат натрупвания около подема и развитието (15%), исторически събития като Независимостта (5%), Освобождението (4%), Съединението (3%), но от друга страна споменът за националните катастрофи (8%), двете световни войни (6%) също са част от националния ни спомен за периода. Прави впечатление, че 44% от всички анкетирани не могат да направят никаква асоциация с този период. Това се дължи в някаква степен на по-слаби познания на респондентите за периода, както и на историческата му дистанция. Общественото раздвоение на оценката за периода на следосвобожденска България ясно личи и на въпроса дали това са били добри или лоши години за България, като 31% смятат, че това са били добри години, докато 30% са на обратното мнение. Въпреки това 41% са на мнение, че в периода от Освобождението до 1944 г. България е вървяла във вярната посока. Впечатление прави обаче високият дял на хора, които не знаят или не могат да преценят (43%).Поради историческата близост с комунистическия период, по-висок процент от запитаните успяват да асоциират с конкретни неща годините от 1944 г. до 1989 г. Тук преобладават положителните оценки най-вече свързани със социалните постижения на комунизма – работа за всеки (16%), спокойствие (11%), безплатно здравеопазване и образование (8% / 7%). След това идват негативните асоциации като цензура и ограничаване на личните свободи (5%), репресии (4%), изолация и забрана за пътуване (2%). Мнозинството от запитаните (52%) са на мнение, че комунистическият режим е извършвал престъпления спрямо хората, докато само 17% не споделят това мнение. Поставихме респондентите в ситуация да избират в кой период биха предпочели да живеят – в сегашния, след 10 ноември 1989 г. или в този преди промените. Обществото е напълно раздвоено в отговорите на този въпрос, като всяка една от опциите събира по 41% от отговорите. В разбивката по възраст отчитаме сериозна динамика. Само под една пета от хората между 18 и 39 г. искат да живеят в периода преди 10 ноември, докато над две трети от хората над 60 години биха предпочели социализмът. Тествахме и отношението към различни исторически личности. Тук отчитаме няколко зависимости: положително отношение към фигурите от комунистическия период имат преимуществено по-възрастните хора, докато най-младите имат по-скоро отрицателно отношение към тях. Не се забелязва съществена динамика при различните демографски групи, когато се определя отношението към личности от периода след Освобождението до 1944 г. Андрей Луканов и Петър Младенов събират най-много високи стойности на отрицателни оценки. Положителното отношение към Желю Желев пък се споделя практически във всички възрастови групи. ", "date": "2017.11.15", "title": "Тренд: 41% от хората у нас харесват Тодор Живков"}
{"url": "https://offnews.bg/obshtestvo/spirat-vodata-na-9-mesta-v-stolitcata-dnes-669327.html", "text": "„Софийска вода” предупреди за спиране на водата на някои места в столицата днес заради планирани ремонти.Пресвързване на довеждащ водопровод над с. Мърчаево налага спиране на водата от 10 до 22 часа в селото. Ако дейностите продължат над 12 часа, ще има водоноска на площада пред кметството.Подмяна на водомерен възел в жк. „Христо Смирненски“ налага спиране на водата от 9:30 до 16:30 часа на ул. „Борис Новоселски“ и бл. 36, бл. 37, бл. 38, бл. 38А, бл. 40А, бл. 32А. Ако дейностите продължат над 12 часа, ще има водоноска пред бл. 40А.Във връзка с подмяна на спирателен кран на ул. „Алабин“ в центъра се налага спиране на водата от 9 до 21 часа по ул. „Алабин“ от бул. „Витоша“ до бул. „Христо Ботев“. Ако дейностите продължат над 12 часа, ще има водоноска на ъгъла на бул. „Христо Ботев“ и ул. „Алабин“.Изграждане на сградно водопроводно отклонение на ул. „Клокотница“, жк. „Банишора“, налага спиране на водата от 9:30 до 16:30 часа по ул. „Клокотница“ от ул. „Софроний Врачански“ до ул. „Опълченска“. Ако дейностите продължат над 12 часа, ще има водоноска на ъгъла на ул.„Клокотница“ и ул. „Странджа“.Във връзка с изпълнение на инвестиционен проект за реконструкция на уличен водопровод на ул. „Свободна“ кв. „Банишора“, се налага спиране на водата от 9 до 21 часа по ул. „Военна рампа“ от ул. „Свободна“ до ул. „Сергей Румянцев“. Ако дейностите продължат над 12 часа, ще има водоноска на ъгъла на ул. „Свободна“ и ул. „Военна рампа“.След възстановяване на водоснабдяването е възможно временно повишаване мътността на водата, но след реализацията на проект клиентите на „Софийска вода” живеещи в района ще почувстват значително подобреното качество на предоставяните услуги.Заради теч до бл. 513 в жк. „Овча купел“ водата ще бъде спряна от 10 до 14 часа на живущите в блока. Ако работите продължат над 12 часа, пред него ще има водоноска.Монтаж на пожарен хидрант и спирателен кран в махала „Масова“ с. Плана ще наложи спиране на водата от 9 до 19 ч. в махалите „Масова“ и „Календерова“. Ако работите продължат над 12 часа, ще има водоноска между двете махали.Заради подмяна на сградно водопроводно отклонение на ул. „Стара планина“, кв. „Сеславци“ се налага спиране на водата от 10 до 16 ч на ул. „Стара планина“, ул. „Цанко Церковски“, ул. „Бреза“. Ако работите продължат над 12 часа, на площада ще има водоноска.Заради изграждане на сградно водопроводно отклонение на ул. „Незабравка“ в с. Волуяк няма да има вода от 9:30 до 14:30 часа на ул. „Незабравка“, ул. „Свобода“, бул. „Ломско шосе“, ул. „Никодим Тодоров“.  Ако работите продължат над 12 часа, ще има водоноска на ъгъла между улиците „Незабравка“ и „Дружба“.", "date": "2017.11.15", "title": "Спират водата на 9 места в столицата днес"}
{"url": "https://offnews.bg/analizi-i-komentari/slavi-kasting-novi-polititci-pukanki-669363.html", "text": "Слави Трифонов явно не се е отказал от политическия си проект. Желание за участие в обявения от него „кастинг за политици“ били заявили над 2000 човека, сред които „българи завършили Йейл, Харвард, Кеймбридж; българи, които имат успешен бизнес навсякъде по света, българи от всички университети в България, българи от целия обществен, политически, професионален и културен живот“. Най-вероятно тези хора са лелеяните морални и млади нови лица.Гласът народен?Но какво представлява всъщност утопията на кастинга, която вече трайно се настани в българската политика?През 2013 например, г-н Витков реши да събира кандидатите за евродепутати на партията си на живо пред камери. В журито участваха „психолози, адвокати…“, а мераклиите трябваше да се справят с психологическа игра и дори да се подложат на полиграф, който да установи истинността на видео-визитката им. Накрая разбира се - онлайн гласуване, сиреч (дигитален) глас народен.Подобен опит направи през 2015 възникналата от протестите партия ДЕОС, лансирайки „първата изцяло онлайн кампания“ „Стани кмет“. Идеята беше да се наберат желаещи за общински съветници и кметове, които да влязат в листата на партията. Разбира се пак млади, честни, успешни. Не си спомням дали някой беше избран, но авангардната инициатива със сигурност се помни.Елемент на кастинг има в преференциалния вот, на който аз не съм особен фен. Гласът народен значи не издига кандидати, а само ги размества – например популярният медиен лъв може да измести скучния юрист, специализиран в някакви неразбираеми неща. Публиката прецаква партийните листи, политиците си получават заслуженото, всички се кефим.Какво търсим - политици или актьори?Но нека се замислим какво е демокрацията -социално действие или медийно зрелище? В първата версия, която изглеждаше самоочевидна до скоро, политиците се раждат в реалния свят – те се борят за нещо, представляват някого. Всички знаем много добре кой в нашето предприятие има енергията да отстоява интересите ни – това не е непременно най-симпатичният, нали? Партиите се занимават именно с това да откриват и издигат онези, които са активни на място (и разбира се споделят тяхната идеология).Тази работа не е съвсем публична, но това пък не значи, че е непременно злонамерена конспирация. Просто социалното действие се случва в реална човешка група и да го извадиш от конкретния му контекст, да го направиш всеобщо достояние предизвиква объркване. Разбира се националното обществено мнение трябва да бъде информирано, ако някой местен деец е погазил закона например; но то трудно може да оцени позитивните качества на един или друг деец без местния опит. Впрочем ако беше възможен национален консенсус около личността на политиците, просто нямаше да има политика.При кастинга всичко това е преобърнато. Идва при Слави Трифонов някой млад и успешен - да го разсмее („Разсмей Слави“), да пее или да играе ръченица. В подобни забави по правило участват именно „нови лица“, иначе цялото състезание ще изглежда нагласено. Появява се значи един съвършено нов човек и се опитва да ни изненада с таланти, които не сме подозирали – и най-неочаквано грозното пате става лебед, ние ахваме и пускаме СМС-и, а щастливецът просълзен отнася наградата.Представете си го сега пренесено към политиката. Говорим не за обичайните интервюта, каквито се водят при всяко назначение – говорим за публично мероприятие, за директна демокрация, с елементи на шоу. Медийният кастинг съкращава цялото израстване на човека в конкретни битки, доверието, което е породил, умението му да увлича и организира.Кандидатът е изваден от контекста си и не се явява сам - трябва да ни убеди за няколко минути, че го „вълнува това, което става“, че му „пука“, ако използвам изразите на г-н Трифонов. Нали знаете откъде идва думата кастинг? Така набират актьори в киното и театъра, а основното качество на тази професия е да изиграеш някакъв персонаж, да омаеш журито и публиката. Дали точно това очакваме от кандидат-политиците?Изкушението на кастингаИнтернет-кастингът изглежда някак по-рационален, защото няма телесно присъствие, мимики, облекло, но в основата си е същото: кандидатът ни се представя като определен персонаж, а на нас е отредена ролята на публика.Може ли изведнъж грозното пате да стане политик за удивление на всички ни? Представете си да кажем, че някой от кандидатите е написал в СV-то си, че е завършил Харвард – разбираме, че това би „изумило“ г-н Трифонов и безусловно е нещо чудесно като елемент на всяка политическа кариера. Но следва ли от бляскавата диплома, че този човек ще знае какви са проблемите в Монтана, че познава хора там, които да му имат доверие и с които да работи?Вероятно има изкушение една начеваща партия да тръгне през най-лесното и евтиното – дигиталните медии. До сега обаче опитът показва, че траен успех в България имат само ГЕРБ, БСП и ДПС – трите партии, които се окопават по места и работят с конкретни хора, свързани с общността си. Обещанието на новите политици да ни отърват от тях по метода на Биг брадър, където седим по пижама в къщи и пускаме постинги, похапвайки пуканки, ми се вижда измамно. Но пък кой знае – нека изчакаме следваща серия.Б. ред. - Коментарът на проф. Ивайло Дичев е публикуван от \"Дойче веле\" с оригинално заглавие ", "date": "2017.11.15", "title": "Слави - кастинг - нови политици - пуканки"}
{"url": "https://offnews.bg/sviat/avstralia-kaza-da-na-ednopolovite-brakove-669339.html", "text": "В историческо гласуване Австралия каза ДА на еднополовите бракове. 61.6% казаха \"да\", 38.4% - \"не\". Повече от 12.7 милиона души - 79.5% от имащите право на глас - изразиха позицията си в допитване по пощата, което бе проведено съгласно решение на Върховния съд, взето в началото на септември. Гласуването отне осем седмици. Избирателите трябваше да отговорят на въпроса \"Трябва ли законът за брака да бъде променен, за да разреши на еднополовите двойки да сключат брак?\".Участието в проучването бе доброволно, за разлика от организацията на изборите в Австралия, където гласуването е задължително.Всички щати и територии на континента са подкрепили узаконяването на бракове между мъже и между жени, съобщава статистическата служба на страната.Министър председателят Малкълм Търнбул определи гласуването като изумителен вот за честност. \"Те казаха ДА на честността, ДА на посвещението, ДА на любовта.\"Той обеща правителството му да предложи необходимите законодателни промени до Рождество.След обявяването на резултатите привържениците на еднополовите бракове излязоха по улиците, за да празнуват. Те веят знамената си с цветовете на дъгата, танцуват и пеят.Резултатите от гласуването слагат край на ожесточена кампания по въпроса за и против еднополовите бракове. Решението да се проведе гласуване бе критикувано от поддръжниците на еднополовите бракове с мотива, че въпросът може да се реши директно в парламента.Подкрепящите отговора ДА водеха кампания, в която акцентираха върху равенството. Аргументите на водещите кампания за отрицателен вот бяха фокусирани върху определението на семейство и притесненията как въпрос като този за пола ще бъде преподаван в училищата.", "date": "2017.11.15", "title": "Австралия каза ДА на еднополовите бракове"}
{"url": "https://offnews.bg/obshtestvo/zapochva-rehabilitatciata-na-patia-pleven-lovech-669326.html", "text": "Днес започва рехабилитацията на участък от път II-35 Плевен - Ловеч, съобщи агенция \"Пътна инфраструктура\".Ще бъде направен основен ремонт на 12 км от второкласния път, който е основна връзка с фериботния комплект „Никопол - Турну Мъгуреле“ и свързва Плевен, Ловеч и Троян.Изпълнител е „АВТОМАГИСТРАЛИ ХЕМУС“ АД.Строителният надзор ще осъществява „ПЪТИНВЕСТ-ИНЖЕНЕРИНГ“ АД.Авторският надзор ще е на „ВИА ПЛАН“ ЕООД.Проектът се финансира по Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет.На символичната първа копка - при кръстовището за село Брестовец - се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, народни представители и др.", "date": "2017.11.15", "title": "Започва рехабилитацията на пътя Плевен - Ловеч"}
{"url": "https://offnews.bg/obshtestvo/ot-dnes-zapochvat-kolednite-posti-669338.html", "text": "От днес започват 40-дневните Коледни или Рождественски пости, които завършват на 24 декември - Бъдни вечер. Коледният пост се нарича още Малка четиридесетница за разлика от Голямата четиридесетница - Великденския пост. За болни, бременни и кърмачки постът е значително облекчен. Православната традиция повелява през този период да не се ядат храни от животински произход, като месо, мляко, сирене, кашкавал, яйца.През първата седмица от поста е разрешена само растителна храна. Същите са ограниченията между 20 и 24 декември. През останалите дни (без сряда и петък) се разрешава риба.На Никулден - 6 декември, се разрешават риба и вино.Венчавките се забраняват до Въведение Богородично (21 ноември) и от Игнажден (20 декември) до Богоявление, Йордановден (6 януари).", "date": "2017.11.15", "title": "От днес започват Коледните пости"}
{"url": "https://offnews.bg/sviat/voennite-prevzeha-vlastta-v-zimbabve-strelba-i-eksplozii-v-stolitcata-669341.html", "text": "Военните превзеха властта в Зимбабве, отрекоха, че това е преврат и увериха, че 93-годишният президент на страната Робърт Мугабе е \"невредим\", предадоха световните агенции.Призори те превзеха и националната телевизия Зед Би Си, чрез която се обърнаха с изявление към нацията. В него се казва, че мишената им не е Мугабе, а \"престъпниците\" около президента, които причиняват \"социално и икономическо страдание\".Явно сред тях е финансовият министър Игнасиус Чомбо, който е бил задържан.Чомбо е водещ член на т.нар. фракция \"Г40\" на управляващата партия \"Африкански национален съюз на Зимбабве - Патриотичен фронт\" (ЗАНУ-ПФ). Фракцията е оглавена от съпругата на Мугабе - Грейс, която се стреми да наследи 93-годишния държавен глава на президентския пост.Робърт МугабеМугабе и семейството му са добре и сигурността им е гарантирана, каза говорителят по . Военните уверяват, че ситуацията ще се нормализира веднага, \"щом приключи мисията ни\".Към 2 ч сутринта се чуваше продължителна стрелба до частната резиденция на държавния глава в столицата. Малко след нея дойде и съобщението, че войници са завзели централата на държавната телевизия. Съобщава се и за силни експлозии в центъра на столицата Хараре. Улиците са пълни с военни.Американското посолство обяви, че днес ще остане затворено и призова сънародниците си в Хараре да останат у дома заради несигурната политическа обстановка.Великобритания посъветва своите граждани в Зимбабве да направят същото.В понеделник главнокомандващият въоръжените сили Константино Чивенга заплаши, че ще се намеси, за да прекрати гоненията срещу привържениците на отстранения на 6 ноември вицепрезидент Емерсън Мнангагва - реформист, смятан за вероятен приемник на несменяемия президент Мугабе. Мугабе уволни първия си заместник заради \"прояви на нелоялност\".Вчера управляващата партия \"Африкански национален съюз на Зимбабве - Патриотичен фронт\" (ЗАНУ-ПФ) обвини Чивенга в измяна, пораждайки предположения за преврат.Само ден след заплаха на Чивенга да се намеси репортер на Ройтерс съобщи, че е видял бронирани машини на главните пътища около столицата.", "date": "2017.11.15", "title": "Военните превзеха властта в Зимбабве: стрелба и експлозии в столицата"}
{"url": "https://offnews.bg/sviat/ministar-zaharieva-se-sreshta-s-shejhove-v-kuvejt-669340.html", "text": "Заместник министър-председателят по правосъдната реформа и министър на външните работи Екатерина Захариева пристигна на международното летище „Кувейт“ тази нощ. Първият дипломат на България е на двудневно официално посещение в Държавата Кувейт, по покана на първия заместник министър-председател и министър на външните работи шейх Сабах Халид Ал-Хамад Ал-Сабах.По време на визитата си вицепремиерът Захариева ще се срещне с министър-председателя шейх Джабер Ал-Мубарак, с първия вицепремиер и министър на външните работи шейх Сабах Ал-Халид, с вицепремиера и министър на финансите Анас Халид и с министъра на правосъдието и държавен министър по въпросите на Парламента Фалех Абдуллах Али Ал-Азеб.На срещите ще бъдат обсъдени възможностите за засилване на диалога и създаването на работни контакти между двете страни в контекста на предстоящото Българско председателство на Съвета на Европейския съюз и ротационното председателство на Кувейт на Съвета за сътрудничество в Залива, както и непостоянното членство на Кувейт в Съвета за сигурност на ООН през 2018-2019 г. Ще бъдат обсъдени и протичащите процеси в Залива, и ключовата роля на арабската държава като балансиращ фактор в региона.Кувейтската външна политика е традиционно умерена и балансирана, а кувейтската дипломация се отличава с висока активност и богат световен и регионален опит. Страната е един от най-големите донори на хуманитарна помощ в света и полага усилия в тази област. Широка подкрепа получава и посредническата инициатива на Кувейт за дипломатическо уреждане на настоящата криза в Съвета за сътрудничество на арабските държави от Залива около Катар.Кувейт е най-дългогодишеният партньор на България сред арабските държави от Залива. Дипломатическите ни отношения имат повече от половинвековна история и позитивният заряд на политическите връзки, както и двустранният диалог развиват съществуващият потенциал в търговско-икономическата сфера, образованието и културата.Двустранните отношения имат стабилен характер и се характеризират с традиционно приятелство. От 1993 г. досега трима български президенти са реализирали официални посещения в Държавата Кувейт. На 25 септември 2012 г., в рамките на 67-та сесия на ОС на ООН, президентът на Р България г-н Росен Плевнелиев се срещна с министър-председателя на Държавата Кувейт Шейх Джабер ал-Мубарак ал-Хамад ал-Сабах.На 24 март 2010 г. на официално посещение в Кувейт беше министър-председателят на Република България Бойко Борисов. Той бе приет от емира на Кувейт шейх Сабах Ал-Ахмед Ал-Джабер Ал-Сабах. В срещата взеха участие кувейтският престолонаследник шейх Науаф Ал-Ахмед Ал-Джабер Ал-Сабах и министър-председателят шейх Насър Ал-Мохамед Ал-Ахмед Ал-Джабер Ал-Сабах. Отделни разговори българският премиер проведе и с председателя на Националното събрание на Кувейт шейх Джасем Ал-Хорафи. Освен персоналните срещи на премиера Бойко Борисов с министър-председателя на Държавата Кувейт шейх Насър Ал-Мохамед Ал-Ахмед Ал-Джабер Ал-Сабах и пленарните разговори между двете делегации, бяха проведена и поредица от срещи на българските министри с кувейтските им колеги.През последните десет години бяха осъществени редица двустранни срещи на външните министри на двете държави, както по време на официални посещения, така и по време на Общото събрание в ООН. Среща между външните министри бе осъществена и в хода на Донорската конференция за Сирия в Кувейт през 2013 г. На 22 септември 2017 г. в рамките на общия дебат на 72-та сесия на ОС на ООН се проведе среща на г-жа Екатерина Захариева, заместник министър-председател по правосъдната реформа и министър на външните работи на Република България, с шейх Сабах Халид Ал-Хамад Ал-Сабах, първи заместник министър-председател и министър на външните работи на Държавата Кувейт, на която бяха дискутирани двустранните отношения и кризата в Залива. По време на разговора беше отправена и поканата за настоящото официално посещение на българския външен министър.Визитата се осъществява в сложен за региона политически момент. Все още не е намерен път за стабилизиране на кризата в Съвета за сътрудничество на арабските държави от Залива, предизвиканата от разногласията с Катар. Ескалира напрежението и в отношенията на арабските държави от Залива с Иран. Ролята на Кувейт като стабилизиращ фактор в региона е ключова за намиране на решение на кризата, особено в предстоящата година, когато страната поема непостоянното си членство в Съвета за сигурнст на ООН за периода 2018-2019 г. С оглед на това, както и на кувейтското ротационно председателство на Съвета за сътрудничество в Залива и на Българското председателство на Съвета на ЕС през първата половина на 2018 г., е важно осъществяването на редовен обмен на мнения по теми от международния и регионален дневен ред и засилване на политическия диалог. Планира се през първата половина на 2018 г. България да поеме домакинството на срещите на местното председателство на ЕС в Кувейт, въпреки че в момента срещите на естонското председателство в Кувейт се домакинстват от Унгария.Традиционно много добрите двустранни отношения в политическата област, както и благоприятните пазарни възможности на Кувейт правят страната перспективен външноикономически партньор на България. През 1978 г. е създадена Българо-кувейтската Смесена комисия за търговско и икономическо сътрудничество, като през 2006 г. страната ни за последен път домакинства сесията на комисията. Очаква се Кувейт, който ще бъде домакин на предстоящата шеста сесия, да предложи провеждането ѝ през 2018 г.В сферата на инвестициите двете държави подписаха и ратифицираха през 1997 г. Договор за взаимна защита и насърчаване на инвестициите, като през 2011 година договорът беше актуализиран, за да отговори на променените условия в световната икономика. За периода от подписването му, по данни на БНБ, привлечените преки кувейтски инвестиции в България са над 28 милиона евро. Интересът на кувейтските инвеститори към реализацията на инвестиционни проекти в България са предимно в областта на земеделието. В същото време частните кувейтски инвеститори проявяват интерес към недвижимите имоти у нас. Това е увеличило и броя на кувейтските фирми, занимаващи се с посредничество при предлагане на имоти в България през последните години. Най-популярни сред кувейтските граждани са ваканционните селища по българското черноморие, част, от които са изградени и с кувейтски инвестиции. Кувейтските граждани са започнали да проявяват интерес и към закупуването на апартаменти и в някои от зимните ни курорти.Стокообменът за 2016 г. е на стойност 6.9 млн. щ.д., от които 6.6 млн.щ.д. български износ за Кувейт, и положително търговско салдо за страната ни от 6.3 млн. щ.д., като за първата половина на 2017 г. той е на стойност 3.6 млн.щ.д., от които 2.8 млн. щ.д. български износ. Сред продуктите, които изнасяме водещо място заемат български хранителни продукти, минерална вода и козметични продукти.Основен проблем за увеличаване на стокообмена ни с Кувейт е транспортният. Политическата обстановка в Ирак затруднява осъществяването на български транзитен сухоземен превоз през Ирак, което оскъпява нашите стоки и ги прави по-малко конкурентноспособни.Сътрудничеството в областта на образованието, науката и културата се развива на база подписаните през 1972 г. Културна спогодба и през 1982 г. – Спогодба за взаимно признаване на дипломите и свидетелствата за образование. През последните 15 години са подписвани и споразумения и програми за сътрудничество в тези области, като двете държави имат принципно съгласие за подновяване на Програмата за сътрудничество в областта на образованието, науката и културата. В академичната област през 2007 г. Нов български университет и Американския университет в Кувейт Спогодба за сътрудничество, а Кувейтският университет едностранно предоставя стипендии за едногодишен курс на обучение на двама български студенти по специалност „Арабистика”. В края на ноември 2009 г. между кувейтската неправителствена организация “Дом за национални дейности” и Националния исторически музей е подписан Протокол за сътрудничество, който предвижда размяна на посещения и осигуряване на възможности за постоянни експозиции във всяка от двете институции.В Кувейт се е оформила устойчива българска общност, като в страната живеят и работят около 1000 български специалисти, голям е и броят на смесените бракове. По покана на българското посолство в Кувейт те ще имат възможност да се срещнат с министъра на външните работи Екатерина Захариева по време на втория ден от посещението ѝ в арабската страна.", "date": "2017.11.15", "title": "Министър Захариева се среща с шейхове в Кувейт"}
{"url": "https://offnews.bg/politika/ek-izliza-s-doklad-za-balgaria-i-rumania-dnes-669345.html", "text": "Европейската комисия ще представи днес годишния доклад за България и Румъния по механизма за сътрудничество и проверка, предаде БНТ.Той дава оценка на реформата в правосъдието и борбата с корупцията и организираната престъпност.Председателят на Европейската комисия Жан Клод Юнкер коментира предварително, че докладът за България ще бъде \"много положителен\".В предишния ЕК ни отправи 17 препоръки.Според комисаря по правосъдието Вера Йоурова целта на механизма е да се постигне устойчив напредък, който да повиши доверието на българите в съдебната система. Брюксел следи с особен интерес делата срещу бивши и настоящи политици и висши магистрати.Председателят на комисията Жан-Клод Юнкер нееднократно е обещавал механизмът за сътрудничество и проверка за България да отпадне до края на мандата на сегашната комисия, т. е. до края на 2019 г. Очаква се той да бъде заменен с общоевропейски механизъм, който да следи правосъдните системи във всички членки на ЕС.Традиционно докладът за България се представя през януари. Тази година той беше изтеглен по-рано, за да не съвпадне с началото на българското председателство на Съвета на ЕС.", "date": "2017.11.15", "title": "ЕК излиза с доклад за България и Румъния днес"}
{"url": "https://offnews.bg/politika/shefat-na-nso-predlozhil-ohrana-na-ninova-sled-dvete-katastrofi-s-kola-669342.html", "text": "Националната служба за охрана е предложила да пази лидера на БСП Корнелия Нинова след като тя претърпя две катастрофи със служебния си автомобил. Това съобщи Нинова по бТВ. По думите ѝ от НСО са я уверили, че имат информация, която налага охраната ѝ. Аз отказах, това ми е принцип в политиката, обясни Нинова. Не смятам, че хората трябва да плащат данъци, за да ме пазят мен, категорична бе тя. Нинова увери, че вече е забравила двете катастрофи и се чувства добре. Няколко души ще отговарят в съда за твърдения, че съм била уволнявана за корупция. Никога не съм уволнявана за корупция, нито от Сергей Станишев, нито от когото и да било. Има си съд, там госпожата и останалите да си докажат твърденията, заяви Нинова в отговор на твърдение на Десислава Атанасова от ГЕРБ за уволнение на Нинова като зам.-министър по време на тройната коалиция. Социалистката обвини ГЕРБ в манипулация заради думите, че отричала, че е участвала в приватизация на дружеството \"Техноимпекс\".\"Когато влязох в политиката - веднага си продадох акциите. Когато правиш политика, не трябва да правиш бизнес - въпрос на вътрешно усещане\", обясни Нинова. Тя припомни, че раздържавяването на \"Техноимпекс\" е проверявано три пъти - от различни главни прокурори по различно време.Да му мислят тези, които ще ги проверят за първи път. Защото трябва да се провери как по времето на Бойко Борисов се продаде \"Булгартабак\", делът от едно от електроразпределителните дружества, придобиването на банка от Цветелина Бориславова - неща, които не са проверявани, даде примери Нинова.", "date": "2017.11.15", "title": "Шефът на НСО предложил охрана на Нинова след двете катастрофи с колата ѝ"}
{"url": "https://offnews.bg/obshtestvo/zimnite-gumi-sa-zadalzhitelni-ot-dnes-do-1-mart-669360.html", "text": "Зимните гуми са задължителни от днес. Според Закона за движение по пътищата от 15 ноември до 1 март е задължително използването на гуми с дълбочина на протектора не по-малка или равна на 4 mm, припомня МВР. За да бъдат намалени произшествията на пътя, Пътна полиция при ГДНП отново припомня седемте важни правила, които всеки от участниците в движението трябва да спазва. Пътното превозно средство трябва да е технически изправно, за да не бъде спряно от движение до отстраняване на неизправността. Велосипедът трябва да е с изправни спирачки и звънец. Глобата е между 20 и 150 лв. Ако чистачките не работят по време на дъжд или снеговалеж, нямаш право да се движиш с това ППС. Глобата е 150 лв.Използвай гуми за зимни условия или гуми с дълбочина на протектора не по-малка или равна на 4 мм през периода от 15 ноември до 1 март.∙ Ако гумата има разкъсвания, нямаш право да се движиш с това ППС.Глобата е 50 лв. Забранено е движението с гуми с шипове; Вериги за сняг се използват, само когато пътните условия изискват това. Глобата е до 20 лв.Ако светлинните устройства или светлоотразители липсват или са неизправни, нямаш право да се движиш с това ППС през нощта. Глобата е от 20 до 150 лв. Поддържай устройствата за осветяване и светлинна сигнализация при маневри чисти, видими, регулирани и в изправност. Глобата е до 20 лв. Задължително е в 3- и 4-колесно МПС да имаш обезопасителен триъгълник; аптечка, пожарогасител и  светлоотразителна жилетка. Глобата е до 20 лв. За зимата е препоръчително в МПС да имаш Антифриз; резервоарче, заредено с незамръзваща течност за почистване на стъкла; вериги за сняг; достатъчно гориво;зарядно за акумулатор; въже за теглене; одеяло и др.Когато си извън превозното средство, спряно в обхвата на пътното платно заради повреда или техническа неизправност, сложи си светлоотразителната жилетка. Глобата е до 20 лв. ", "date": "2017.11.15", "title": "Зимните гуми са задължителни от днес до 1 март"}
{"url": "https://offnews.bg/offtopic/prodadoha-naj-golemia-diamant-na-targ-za-34-mln-dolara-669343.html", "text": "Най-големият диамант, предлаган някога на търг, беше продаден снощи в Женева за рекордните близо 34 милиона долара, съобщи аукционна къща \"Кристис\", цитирана от Франс прес.Изключително редкият брилянт с тегло 163,41 карата, който е част от огърлица от изумруди и диаманти, наречена \"Ди арт ъв Гризогоно\" (на швейцарската бижутерска фирма \"Де Гризогоно\"), беше продаден за 33,8 милиона долара, включително таксите и комисионите, казаха от \"Кристис\".Брилянтът, който е с изключително качество и бистрота, е изработен от 404-каратов диамант, намерен миналата година в Ангола. Това е най-големият необработен диамант, добит в страната и 27-ят по големина в света.Камъкът е бил обработван три седмици от екип от 14 бижутери.Друга ценност, предложена на вчерашния търг - 19-каратов розов брилянт, наречен \"Гран Мазарен\" (\"Великия Мазарини\"), красил короната на редица френски монарси, включително Луи Четиринайсет и Наполеон - беше продаден за 14,5 милиона долара. \"Кристис\" очакваха да получат за него между 6 и 9 милиона долара.Брилянтът принадлежал на италианският кардинал и дипломат от 17-ти век, а също голям колекционер на предмети на изкуството, Джулио Мазарини, пръв министър в двора на френските крале Луи Тринайсети и Луи Четиринайсет. Малко преди смъртта си Мазарини го предал на Краля-слънце, а Луи Четиринайсет украсил с него короната си.", "date": "2017.11.15", "title": "Продадоха най-големия диамант на търг за 34 млн. долара"}
{"url": "https://offnews.bg/112/mazh-prebit-v-tcentara-na-sofia-pritekal-se-na-pomosht-na-zhena-zad-v-669350.html", "text": "Млад мъж е бил нападнат и пребит в София снощи, след се притекъл на помощ на жена зад волана, засечена от лъскав автомобил с две яки момчета. Инцидентът станал на бул. \"Скобелев\" и \"Цар Асен\" малко преди 20 часа вечерта, информира Нова тв. Пострадалият разказва, че луксозната кола засича автомобила пред него. Жената натиснала клаксона, което довело до агресията на едрите мъже.  Потърпевшият решава да се намеси, за да спаси момичето. Жената обаче бяга от мястото и агресивните мъже нападат него. Пострадалият има травма на ръката, на челюстта и по-лека на ухото.Разказва, че полицията е пристигнала много бързо, но е чакал линейка около 40 минути. ", "date": "2017.11.15", "title": "Мъж пребит в центъра на София, притекъл се на помощ на жена зад волана"}
{"url": "https://offnews.bg/politika/sofianski-shte-ni-razsledvat-tezi-koito-dva-pati-faliraha-darzhavata-669346.html", "text": "Защо никой не ревизира двата фалита на България след 1990 г. - защото тогава всички бяха от една партия. Това заяви бившият служебен премиер и кмет на столицата Стефан Софиянски по бТВ. Той припомни, че първият фалит беше по времето на Андрей Луканов, когато българският лев се обезцени и спряхме да плащаме външния дълг, а вторият по времето на Жан Виденов. Тогава имаше 240% инфлация, държавата през БНБ фалира 8 банки, каза още Софиянски.За тези фалити са виновни всички, които днес ще ни разследват, допълни той.По думите му спорът за корупцията и приватизациите в държавата се е разгорял, защото и БСП и ГЕРБ се сетили, че в последните години единствено те са били на власт. „Като видяха, че борейки се срещу корупцията, се борят срещу собствената си корупция, решиха да пренесат периода по-назад”, коментира още Софиянски.Според него по темата с ревизията на приватизациите остават два въпроса – защо Бойко Борисов не я е започнал още през 2009 г. и защо не се ревизират първо сделките, чиято давност не е изтекла. ", "date": "2017.11.15", "title": "Софиянски: Ще ни разследват тези, които два пъти фалираха държавата"}
{"url": "https://offnews.bg/obshtestvo/amerikansko-semejstvo-izostavi-4-balgarcheta-sedmitca-sled-kato-gi-osi-669248.html", "text": "Двойка американци се отказа от току-що осиновените си четири българчета само седмица след като получи попечителството над тях.Държавната агенция за закрила на детето е алармирана за случая от служител на Дирекция \"Социално подпомагане\". Двете момичета и две момчета са на възраст между 9 и 14 години са биологични братя и сестри. Родени са от една и съща майка, три от тях са и от един и същ баща. Родом са от Северна България и са оставени в дом за сираци, а родителите им от години не са търсили контакт с тях, нито са се интересували как са. Освен че имат кръвна връзка, четиримата братя и сестри са емоционално привързани един към друг, затова е взето решение да бъде осиновени заедно.След години, прекарани в дома, интерес към тях проявява семейство американци, които изглеждат идеални кандидати-родители. Млади, образовани, неосъждани, със стабилни доходи, хубави професии и просторна къща с двор в щата Тенеси. Женени са от няколко месеца и нямат свои деца. Двамата са на възраст 37 и 38 години. Той е мениджър в голяма търговска компания, тя – учителка. Одобрени са от социалните работници като надеждни бъдещи родители и пристигат в България, за да вземат децата.Междувременно съдът разрешава осиновяването. Двойката решава да запази първото име на всяко дете, като добави второ собствено име и фамилията на семейството. В новите актове за раждане са вписани новите българо-американски имена, а в графите за родители – тези на мистър и мисис Х.Семейството взело децата от дома на 9 октомври. Наело мезонет в центъра на София, където да отседнат всички заедно, докато се опознаят, а след това да заминат за САЩ. Още първата вечер обаче атмосферата била сложна и напрегната. Най-голямото дете открито се съпротивлявало срещу осиновителите с обиди, жестове, присмех. Едно от по-малките му подражавало. След няколко дни това поведение било овладяно благодарение на усилията на специалистите от българската и от американската агенции по осиновявания, които били постоянно със семейството, консултирали ги, оказвали психологическа подкрепа и помагали за преодоляване на езиковата бариера.Според консултантите децата бързо осъзнали, че това поведение е ненужно и вредно за тях. Родителите обаче така и не успели да изградят връзка с братчетата и сестричетата и да ги приемат. Обяснявали това с езиковата бариера, макар да получавали съдействие за нея. Организиран бил уикенд със забавления, за да могат родителите да влязат в новата си роля. Консултантите от агенцията обаче споделят, че макар малчуганите значително да подобрили отношението към новите си мама и татко, самите осиновители като че не полагали усилия да се сближат с тях.Малко повече от седмица след съвместното съжителство, мъжът и жената съобщили, че искат да разтрогнат осиновяването. В молбата си посочват, че създалото се напрежение не е в интерес на децата и не могат да им осигурят семейството, от което имат нужда. Предлагат да останат да се грижат за тях тук, в България, докато се намери къде да бъдат настанени за постоянно. В същото време, отбелязват социалните работници, двамата имали заверени билети за 20 октомври. Психологът на екипа добавя, че състоянието, в което се намира двойката осиновители, едва ли гарантира сигурността на децата и моли ДАЗД да им осигури подходяща мярка за закрила.След писмото, със съдействието на ДАЗД в рамките на само един час, четирите изоставени деца са настанени в кризисен център. Там могат да получат подкрепа и помощ, докато са все още заедно, а не разделени. За подкрепата им се грижат екипи на още две услуги в общността.", "date": "2017.11.15", "title": "Американско семейство изостави 4 българчета седмица след като ги осинови"}
{"url": "https://offnews.bg/sviat/rusia-obvini-sasht-che-podkrepia-isliamska-darzhava-dokazaha-go-sas-669357.html", "text": "Руското министерство на отбраната публикува снимки, представяйки ги за неопровержимо доказателство, че САЩ подкрепят терористите от Ислямска държава. Оказа се обаче, че една от снимките е скрийншот от мобилна игра, пише \"Комерсант\".Ведомството обяви, че американски военни са осигурявали прикритие за джихадистки колони в сирийския град Абу Кемал и са възпрепятствали руската авиация да нанася удари по терористите. Като доказателство бяха поместени снимки, направени от дрон. Потребители в социалните мрежи посочиха, че един от фотосите твърде наподобява кадри от видеоиграта за смартфони \"Гъншип симюлейтър\". А другите четири приложени снимки са от видеозаписи, публикувани от иракското министерство на отбраната през юни 2016 г., когато самолети на Багдад обстреляха джихадисти край Фалуджа. Часове след публикуването на снимките министерството на отбраната на Русия премахна прикачените файлове и редактира публикацията в социалните мрежи.От ведомството се оправдаха с цивилен служител, който \"погрешно е прикачил фотоматериала\".", "date": "2017.11.15", "title": "Русия обвини САЩ, че подкрепя Ислямска държава. Доказаха го със снимка от мобилна игра"}
{"url": "https://offnews.bg/sviat/v-koi-darzhavi-ednopolovite-brakove-sa-razresheni-karta-669344.html", "text": "Тази карта на АФП показва държавите, в които еднополовите бракове или фактическото съжителство между хора от един и същ пол са узаконени.Държавите, в които еднополовите бракове са законни, са оцветени в зелено, а тези, в които е законно съжителството между хомосексуални, са в оранжево. Прави впечатление, че най-либералното законодателство по темата е в държавите от Северна Америка. Там и трите големи държави - Канада, САЩ и Мексико са узаконили еднополовите бракове. Същото важи и за доста от страните от Южна Америка, както и в държавите от Западна и Северна Европа. В голяма част от страните в Централна Европа е узаконено фактическото съжителство, но на Балканите определено има съпротива дори и срещу подобно решение. От 12 държави на полуострова само три са узаконили хомосексуалното съжителство, но не и браковете. Това са Гърция, Хърватия и Словения.Хомосексуалните бракове обаче са същинско табу на два континента. В Африка те са законни само в Република Южна Африка, а в огромната Азия само малък Тайван ги признава.Съвсем скоро обаче картата ще позеленее още. . Досега на континента бе разрешено само фактическото съжителство.", "date": "2017.11.15", "title": "В кои държави еднополовите бракове са разрешени (карта)"}
{"url": "https://offnews.bg/politika/evrodokladat-reformite-v-balgaria-otnovo-nabirat-inertcia-no-imate-o-669365.html", "text": "Реформите в правосъдната сфера в България набират нова инерция, макар резултатите от тях още да не са видими. Страната трябва предприеме необходимите действия, за да изпълни всички  от предишния мониторингов доклад за правосъдието и вътрешния ред, е записано в новия доклад, който ЕК публикува днес, 15 ноември.Докато Комисията все още не може да заключи, че някои от критериите са на този етап задоволително изпълнени, остава мнението, че с помощта на политическата посока и решимостта да се развива реформата, България в близко бъдеще би могла да изпълни оставащите неизпълнени препоръки, е заключението на авторите на документа. Той завършва със съобщението, че в края на 2018 ще има нов доклад, оценяващ изпълнението на  от доклада от януари 2017.И в днешния доклад се казва ясно, че изпълнението на тези 17 пункта би сложило край на мониторинговия механизъм.Документът посочва, че е постигнат значителен напредък по изложените препоръки в доклада от януари 2017 г. По-специално препоръка 1, където вече ще зависи от новия състав на ВСС да демонстрира резултати, както и по препоръки 16 и 17 (за механизъм за публично отчитане на напредъка по дела за корупция по високите етажи на властта и за отнемане на незаконно придобито имущество), където прогресът следва да запази тенденцията си. Важен напредък е постигнат и по препоръка 4 (изменения в НК и НПК за корупцията по високите етажи на властта), макар да остава още много работа, отчитат авторите на доклада.Новото правителство е възродило някои от реформите на предишното и показва решителност да компенсира загубеното време, като бързо напредва със законодателните инициативи, насочени към приключването на редица значими реформи до края на годината, смята ЕК.Коментарите на ЕК по всяка препоръкаНай-важното развитие през тази година по отношение на съдебната власт е избирането на нов състав на Висшия съдебен съвет (ВСС), който встъпи в длъжност на 3 октомври, посочва докладът. Изборите за съдебната квота бяха проведени през юни в съответствие с принципа „един магистрат — един глас“, чието значение беше подчертавано по-рано от Комисията, и въпреки някои опасения, изразени по време на провеждането на изборите, процесът бе счетен като цяло за справедлив. (...) Сега от новия състав на ВСС зависи да покаже своята независимост на практика чрез постигане на трайни резултати при вземането на безпристрастни и професионални решения в ключови области. Важна отговорност на ВСС са назначенията на високи длъжности в съдебната система. Важно ще бъде да се установи, че такива решения се вземат въз основа на качествата на кандидатите и по прозрачен начин. Особено важно решение през 2017 г. беше предложението за назначаване на нов председател на Върховния административен съд. Въпреки че това решение можеше да бъде прието от новия състав на ВСС, предишният състав на ВСС реши да избере своя кандидат на 11 септември и да представи неговата кандидатура за утвърждаване от президента на републиката.Заключението въз основа на анализа на изпълнението на препоръки 1, 2 и 3 е, че като цяло България е постигнала допълнителен значителен напредък по първия показател. Въпреки това някои елементи от препоръки 2 и 3 все още не са изпълнени и ще изискват допълнителни последващи действия през идните месеци. Като цяло България е предприела конкретни стъпки за изпълнение на препоръка. Вече са приети редица изменения на НПК, а допълнителни законодателни предложения във връзка с третия и четвъртия показател са в процес на изготвяне, включително за изменения в Наказателния кодекс. В допълнение към обществения дебат и консултациите със съответните заинтересовани страни в съдебната система и гражданското общество успешното осъществяване на тези реформи ще изисква внимателни подготвителни и последващи действия. – Като цяло България предприе по-нататъшни стъпки за изпълнение на четирите. Все още обаче предстои тези инициативи да бъдат приключени и трябва да бъдат трансформирани в ясен план за действия. – Като цяло България предприе по-нататъшни стъпки за изпълнение на четирите препоръки. Въпреки това редица ключови инициативи все още не са приети и изпълнени. Други са в начален етап на изпълнение и все още предстои ясното определяне на конкретни действия. Като цяло България е предприела стъпки за изпълнение на трите препоръки по петия показател, съдържащи се в доклада от януари. Въз основа на предприетите стъпки следва да бъдат предприети необходими действия през 2018 г. Като цяло България е предприела стъпки за изпълнение на препоръки 16 и 17. При все това българските власти следва да гарантират, че скорошните решения, свързани с организационни и правни промени, се изпълняват по начин, който консолидира постигнатия напредък.", "date": "2017.11.15", "title": "Евродокладът: Реформите в България отново набират инерция, но имате още да работите"}
{"url": "https://offnews.bg/politika/obshtinite-poluchavat-440-796-lv-za-razvitie-na-obrazovanieto-669370.html", "text": "Правителството одобри допълнителни трансфери по бюджетите на общини в размер на 440 796 лв. Със средствата, заложени в бюджета на МОН, се финансират на дейности по националните програми „Оптимизация на училищната мрежа” и „Развитие на системата на предучилищното образование”.За националната програма „Оптимизация на училищната мрежа” са предвидени 38 076 лв. Те са за закриване или преобразуване на училищата, както и за създаване на средищни училища на територията на съответната община.За НП „Развитие на системата на предучилищното образование“ се предвиждат 402 720 лв. С тях ще се финансира организирането на допълнително обучение на деца от подготвителните групи в държавни и общински детски градини и училища. Целта е да се създадат условия за равен старт на децата при постъпването им в първи клас. Средствата са предназначени за 234 общински детски градини и училища.", "date": "2017.11.15", "title": "Общините получават 440 796 лв. за развитие на образованието"}
{"url": "https://offnews.bg/politika/kvorumat-v-parlamenta-spasen-na-kosam-669368.html", "text": "Парламентът закрепи на косъм днес кворума след бурните скандали в Народното събрание.Две поименни проверки и една 30-минутна почивка бяха нужни, за да се успокоят страстите и депутатите да се съберат.В зала се регистрираха 122 депутати, а освен това беше и гласувано единодушно работното време на депутатите да бъде удъжлено до 16 часа.Причина за споровете днес в парламента бяха действията на председателя на НС Димитър Главчев, който отстрани лидера на БСП от заседанието заради нейно изказване от трибуната.Това ядоса цялата група на БСП, които демонстративно напуснаха зала и казаха, че днес няма да се регистрират. Също така социалистите поискаха и оставката на парламентарния шеф Димитър Главчев.", "date": "2017.11.15", "title": "Кворумът в парламента спасен на косъм"}
{"url": "https://offnews.bg/ikonomika/pravitelstvoto-udalzhi-15-godini-kontcesiata-na-nahodishte-starosel-669373.html", "text": "С 15 години ще бъде удължен срокът на концесионния договор за добив на суров нефт от находище „Староселци“, община Долни Дъбник. Това реши Министерският съвет, одобрявайки поисканата от концесионера промяна.Концесионният договор за находище „Староселци“ е сключен на 12 септември 2003 г. с „Проучване и добив на нефт и газ“ АД за срок от 13 години. Този срок е изтекъл през август 2016 г. В съответствие с клаузите на договора, 15-месечното забавяне оттогава ще бъде прибавено към удължения срок на концесията.С друго решение правителството даде съгласието си „Заводски строежи“ АД да прехвърли изцяло на „ДЛВ-СИ“ ООД правата и задълженията си по концесионен договор за добив на доломити от находище „Студена“, участък „Заводски строежи 2“. Находището се намира на територията на община Перник, а концесията за него е предоставена през септември 2008 г. за срок от 25 години.Правителственото решение не предвижда промяна в условията по концесионния договор.", "date": "2017.11.15", "title": "Правителството удължи 15 години концесията на находище „Староселци“"}
{"url": "https://offnews.bg/politika/balgaria-otpuska-723-030-lv-za-humanitarni-krizi-v-razvivashtite-se-d-669369.html", "text": "Правителството прие решение за финансиране в размер на 723 030 лева по линия на международното сътрудничество за развитие и за разрешаване на хуманитарни кризи.Средствата се отпускат като официална помощ за развитие, което е ангажимент на страната ни като държава членка на Европейския съюз. Съгласно постигнатите в рамките на ЕС договорености, присъединилите се след 2002 г. държави членки ще се стремят отпусканата от тях ОПР да достигне 0.33% от брутния им национален доход.Чрез финансирането се осигурява български принос към Програмата на ООН за развитие, Службата на Върховния комисар по правата на човека, Централния фонд на ООН за реакция при спешни ситуации, Звеното за подпомагане на изпълнението на Конвенцията за касетъчните боеприпаси, Офиса на Проектния координатор на ОССЕ в Украйна и Европейския фонд за демокрация. Предоставя се и хуманитарна помощ чрез вноски към Службата на ООН за координиране на хуманитарните дейности, Международната организация по миграцията и Службата на Върховния комисар на ООН за бежанците.Финансирането ще допринесе за изпълнение на ангажиментите на България като държава член на ЕС, за задълбочаване и откриване на нови възможности за разширяване на многостранното и двустранното сътрудничество, за подкрепа на общите усилия за осъществяване на политиката на ЕС на сътрудничество за развитие и изпълнението на Програмата на ООН за устойчиво развитие до 2030 г.", "date": "2017.11.15", "title": "България отпуска 723 030 лв. за хуманитарни кризи в развиващите се държави"}
{"url": "https://offnews.bg/politika/skandal-v-parlamenta-glavchev-izgoni-kornelia-ninova-bsp-napusna-zas-669352.html", "text": "Скандал в парламента! Председателят на парламента Димитър Главчев изгони от пленарна зала лидерът на БСП Корнелия Нинова.На основание правилника за дейността на НС Нинова е отстранена за едно пленарно заседание, а колегата ѝ Антон Кутев - за две заседания.Решението на Главчев вбеси депутатите от БСП, които започнаха да скандират \"Оставка, оставка\".Нинова пък отказа да напусне пленарната зала, заради което председателят на парламента прекъсна заседанието.Искрите в залата прехврърчаха след като БСП поиска в парламента да бъде извикан министър-председателят Бойко Борисов заради изказването си, че в Народното събрание има хора, замесени в трафик на наркотици и купуване на гласове.Предложението на Левица обаче беше отхвърлено с 93 гласа „за“, 101 гласа „против“ и 2 „въздържал се“.БСП напусна пленарна зала в знак на солидарност с лидера си.Вбесени от действията на Главчев почти цялата парламентарна група на БСП направи изявление в кулоарите на парламента, с което заявиха, че ще започнат подписка за оставката на парламентарния шеф.Също така Жельо Бойчев заяви, че БСП за днес напуска заседанието на Народното събрание.Председателят на ПГ на ГЕРБ Цветан Цветанов коментира в кулоарите на парламента, че оставка на Главчев не стои на дневен ред.В тази ситуация трябва да участваме в намаляването на напрежението, което умишлено беше създадено и се провокира много умело от страна на БСП. Най-печелившо за НС и за всички народни представители е да не участваме в нагнетяването на напрежението, а да работим за намаляването му, посочи Цветанов.", "date": "2017.11.15", "title": "Скандал в парламента: Главчев изгони Корнелия Нинова, БСП напусна заседанието"}
{"url": "https://offnews.bg/politika/ungaria-shte-legalizira-tajvanski-ofitcialni-dokumenti-za-balgaria-669375.html", "text": "Унгарският търговски офис в Тайпе ще легализира официални тайвански документи, предназначени за ползване в България, предвижда проект на договор между двете страни.Сключването на договора бе одобрено на днешното заседание на Министерския съвет, като правителството упълномощи заместник министър-председателя по правосъдната реформа и министър на външните работи Екатерина Захариева да проведе преговорите и да го подпише.България неотклонно се придържа към принципа за „един Китай“, признава Тайван като неделима част от Китай и не поддържа дипломатически отношения с Тайпе. Това налага определени ограничения във връзките с Тайван, в т.ч. и по отношение на легализирането на тайвански документи, предназначени за ползване в България.Към настоящия момент, за да бъдат валидни в България и да могат да послужат пред българските институции, издадени от тайванските власти документи на български граждани, следва да имат поставен щемпел на „Министерството на външните работи на Тайван“. След това е необходимо да бъдат заверени от Представителството на Тайван в Атина, Гърция, а подписът и заверките на тайванското представителство в Атина да се заверят и от консулската служба на България в гръцката столица.Сключването на договора между България и Унгария значително ще улесни българските граждани и ще стимулира установяването и развитието на бизнес контакти с тайвански граждани, без да противоречи на принципа за признаване на „един Китай“. Според договора, официалните тайвански документи, предназначени за ползване в България, ще бъдат легализирани от унгарския търговски офис в Тайпе, след което дирекция „Консулски отношения“ на МВнР ще заверява подписите и печатите на унгарските служители.Това е поредната конкретна мярка, предприета от правителството, насочена към облекчаване и ускоряване на административното обслужване на гражданите и бизнеса не само в страната, но и в чужбина.", "date": "2017.11.15", "title": "Унгария ще легализира тайвански официални документи за България"}
