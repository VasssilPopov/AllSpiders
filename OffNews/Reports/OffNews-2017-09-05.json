{"url": "https://offnews.bg/izvan-terena/pri-prezident-po-ketcove-i-teniska-ne-dori-i-za-grigor-dimitrov-sni-664468.html", "text": "Приятна изненада е, че Григор Димитров се прибра у нас и обясни колко хубаво е в родината. И без това само го хапят, че не играе за България. Но за патриотизъм няма да говорим.Странно облекло избра Гришо за посещението при президента Румен Радев днес, на което с бащата и мениджъри е обяснил идеята за създаване на тенис център за деца. Похвално, за инициативата де.Но облеклото! То е хубаво, ако Гришо беше тръгнал на разходка по съседната \"Витошка\". Тогава поне няколко десетки девойки щяха да изпуснат чашите със следобедно кафе.Но по кецове на бос крак при държавен глава е малко несериозно. Дори когато си Григор Димитров. Допълнението от спортен панталон, тениска и вързан на врата пуловер също отива повече на вечерна разходка край плажа в Ел Ей.Гледайки ранните кадри от Хасково, се създава натрапчиво чувство, че някой е извикал тенисиста по спешност към София и той е успял само да смени късите гащи.Хайде, сигурно Хасково не предлага висша мода, може и да бъркаме. Но за 15 минути на спомената \"Витошка\" щеше да се изтупа, както го може. И същите девойки пак да изпуснат същите кафета.Бащата Димитър Господинов поне е сложил риза. Но и тя не отива на президентска институция. Пък и панталоните са прекалено спортни. За придружаващите лица нямаме забележки, те сигурно са чакали в София и са имали време са лъснат костюмите и обуят официални чепици.Иначе знаем, че Гришо го умее това с обличането. Както и на корта. Успех в Шанхай!", "date": "2017.09.05", "title": "При президент по кецове и тениска? Не! Дори и за Григор Димитров (снимки)"}
{"url": "https://offnews.bg/ikonomika/tcvetan-vasilev-plevneliev-natiskal-peevski-chrez-liutvi-mestan-da-tr-664469.html", "text": "От прокуратурата опитали да рекетират Цветан Василев за 15 млн. евро, когато вече бил в Белград. Това обяви банкерът в интервю за BiT. По думите му опитът за рекет започнал още през 2014 г., преди КТБ да бъде поставена под специален надзор, за да не бъдат повдигнати обвинения на съпругата и дъщеря му, като тогава са му поискани 1 млн. евро. \"Имаше обаче една друга насока – пак клан на прокуратурата, която работеше само на финансова основа. Там имахме предложения: Дайте едни 15 млн. евро и няма да имате проблеми. Това още от юни месец. Още от юни 2014 г. Още тогава, около 20 юни, за първи път дойде изнудване за пари чрез българската прокуратура, за да не бъдат обвинени съпругата ми и дъщеря ми. Забележете, тогава те нямат никакви доказателства, тогава се атакува банката, банката дори още не е поставена под особен надзор, не се знае дали ще бъде спасявана, или не, но те пратиха послания, че за да не бъдат обвинени г-жа Василева и Радосвета, те искат пари\", каза той.Василев обеща в следващо интервю да разкрие имената на хората, които са поискали парите. Той обясни, че той и семейството му не са били посещавани от фактори в ГЕРБ, както се твърди, но от страна на партията са пристигали послания, в това число и от Борисов. По думите му посланията са били за сплашване.  Банкерът твърди, че е предупреждавал редица политици за готвения фалит на КТБ, сред които Сергей Станишев, тогавашния премиер Пламен Орешарски и тогавашния финансов министър Петър Чобанов, които обаче не направили нищо по въпроса. Борисов също е бил уведомен, посочи Василев, като допълни, че той също не е направил нищо, когато се е върнал на власт. Цветан Василев обяви, че се е срещал със Станишев в дома му няколко пъти, като на срещите са присъствали още Моника Станишева и Гриша Ганчев. Поне два пъти се срещахме, в самото начало на юни, обяви Василев. \"Моника Станишева ни е посещавала във Виена. Това се случи във фоайето на един хотел – там има записи на камери и може да се докаже. Тя обаче имаше други идеи – да отворим кошницата и да пазаруваме медии в този момент\", каза Антоанета Василева.Василев допълни, че Моника му казала, че атаката срещу него е \"брутална\".КТБ беше фалирана заради действията на службите и прокуратурата. Никой не направи нищо. Никой не искаше да се опълчи на малоумията на прокуратурата, подчерта той. Банкерът твърди още, че в атаката срещу него и срещу КТБ е участвал и експрезидентът Росен Плевнелиев.\"Нямам съмнения, че и президента Росен Плевневнелиев е бил наясно с готвения удар срещу банката. В един от разговорите ми с Пеевски той ми каза, че именно Плевнелиев го натиска чрез Лютви Местан да тръгне срещу мен и КТБ\", обясни Цветан Василев.Той допълни, че се е срещал само веднъж с Плевнелиев и оттогава е \"погнусата\" му към него. Двамата се срещнали, когато Плевнелиев бил регионален министър и принципал на ГУСВ, като банкерът твърди, че атаките срещу банката са започнали още тогава. По думите му Плевнелиев без съмнение е знаел за готвения фалит на КТБ. Цялото обвързване на Борисов и Пеевски, за което и слепците вече са видели, че е факт, е причина в ГЕРБ да започнат да се съмняват в Борисов, категоричен е Цветан Василев. ", "date": "2017.09.05", "title": "Цветан Василев: Плевнелиев натискал Пеевски чрез Лютви Местан да тръгне срещу КТБ"}
{"url": "https://offnews.bg/koloezdene/kris-frum-gi-ubi-na-chasovnika-664471.html", "text": "Крис Фрум (Team Sky) увеличи преднината си на Вуелтата с впечатляваща победа на часовника. Британецът победи по 40,2 километровото трасе в етап номер 16. Втори на 29 секунди остана Вилко Келдерман (Team Sunweb), а на 57 - Винченцо Нибали.Фрум закова хронометъра на 47 минути и така дръпна на 1,58 минути преди Нибали. Келдерман пък направи важна крачка, като измести Илнур Закарин от третото място в генералното класиране и засега остава на почетната стълбичка.Славният Алберто Контадор (Trek Segafredo) завърши пети и така се изкачи до петото място и в общите резултати. До края на Вуелтата остава по-малко от седмица и не се вижда кой може да бутне Фрум от феноменално постигение - победи на Вуелтата и на Тур дьо Франс в една година.", "date": "2017.09.05", "title": "Крис Фрум ги уби на часовника"}
{"url": "https://offnews.bg/protesti/50-dushi-poiskaha-sabarianeto-na-pametnika-na-savetskata-armia-664474.html", "text": "Около 50 души се събраха днес, за да отбележат годишнината от обявяването на война на България от страна на СССР и да поискат събарянето на Паметника на съветската армия. Протестиращите показаха портрети на хора, които са станали жертва на войната. Протестът беше организиран от ДСБ. Решение за събарянето на паметника има от 1992 г., но то така и не е изпълнено, припомниха от партията. Организаторите на протеста посочиха, че паметникът е пропаганден символ, който разединява българското общество. Те се заканиха акциите да продължат и по време на Председателството на Европейския съвет. Според организаторите паметникът трябва да бъде заменен с такъв на хан Аспарух или друга бележита личност. ", "date": "2017.09.05", "title": "50 души поискаха събарянето на Паметника на съветската армия"}
{"url": "https://offnews.bg/lajfstajl/nov-den-na-izlachvane-e-edna-ot-iznenadite-v-tazgodishnia-x-factor-bal-664454.html", "text": "„Петият сезон на X Factor отново ще е изключително забавен и интересен. На кастингите се явиха много талантливи хора, явиха се и хора, които не знаеха какво правят там. Но за наша изненада се явиха и много чужденци, над 300 души. Явно успехите на нашите участници зад граница, като Кристиян например, са запознали света с нас и нашия X Factor”, заяви Маги Халваджиян, продуцент на формата.„Отново ще има тренировъчен лагер – „Предизвикателството на шестте стола”. Отзивите от миналата година бяха много позитивни. Лагерът беше много драматичен и успешен и хората харесаха това, че участници са проявили характер, тъй като той е точно толкова важен, колкото и гласът. Победителят не трябва да има само талант, той трябва да притежава X Factor”, добави Халваджиян.Голяма промяна в тазгодишния сезон е денят, в който ще бъде излъчван. От традиционните вторник и четвъртък, шоуто ще бъде прехвърлено в неделя от 20 часа, един от най-гледаните телевизионни часове. Причината за това е, че така в един епизод ще има концерт, състезание и отпадане на участник, което ще накара зрителите да гледат предаването докрай.Изненада за зрителите ще бъде и участието на победителката в X Factor UK 2015 Луиза Джонсън. Тя е най-младата във Великобритания, печелила този формат. Луиза ще бъде гост съдия и ще участва в екип със Станислава Армутлиева – Саня.„Радвам се, че ще съм част от журито на X Factor. Ще съм максимално откровена. Не искам да смачкам мечтата на никого, но ако някой не е готов за трудния път, който го чака, няма да му кажа да продължи”, заяви победителката от X Factor UK 2015.", "date": "2017.09.05", "title": "Нов ден на излъчване е една от изненадите в тазгодишния X Factor България"}
{"url": "https://offnews.bg/sviat/velikobritania-shte-otmeni-svobodnoto-dvizhenie-na-rabotna-sila-sled-b-664476.html", "text": "Великобритания ще отмени свободното движение на работна сила веднага след Брекзит и ще въведе мерки за ограничаване на броя на по-нискоквалифицирани мигранти от ЕС, съобщи \"Гардиън\", позовавайки се на правителствен документ. \"за да се смята за ценна за страната като цяло, имиграцията трябва да е от полза не само за самите мигранти, а и за сегашните жители\", се посочва в документа. Документът все още не е получил подкрепата на основния министерски екип на премиера Тереза Мей, посочва изданието, цитирано от БТА. Намаляването на миграцията към Великобритания беше една от основните причини за произведения миналата година референдум за напускане на ЕС. Предприятия изразиха притеснения, че след Брекзит може да не са в състояние да наемат необходимият им брой квалифицирани и неквалифицирани работници.Мей вече е заявявала, че свободното движение на работна сила ще трябва да спре, след като Великобритания напусне блока. Досега обаче тя не беше съобщавала каква имиграционна система иска.Според \"Гардиън\" правителството обмисля и поетапно въвеждане на нова имиграционна система за усядане във Великобритания за повечето мигранти от Европа. Тя ще постави и строги нови ограничения върху правата им да водят във Великобритания членове на семействата си.Миналия месец нетната миграция във Великобритания падна до най-ниското равнище от три години, като се отчита периода от април миналата година до март тази година. Над половината от този спад се дължи на напускането на граждани на ЕС и по-малкия брой на пристигащите.Въпреки това броят от 246 000 е далеч по-голям от \"десетките хиляди\", които според Мей са устойчивото равнище на миграция, отбелязва Ройтерс. ", "date": "2017.09.05", "title": "Великобритания ще отмени свободното движение на работна сила след Брекзит, твърди Гардиън"}
{"url": "https://offnews.bg/sviat/phenian-zaplashi-che-gotvi-oshte-podaratci-na-sasht-664445.html", "text": "Дни след най-мощния си ядрен опит досега Северна Корея обяви, че е готова да изпрати \"още подаръци\" на САЩ. Това стана ясно от изказването на посланика на Пхенян към мисията на ООН в Женева Хан Те-сон пред  Конференцията на ООН по разоръжаването, цитиран от Ройтерс и БТА. \"Горд съм да кажа, че само преди два дни КНДР успешно извърши опит с водородна бомба, предназначена за междуконтинентална балистична ракета, съгласно плана си за създаване на стратегически ядрени сили\", обяви той. Неотдавнашните самозащитни мерки на моята страна са \"подаръчен пакет\", предназначен не за друг, а за САЩ, каза Хан Те-сон.\"САЩ ще продължат да получават още такива подаръци, докато не престанат с безразсъдните си провокации и с безплодните си опити да оказват натиск върху КНДР\", подчерта той. Севернокорейският дипломат заяви, че военните мерки, предприети от Пхенян, са \"израз на политиката на сдържане и на правото на самозащита\" с цел да се даде отпор на \"постоянното нарастваща от десетилетие ядрена заплаха от страна на САЩ и на враждебната политика, насочена към изолиране на моята страна\".Той допълни, че натискът и санкциите никога няма да имат ефект върху страната му и КНДР никога и при никакви обстоятелства няма да заложи своя сдържащ ядрен потенциал на масата за преговори. Американският представител на конференцията Робърт Уд пък посочи, че ракетно-ядрената програма на Северна Корея е заплаха за всички.\"Време е да заявим, че опитите, заплахите и дестабилизиращите действия (на Пхенян) няма повече да бъдат толерирани\", каза той.", "date": "2017.09.05", "title": "Пхенян заплаши, че готви \"още подаръци\" на САЩ"}
{"url": "https://offnews.bg/politika/borisov-i-tcipras-obsadiha-kak-da-se-spraviat-s-migrantite-664475.html", "text": "Премиерът Бойко Борисов се срещна с гръцкия си колега Алексис Ципрас в Кавала. Двамата обсъдиха темата за мигрантската криза и обмениха опит за справяне с нея по време на официална вечеря. Борисов е в Гърция за подписването на Меморандум за разбирателство, с който ще се сложи началото на нов транспортен коридор от Русе до Солун.Скоростната жп отсечка ще свърже българските и гръцки пристанища от Егейско и Черно море до Дунав.Меморандумът ще бъде подписан утре сутринта от транспортния министър Ивайло Московски и гръцкия му колега Христос Спирдзис.", "date": "2017.09.05", "title": "Борисов и Ципрас обсъдиха как да се справят с мигрантите"}
{"url": "https://offnews.bg/obshtestvo/hvanaha-partida-iajchen-melanzh-s-fipronil-u-nas-664451.html", "text": "Партида замразен яйчен меланж с фипронил е доставена в България от Германия, съобщиха от земеделското министерство. От Европейската комисия по системата за бързо предупреждение е получено съобщение за пристигнала у нас от Германия партида от 1440 кг замразен яйчен меланж замърсена с фипронил. Агенцията за безопасност на храните е извършила проверка на склада на едро, където е получена пратката. При проверката са установени налични 1142 кг от партидата, които са спрени за реализация. Установени са и получателите на останалото количество от засегнатата партида - 289 кг, които се изтеглят от пазара. В момента се извършват проверки за наличие на фипронил в яйца и яйчни продукти и продукти, произведени с тях, на пазара. Първите 18 резултата от лабораторни анализи на яйца и яйчни продукти - майонеза и сладолед, са отрицателни за фипронил, уверяват от ведомството.", "date": "2017.09.05", "title": "Хванаха партида яйчен меланж с фипронил у нас"}
{"url": "https://offnews.bg/drugi/vrashtat-slavata-na-basketbolnia-septemvri-sofia-664470.html", "text": "Мартин Механджиев и Димитър Христов влизат в управлението на баскетболен клуб Септември София. Механджиев е новият изпълнителен директор. Христов става главен треньор в школата, като тримата заедно с Николай Спасов ще ръководят клуба оттук нататък.Мартин Механджиев е основател, председател и мениджър на Националната аматьорска лига по баскетбол, а дълги години се състезава в БК Септември. От 2009 година на изцяло доброволни начала помага за дейността на клуба, изпълнявайки функциите на технически секретар и администратор.Димитър Христов е част от екипа на Националната аматьорска лига по баскетбол от 2012 година. Винаги е демонстрирал влечението си както към маркетинга, така и към работата с деца. Той е съосновател на Basketball Academy.Дълги години тренира в школата на Делфин Бургас, където натрупва и треньорски опит. В БК Септември ще бъде главен треньор.Председател на клуба е Николай Спасов, който приема мисията да работи в името на баскетболен клуб Септември още от 1991 година. Ето как той коментира промените в управлението на НПО БК Септември:„БК Септември е един от най-старите клубове в София, но в последните години се намира в криза. Основна вина за това нося аз, а причините са както обективни, така и субективни.Признавам и че е моя груба грешка, че през годините се доверявах на хора, на които очевидно им липсваше капацитет. Липсваше им и отношение към клубната принадлежност и това задълбочи проблемите в клуба. Бяха нужни промени, за да осигурим спасяването му.Вярвам, че въвличането на Мартин Механджиев като изпълнителен директор и Димитър Христов като главен треньор в школата ще бъде изцяло положително. И двамата са доказали качествата си до момента, като смятам, че ще разгърнат потенциала си и в нашия клуб\", каза той.", "date": "2017.09.05", "title": "Връщат славата на баскетболния Септември София"}
{"url": "https://offnews.bg/bojni/skaj-sports-obiavi-bitkata-dzhoshua-pulev-za-sportnoto-sabitie-na-es-664447.html", "text": "Скай спортс, могъщата телевизия, обяви боксовия мач между Антони Джошуа и Кубрат Пулев за топ събитието на програмата си за цялата есен. Клип с двамата гиганти вече се върти в ефир. Медията взе правата за срещата за световната титла в тежката категория на бокса. Още не са обявени цените, но със сигурност ще са солидни заради огромната популярност на машината от Уотфорд. Срещата от Principality Stadium в Кардиф на 28 октомври ще може да бъде гледана на живо по Sky Sports Box Office. Тоест, вадиш и плащаш.Шоуто е гарантирано, тъй като организаторите очакват капацитетът на стадиона от 80 000 души да бъде запълнен. Нещо невероятно в историята на българския бокс, което надали ще бъде повторено.\"28 октомври не е толкова близо\", каза новата голяма звезда на спортна Великобритания - Антъни Джошуа, \"Нямам търпение да се върна на ринга от мача с Кличко на Уембли, сега всичко е готово. Ще се изолирам и фокусирам върху мач номер 20 през следващите 8 седмици. Нямам търпение да опитам атмосферата на стадиона в Кардиф, който ще бъде разпродаден\".Пулев е основен претендент за титлата на Антъни в IBF и ще се опита за втори път да стане световен шампион, припомня Скай спортс. Кобрата имаше този шанс през 2014 година, но беше победен от Владимир Кличко.Телевизията цитира думите на българина от вчера: \"Антъни е страхотен съперник. Ние няма да се прегръщаме и държим, няма да бягаме. Ще стоим и ще се бием. Неговият стил ми подхожда перфектно, а в бокса стилът прави зрелището\". \"Моята подготовка е много интензивна и ще съм напълно готов, когато вляза на ринга, така че той да няма никакъв шанс да ме победи\", продължава цитатът от Кобрата.Потвърждението на мача слага край на 8 месеца спекулации за реванш между Джошуа и Кличко. Промоутърът на британеца - Еди Хърн, очаква ново шоу и рекордна публика.\"Аз съм възхитен, че отиваме в Кардиф на прекрасния Principality Stadium за следващата стъпка от пътуването на AJ. Почти 80 000 ще се съберат на 28 октомври за една незабравима боксова нощ\", каза акулата.\"Антъни ще срещне своя основен претендент, номер 1 в ранкинга Кубрат Пулев, а залогът е световна титла. Ще има боеве за местни титли, както и мачове между най-добрите млади боксьори. Бъдете готови за нов епизод от най-голямата звезда в бокса\", допълни в типичен стил Еди Хърн.На Острова припомнят, че Пулев е два пъти европейски шампион при аматьорите и в ранглистата на IBF и победи Дерек Чисора.Цитират се думите на Зауерланд, фамилията, която движи делата на Кобрата. \"Антъни е велик шампион, няма съмнение в това след последната му битка\", казва Кале Зауерланд, \"Но по негови признания има още какво да учи. Кубрат и неговият треньор Ули Вегнер - най-добрият европейски специалист, са изучили всяка слабост и Кобрата ще удря за победа\".Шоуто ще бъде първо от подобен ранг след 2007 година, когато на митичния стадион уелската легенда Джо Калзаги победи по точки Микел Кеслер пред 53 000 зрители.Ръце потриват и от ръководството на Principality Stadium. Бижуто е взето от Уелския ръгби съюз. Само две седмици по-късно местният национален тим в този спорт ще приеме Австралия. Истински ударен месец за спорта в Кардиф!\"Нашият национален стадион е наистина от тежка категория, когато трябва да се проведат големи събития в Кардиф. Днешното потвърждение за боксовия мач засилва статуса ни на арена в центъра, която провежда целогодишно събития от всякакъв характер\", предоволен беше генералният мениджър Марк Уилямс.\"2017 година наистина е най-великата за нас\", допълни той. Припомняме, само преди броени месеци стадионът прие и финала в Шампионската лига между Реал Мадрид и Ювентус.", "date": "2017.09.05", "title": "Скай спортс обяви битката Джошуа - Пулев за спортното събитие на есента"}
{"url": "https://offnews.bg/sviat/iran-zabrani-na-sasht-da-presichat-vazdushnoto-mu-prostranstvo-664453.html", "text": "На авиацията на САЩ, включително и на гражданската, е забранено да пресича въздушното пространство на Иран, съобщи генерал Амир Фарзад Есмаили - командващ на иранската база на противовъздушната отбрана \"Хатам ал Анбия\", цитиран днес от световните агенции и БТА.\"Ние не можем да демонстрираме пред света двоен стандарт на поведение. Вместо това, например, казваме, че САЩ са самонадеяна световна държава и няма да позволим на американски самолети, дори и само за превоз на пътници, да пресичат въздушното пространство на Ислямската република, защото Иран е против политиката на САЩ\", каза той.Друг висш ирански военен - бригаден генерал Мохамад Бакери, заяви в Техеран днес, че \"всеки вражески самолет, навлизащ във въздушното пространство на Иран, получава незабавно предупреждение от базата на ПВО\".\"Враговете трябва да знаят, че предупреждението срещу техните самолети е най-малката от възможните реакции на Иран\", добави генералът.", "date": "2017.09.05", "title": "Иран забрани на САЩ да пресичат въздушното му пространство"}
{"url": "https://offnews.bg/sviat/rabotodateliat-mozhe-da-chete-chatovete-na-sluzhitelite-si-ako-te-sa-664466.html", "text": "Компаниите имат право да четат електронната поща на своите служители, но само, ако предварително са предупредили за това своите работници и са се уверили, че те знаят.Работодателите имат право да контролират и други канали за онлайн комуникация като \"Вайбър\" и \"Месинджър\", но само ако устройството, от което са ползвани приложенията, е собственост на компанията.Това реши днес Европейският съд по правата на човека в Страсбург, предаде \"Ройрерс\".Решението на съда идва след случай с румънски гражданин, който е уволнен преди 10 г. за това, че ползва служебния си профил в социална мрежа за лични цели, въпреки че правилата на компанията не го позволяват.Според съда, румънските магистрати не са оценили правото на личен живот на уволнения Богдан Барбулеску, който губи дело срещу работодателя си в родната си страна.По време на делото в Румъния компанията представя разпечатки от комуникацията на своя бивш служител с брат му и годеницата му като доказателство, че уволненият е ползвал служебния си профил за лични цели.Приемайки като доказатеслтва чатовете на служителя, румънските власти не са защитили правото му на лична кореспонденция, категоричен бе съдът. Сега румънските власти ще трябва да изплатят на Барбулеску скромна парична сума и да покрият разноските по делото.", "date": "2017.09.05", "title": "Работодателят може да чете чатовете на служителите си, ако те са уведомени, реши съдът в Страсбург"}
{"url": "https://offnews.bg/futbol/ludi-glavi-napraviha-za-smiah-ohranata-na-manchestar-siti-664465.html", "text": "Охраната на Манчестър Сити беше направена за смях от група младежи, които решиха да изкачат нощем стадион \"Етихад\". Тримата се покатериха върху покрива и бяха свалени едва след намесата на полиция.Те успяха да прескочат лесно първите огради, после се насочиха към огромните колоните, по които обикновено зрителите се разотиват. Едва тогава гард ги забеляза. Настана гонитба, но пъргавите момчета успяха да се изкачат с лекота върху покрива на 55-хилядното бижу на най-харчещия клуб в света.Последваха няколко селфита, снимки и видео. Едва тслед около 15-20 минути се появиха полицейски подкрепления, които свалиха лудетините от покрива. Въоръжените униформени все пак си отдъхнаха, че е е шега, а не някой терористичен акт.За всеки случай беше повикан и полицейски хеликоптер. Но лекотата, с която тримата проникнаха, повдигна още веднъж въпроса със сигурността на големите английски стадиони.Не за първи път клубове от Висшата лига се провалят на подобен тест. Младежи вече успяха да се качат върху покривите на стадионите на Арсенал и на Уест Хям.Единият от катерачите Адам Мар с удоволствие разказа за приключението. \"Невероятно е! Усещането не се купува с пари\", каза той, \"Отгоре на всички съм фен на Юнайтед и изпитах допълнително удоволствие да \"покоря\" стадиона на Сити\".Адам (на снимката) разкри, че в един момент помислили - опитът им е провален, охраната ще ги хване. Желязна врата точно преди покрива обаче се оказала отключена и с малко повече сили тримата я отворили.Не е ясно какво наказание ще отнесат любителите на висок адреналин. Полицията потвърди за инцидента.", "date": "2017.09.05", "title": "Луди глави направиха за смях охраната на Манчестър Сити"}
{"url": "https://offnews.bg/sviat/tramp-prekrati-programa-zashtitavashta-pristignali-kato-detca-nelegal-664467.html", "text": "Американският президент Доналд Тръмп прекратява програма, създадена от предшественика му Барак Обама, която защитава от депортиране нелегални имигранти, пристигнали в САЩ като деца. От днес няма да се разглеждат нови искания, съобщи министърът на правосъдието Джеф Сешънс.\"Не можем да приемем всички, които искат да дойдат тук\", подчерта той, цитиран от Франс прес и БТА. Статутът на 800 000 младежи без документи ще остане непроменен до 5 март 2018 г. Дотогава Конгресът може да приеме закон за тяхното положение. Това обаче съвсем не е сигурно, тъй като постигането на компромис по този въпрос, който разделя от години политиците, ще е доста трудно.За момента Тръмп не е коментирал решението, което се очаква да предизвика буря във Вашингтон. Програмата, защитаваща децата имигранти, беше въведена през 2012 г. с указ на президента Барак Обама. Тя целеше да позволи на децата, пристигнали нелегално в САЩ, да узаконят престоя си.", "date": "2017.09.05", "title": "Тръмп прекрати програма, защитаваща пристигнали като деца нелегални имигранти"}
{"url": "https://offnews.bg/obshtestvo/arestuvaha-s-500-lv-podkup-dvama-sluzhiteli-na-agentciata-po-hranite-664452.html", "text": "Двама служители на Българската агенция по безопасност на храните са арестувани с подкуп от 500 лева.Служителите са арестувани, докато вземали подкуп от собственик на заведение за хранене в Несебър. Извършени са процесуално следствени действия под надзора на Окръжна прокуратура - Бургас.Образувано е досъдебно производство. Работата по документиране на престъплението продължава, съобщиха от РДВР-Бургас.", "date": "2017.09.05", "title": "Арестуваха с 500 лв. подкуп двама служители на Агенцията по храните"}
{"url": "https://offnews.bg/futbol/razprodazhbata-v-ludogoretc-prodalzhava-664421.html", "text": "Разпродажбата на звездите на Лудогорец продължава. Не, тимът от Разград не се е отказал от големите си амбиции, но явно е стартирал програма за обновяване на състава и отърваване от чужденци, които се чувстват вече изчерпани, а и да попълни сметките си след неуспеха да влезе в Шампионската лига.Ръководството на разградчани е на крачка от осъществяването на още един скъп изходящ трансфер. Медиите в Турция вкупом пишат, че шампионите са се договорили с местния Бурсаспор за продажбата на холандското крило Върджил Мисиджан. Този тим искаше футболиста на разградчани още в средата на август. Тогава обаче предлагаше твърде малко пари. Според информациите от южната ни съседка, офертата е била за 1 млн. евро, докато \"орлите\" са поискали 2.5 млн. Сега обаче от Бурсаспор са излезли с предложение от 1.5 млн. евро и бонуси. Това би трябвало да склони Лудогорец да продава, а според изданието \"Милиет\", сделка се очаква да има до няколко дни. Трансферният прозорец в Турция е отворен до 8 септември, така че има достатъчно време за избистряне на детайлите по споразумението. Лудогорец вече прибра близо 12 млн. евро от трансфери това лято, но може да увеличи сметките си с още милиони.", "date": "2017.09.05", "title": "Разпродажбата в Лудогорец продължава"}
{"url": "https://offnews.bg/temida/obshtinariat-ot-gerb-v-septemvri-razsledvan-dva-pati-za-poboj-i-namush-664423.html", "text": "Две производства е имало срещу бившия председател на Общинския съвет в Септември Лазар Влайков. Както стана ясно с негов пистолет  47-годишният Наско Тонкев, а непосредствено след инцидента от полицията обявиха, че с оръжието е стреляло 6-годишно дете. По-късно свидетели, а и от прокуратурата, опровергаха това. От Окръжната прокуратура в Пазарджик обясниха за OFFNews, че срещу Влайков са водени две досъдебни производства. Едното е от 2008 година, а второто - от 2012 г. И двете обаче са прекратени и в момента двете постановления са изпратени за проверка за основателността им.Първото дело е водено от Районната прокуратура във Велинград. То е е за нанасяне на средна телесна повреда \"при афект\". Второто дело е от 2012 г. и е отново за нанасяне на средна телесна повреда. Тогава Влайков нападнал шофьор на пътя, тъй като при разминаване с колата, в която се возил и общинарят, мъжът не изключил дългите светлини. Тогава той намушкал мъжа пет пъти с нож. Делото обаче било прекратено, защото липсвало тъжба от страна на пострадалия мъж. И двете дела ще бъдат ревизирани от Окръжната прокуратура в Пазарджик.Заради съмнения за безпристрастност при воденето на разследването главният прокурор Сотир Цацаров  от прокуратурата в Пловдив. Днес ще бъде разпитано 6-годишното дете, за което първоначално се появиха съмнения, че е произвело смъртоносния изстрел на частното празненство в село Виноградец. Детето ще бъде разпитано при спазването на всички изисквания за разпит на малолетно лице в така наречената „Синя стая“ в присъствието на педагог, психолог и съдия, коментира за \"Фокус\" окръжният прокурор на Пазарджик Васил Малинов.Роднините на убития във Виноградец Наско Тонкев обаче , че фаталният изстрел не е бил произведен от 6-годишното момченце, а от собственика на оръжието – председателят на Общинския съвет на Септември Лазар Влайков. Пред bTV дъщерята на убития Деница заяви, че хората на масата на празненството произнесли стотици пъти, но не е видяла оръжието да е било в ръцете на детето. Последно Влайков е стрелял от масата, без да става, разказва Деница. Минута по-късно чула друг изстрел, който бил фаталният. След това видяла баща си, който питал „Какво направи бе?” и казал, че са „го ударили”. Направил две крачки и паднал, а в ресторанта му настанала паника.В рамките на деня се очаква да бъде разпитан в качеството му на свидетел и Районния прокурор на Пазарджик Георги Кацаров заради близките му отношения със собственика на пистолета Лазар Влайков. Смята се, че минути след инцидента двамата са се чули. ", "date": "2017.09.05", "title": "Общинарят от ГЕРБ в Септември разследван два пъти за побой и намушкване с нож"}
{"url": "https://offnews.bg/ikonomika/sluzhiteli-na-pikadili-maks-telekom-bobov-dol-i-dr-na-protest-pred-664419.html", "text": "Десетки служители с неизплатени от работодателите си заплати се събраха днес на протест пред парламента с настояване \"На работодателския произвол трябва да бъде сложен край\".Протестът е организиран от Автономния работнически синдикат (АРС). На него дойдоха работници от \"Пикадили\", \"Макс Телеком\", миньори от \"Бобов дол\", \"Оброчище\",шивачките от Дупница, както и работници \"Ораново\", \"Ветрен\", \"Енемона\". На събитието присъства и омбудсманът Мая Манолова, която обяви, че само е нейния офис са подадени над 400 жалби срещу некоректни работодатели.Протестиращите настояха за законодателни промени, които да криминализират неизплащането на заплатите. Те протестираха и срещу тежките условия на труд, наднорменото работно време, нерегламентираните почивки и некоректното отношение на работодателите. Според протестиращите българските работници са най-слабо защитени в Европа, а освен това са с най-ниското заплащане.Работниците смятат, че некоректните работодатели трябва да отговарят пред закона и като физически лица, а не само като юридически. \"Става дума за основни конституционни права, които държавата трябва да брани на своите граждани. Истината е, че ако бъдат приети всички предложения, които са направени, тези хора ще имат решение на техния проблем. Едното предложение е да има забрана за продажба на фирми, без да си си платил на работниците\", посочи Мая Манолова.Друго предложение е работниците да бъдат поставени на първо място сред кредиторите при фалит на предприятието.", "date": "2017.09.05", "title": "Служители на Пикадили, Макс телеком, Бобов дол и др. на протест пред парламента"}
{"url": "https://offnews.bg/ikonomika/nap-prodava-banani-pusna-40-tona-na-targ-za-po-levche-kiloto-664422.html", "text": "Националната агенция за приходите се зае с  продажба на банани.Днес НАП обяви търг за цели 40 тона от Колумбия. Двете партиди струват съответно  36 828,78 лв. и 36 047,44 лв., по 1.84 лв. на килограм. Валидните ще са и всички предложения за цена минимум 50% от обявената стойност, тоест 92 стотинки за килограм, уточняват от агенцията.Ако искате да наддавате обаче, ще трябва да стигнете до Стопанския двор на село Подгумер днес или на 7 септември. Дали ще си вземете банани ще стане ясно на следващия ден, когато предложенията ще се разгледат. Ще стават ли за консумация към 8 септември обаче остава под въпрос.Бананите са конфискувани от звеното „Фискален контрол“ на НАП, а преди да бъдат пуснати за продажба, от Българската агенция за безопасност на храните са ги проверили и са сметнали, че това не би било проблем.", "date": "2017.09.05", "title": "НАП продава банани - пусна 40 тона на търг за по левче килото"}
{"url": "https://offnews.bg/kultura/modulat-check-the-czechs-dobavia-dva-spektakala-kam-programata-si-na-o-664444.html", "text": "След шампионския спектакъл, посветен на Мохамед Али - \"Стъпка преди края\", който ще видим на сцената на Дома на културата „Борис Христов“ в Пловдив на 8 октомври от 20:00, специалната програма \"Check the Czechs\" на Оne Dance Week добавя още два спектакъла към програмата си – \"Гайд\" на 24 септември от 19.30 часа и \"Разказвачката\" на 8 октомври от 16.30 часа. Модулът, който поставя във фокус чешката съвременна изпълнителска сцена, е куриран от Ивона Кройцманова – моторът зад почти всички изпълнителски феномени в Чехия. В \"Гайд\" двама танцьори въплъщават един и същи герой в различни етапи от неговия живот. Аудиовизуалният спектакъл е светлинна панорама на живота, в която “преди“ и „сега“ се сливат, за да поканят на сцената истинския Аз на човека. Представлението на хореографа Вера Ондрашикова е отличено за визуални ефекти и за фаворит на публиката.\"Разказвачката\" навлиза в най-тъмните пластове на интимния женски свят. Сесил да Коста танцува, пее и преживява екстремно физическо натоварване на сцената. Изпълнителката се вдъхновява от романа на Атик Рахими „Камъкът на търпението“, в който афганистанска жена се осмелява да говори за насилие, сексуални посегателства, потисничество и още преживени страдания пред нейния изпаднал в кома съпруг. На сцената буквално и преносно ще се разбиват стени от тухли, построени от самите нас.За повече информация следете фейсбук събитието на  и фестивалното събитие на .Юбилейното 10-то издание на фестивала започва на 23 септември в Дом на културата „Борис Христов“ - (Пловдив) и ще продължи до 15 октомври. Специалната програма предлага на зрителите завладяващи спектакли от три континента.В продажба е фестивалният билет на цена от 55 лв., както и билетите за спектаклите от програмата \"Check the Czechs\" на цени от 10 и 15 лв.", "date": "2017.09.05", "title": "Модулът Check the Czechs добавя два спектакъла към програмата си на Оne Dance Week"}
{"url": "https://offnews.bg/obshtestvo/chestit-parvi-sniag-ot-vrah-musala-video-664424.html", "text": "Днес времето в по-голямата част от българските градове е мрачно и студено за сезона, но на връх Мусала си е направо люто. Видео показва, че на най-високия връх у нас вали сняг и ни напомня, че лятото е към края си и тепърва ни очакват студени и ледени месеци. Последния сняг, който валя върху рилския първенец, бе преди малко повече от два месеца. Видеото е качено от страницата във фейсбук \"Mount Musala\". Вижте го: ", "date": "2017.09.05", "title": "Честит първи сняг от връх Мусала (видео)"}
{"url": "https://offnews.bg/obshtestvo/pochina-zhurnalistkata-petia-petrova-664432.html", "text": "Почина журналистката Петя Петрова. След тежка битка с рака тя си отиде на 40 години, нейни колеги от Канал 3 и пресцентъра на партия ГЕРБ, където тя работеше последно, изказаха съболезнованията си. Тя е една добра и чиста душа, спомнят си за нея бившите ѝ колеги.Петя стана едно от популярните лица на телевизия Канал 3, като преди това е работила в \"Стандарт\" и \"7 дни спорт\". В последните години тя работеше в пресцентъра на парламентарната група на ГЕРБ.Редакцията на OFFNews поднася своите съболезнования на близките на Петя. Поклон пред паметта ѝ.", "date": "2017.09.05", "title": "Почина журналистката Петя Петрова"}
{"url": "https://offnews.bg/sviat/polovinata-ot-rusnatcite-iskat-vojskite-im-da-se-mahat-ot-siria-chas-p-664449.html", "text": "49% от руснаците са на мнение, че страната им трябва да прекрати военната си операция в Сирия, показват данните от национално представително проучване на \"Левада център\".Сондажът е проведен от 18 до 22 август сред 1600 респонденти в 48 региона на Русия.30% от респондентите смятат, че Русия трябва да продължи военната си операция в Сирия, а 22% се затрудняват да дадат отговор на този въпрос.28% са на мнение, че е напълно възможно военната намеса в сирийския конфликт да се превърне в \"нов Афганистан\" за Русия, 4% са категорични, че безусловно ще стане така, а 40% определят подобно развитие на събитията като малко вероятно.18% от руснаците внимателно следят новините за последните събития в Сирия, 56% се интересуват от време на време, а 26% не знаят нищо за събитията там.Русия започна военната си операция в Сирия през есента на 2015 г. Тогава президентът Путин обяви, че руската авиация е изпратена в Сирия по молба на Башар Асад, за да го подкрепи в борбата с екстремистките групировки.Повечето западни правителства са на мнение, че Русия на практика е заела страната на Асад в продължаващата в Сирия гражданска война.", "date": "2017.09.05", "title": "Половината от руснаците искат войските им да се махат от Сирия час по-скоро"}
{"url": "https://offnews.bg/politika/galap-vseki-vtori-priema-gerb-i-bsp-za-korumpirani-partii-664433.html", "text": "Българите масово възприемат политическия елит за корумпиран. Всеки втори счита ГЕРБ за корумпирана партия, точно толкова пълнолетни българи мислят същото и за БСП.Данните са от национален, представителен за пълнолетното население телефонен сондаж сред 802 интервюирани, проведен на 3 и 4 септември. Изследването е на „Галъп интернешънъл“.По отношение и на двете партии - ГЕРБ и БСП, еднакъв дял (по 37%) са на противното становище: че не са корумпирани.На въпроса коя от тези две партии е по-корумпирана разпределението на мненията е: ГЕРБ - 37%, БСП - 26%, и двете - 17%.Двата основни скандални случая, които се тиражират от медиите - т.нар. „Суджукгейт“ и „Цанков камък“, са достигнали до огромното мнозинство от избирателите - съответно до 70% и 84%.Над два милиона българи твърдят, че лично знаят и за други случаи на партиен рекет, на облагодетелстване на партии чрез ''доброволни'' дарения.За КТБ вече се е оформила доминираща интерпретация в масовото съзнание - за 70% от пълнолетните българи банката е умишлено фалирана, за да се разграбят активите й. Всеки шести (15%) счита, че вината изцяло е на банкера Василев, а 6% са съгласни и с едното, и с другото.По отношение на контрола над предвиждания нов антикорупционен орган данните на „Галъп интернешънъл“ са следните: повече от две трети от българските избиратели (70%) приемат, че президентът трябва да има водеща роля в това отношение. 21% подкрепят предложението контролът да бъде в ръцете на самите управляващи.", "date": "2017.09.05", "title": "Галъп: Всеки втори приема ГЕРБ и БСП за корумпирани партии"}
{"url": "https://offnews.bg/futbol/pesho-bufero-se-razbra-za-4-mesetca-uslovno-sled-strelbata-v-pazardzhi-664430.html", "text": "На 4 месеца условно с 3 години изпитателен срок се е споразумял Петър Илиев, тарторът на агитката на Миньор Перник. Пешо Буферо отнесе по гледаемост всички професионални отбори, след като стреля с римска свещ по хулигани на Хебър в пазарджик.съобщиха от  от прокуратурата. Срещу популярния запалянко са били повдигнати две обвинения – едното за хулигантство по чл. 325, ал. 2 и съпротива срещу полицейски служители, а другото – за нанасяне на лека телесна повреда.Общо щетите, които Илиев е нанесъл на околните при масовия бой на стадиона в Пазарджик по време на срещата Хебър – Миньор се обобщават в счупен нос на негов противник от пазарджишката агитка и лека телесна повреда, нанесена на полицейски служител при изпълнение на задълженията му.Чистото съдебно минало и добрите характеристични данни обаче са склонили прокурорите да не искат по-тежко наказание за футболния фен, който с римска свещ се хвърли начело на своите срещу атакуващите с винкели пазарджишки любители на футбола.Днес споразумението беше внесено в Районен съд – Пазарджик, който трябва да насрочи разглеждането му в 7-дневен срок.", "date": "2017.09.05", "title": "Пешо Буферо се разбра за 4 месеца условно след стрелбата в Пазарджик"}
{"url": "https://offnews.bg/temida/neshtasten-sluchaj-ili-skloniavane-kam-samoubijstvo-versiite-za-smar-664431.html", "text": " Възможните версии са смъртта на 11-годишното дете в Стрелча са нещастен случай и склоняване към самоубийство, заяви говорителят на главния прокурор Румяна Арнаудова.В къщата на бащата на 11-годишното дете, което бе намерено простреляно в главата в къщата си в Стрелча, са намерени оръжия и боеприпаси. Арнаудова допълни, че оръжията са законни, но част от боеприпасите на бащата на детето са съхранявани незаконно, за което прокуратурата е започнала разследване, цитирана от .\"Установено е, че в касата за съхранение на оръжия на бащата на детето са открити 19 боеприпаса – патрони 16-и калибър, за които той самият няма надлежно разрешение и е започнало и разследване за престъпление по чл. 339 срещу бащата за това, че държи незаконно боеприпаси“, обясни тя и уточни, че бащата на детето е ловец.В къщата е имало общо три каси за оръжия - в оставалите две са съхранявани оръжията на чичото и дядото на детето.Припомняме, че детето бе намерено с огнестрелна рана от ловна пушка марка ИЖ, 12-ти калибър, собственост на бащата. То бе намерено в спалнята в дома на родителите си и от своята майка. „Предстои и назначаване на комплексна съдебно-медицинска, психологична и балистична експертиза, за да разберем всички обстоятелства около този инцидент\", каза Арнаудова. Възможно е пушката да е била заредена, сглобена, възможно е да е била в каса и детето само да я е отворило. Това са въпроси, които тепърва предстои да установим. Предстоят разпитите на родителите. В момента те са в шок, но задължително ще бъдат разпитани“, допълни Румяна Арнаудова.", "date": "2017.09.05", "title": "Нещастен случай или склоняване към самоубийство - версиите за смъртта на 11-годишното дете в Стрелча"}
{"url": "https://offnews.bg/tenis/grigor-dimitrov-se-poiavi-v-haskovo-detcata-poshturiaha-664434.html", "text": "Най-голямата ни спортна звезда Григор Димитров изненадващо се завърна в родния си град Хасково.Явно е тръгнал буквално ден-два след отпадането си от Големия шлем.Гришо се появи на кортовете на „Юнак“, а децата не вярваха на очите си, че виждат любимата си звезда, предава тенис бг.Героят ни беше придружен от майка си Мария и баща си Димитър Господинов. Кметът на града Добри Беливанов отдели време да дойде до кортовете и да се срещне с любимеца на милиони.Гришо е в родния си град за малко, за да се види с родителите си и близките си. До края на годината му предстоят още турнири, дано сред тях е и финалният Мастърс в Лондон.", "date": "2017.09.05", "title": "Григор Димитров се появи в Хасково, децата пощуряха"}
{"url": "https://offnews.bg/futbol/prizovaha-levskarite-da-badat-s-tribagrenik-na-stadiona-664472.html", "text": "Хубава акция започва публиката на Левски за утрешното дерби с Лудогорец. Двата гранда излизат от 20,00 ч. на стадион \"Георги Аспарухов\". Националният клуб призова фенове да бъдат с национален флаг. Както е известно, в деня на мача (6 септември) се навършват 132 години от Съединението на България.\"Ела и подкрепи Левски в Деня на Съединението! Призоваваме всеки да вземе със себе си националния флаг и заедно да изпълним идеята, която сме подготвили!Така, както подобава на един национален празник!\", се пише в посланието на феновете.Очаква се и хореографията на \"сините\" привърженици да бъде свързана с това историческо събитие за България.Специално внимание ще бъде отделено и на вратаря Боян Йоргачевич. Сърбинът прекратява кариера и ще бъде изпратен подобаващо. По не особено ясна причина Боян стана любимец на публиката.", "date": "2017.09.05", "title": "Призоваха левскарите да бъдат с трибагреник на стадиона"}
{"url": "https://offnews.bg/112/prostreliano-s-pushka-11-godishno-dete-pochina-v-strelcha-664404.html", "text": "11-годишно дете е починало в Стрелча от прострелване в главата с ловна пушка.Районната прокуратура в Панагюрище разследва инцидента, станал снощи.По първоначална информация детето е открито простреляно в къща около 18 ч на 4 септември.Под ръководството на Районна прокуратура - Панагюрище се извършват процесуално-следствени действия – извършен е оглед на местопроизшествието, разпитват се свидетели. Установяват се контактите на детето в деня на инцидента и е назначена съдебно-медицинска експертиза.До момента е установено, че огнестрелната рана е от ловна пушка марка ИЖ, 12-ти калибър, собственост на бащата на детето.Малко по-късно от полицията в Пазарджик съобщиха, че детето се е простреляло само. То е било намерено от майка си.", "date": "2017.09.05", "title": "Простреляно с пушка 11-годишно дете почина в Стрелча"}
{"url": "https://offnews.bg/futbol/na-fenovete-na-botev-im-omrazna-ot-obeshtania-664403.html", "text": "Феновете на Ботев (Пловдив) официално снеха доверието си към клубното ръководство. Това се казва в специална декларация на Клуб на привържениците на Ботев Пловдив (КПБП) и фракция Бултрас, която беше разпространена днес. Бултрасите са уморени от продължаващото безвремие в любимия им клуб, който обаче продължава да показва резултати на терена.Ето пълният текст на декларацията:Позиция на \"КПБП\" и \"Бултрас\"Уважаеми ботевисти, приятели,изминаха повече от три години, откакто любимият ни клуб и верните му привърженици са далеч от дома си. Три години, изпълнени с очаквания, дати, инвеститори, обещания, срещи, разяснения, цесии и какво ли още не. Липсваха единствено реалните действия и резултати.Опитахме се да контактуваме с хората, поели ангажимент за завръщането ни на стадион \"Христо Ботев\" и разрешаването на основните пречки за това. Молихме, писахме покани, искахме да знаем какво се случва. Не получихме нито един смислен отговор, дори напоследък не получихме и желание за среща. Може би, защото обещанията свършиха. Свърши и нашето търпение.\"Клуб на привържениците на Ботев Пловдив\" и обединени фракции \"Бултрас\" застават пред Вас с цялата си отговорност и загриженост за съдбата на любимия ни клуб и заявяват, че свалят доверието си от Управителния съвет на Сдружение \"ПФК Ботев\" и оперативното ръководство на футболния клуб.Разбрахме, че има начини. Разбрахме, че има неизползвани възможности, разбрахме, че няма достатъчно хора в тези ръководства, подготвени и всеотдайни за постигане на основната и единствена цел - завръщането ни на стадион \"Христо Ботев\".\"Клуб на привържениците на Ботев Пловдив\" и обединени фракции \"Бултрас\" изразяват пълната си подкрепа към треньорското ръководство и футболистите от отбора и заявяват, че застават напълно и всеотдайно зад тях преди предстоящите важни битки на футболния терен.", "date": "2017.09.05", "title": "На феновете на Ботев им омръзна от обещания"}
{"url": "https://offnews.bg/politika/v-gerb-septemvri-biesh-i-mushkash-s-nozh-niama-obvinenia-znachi-664399.html", "text": "Председателят на Общинския съвет на Септември Лазар Влайков от ГЕРБ, с чийто пистолет дете застреля и уби мъж на тържество във Виноградец, е имал и други провинения, но не е имало никакво повдигнато обвинение и той е останал невинен. Така зам.-председателят на ГЕРБ Цветан Цветанов обясни пред Нова телевизия защо партията е избрала Влайков за шеф на Общинския съвет, който два пъти е бил изключван от ГЕРБ - за побой - пребива син на общински съветник, и за намушкване с нож срещу случаен гражданин след пътен инцидент.\"Процедурата по избора на общински съветници е право на общинската структура, но тъй като Влайков не е имал повдигнато обвинение след двата случая с него, той е останал невинен. Имало е коментар в общинската структура. но...\", обясни Цветанов. Той обаче се разграничи от общинския съветник категорично и даде за пример как партията, както и телевизията, не може да знае всички хора и когато някой извършва нещо, \"не трябва да се лепва етикет на цялата политическа сила\". ГЕРБ, както и лидерът Бойко Борисов, винаги сме се разграничавали от подобни действия\", категоричен беше Цветанов и каза, че Лазар Влайков е изключен и ГЕРБ се разграничава от неговите действия. \"Ако не напусне сам, той ще бъде сменен и ще бъде изключен от групата\", уточни Цветанов. Главният прокурор Сотир Цацаров от своя страна се осъмни, че 6-годишното дете е държало оръжието, тъй като \"пистолетът бил с по-особено устройство на предпазния механизъм и е трудно дете да стреля с него\". Това направиха и близките на убития мъж, които твърдят, че не детето е стреляло, а е натопено, тъй като не може да бъде съдено. Цветан Цветанов коментира и отвличането на сина на собственика на автокъща в София, от който няма и следа и дали \"Наглите\" не са се върнали и участват в отвличането, като направи анализ на групата за отвличания. \"Вие знаете, че в началния етап на задържане на „Наглите” бяха много лица задържани. Четирима бяха осъдени с ефективни присъди, двама от „Наглите” - Конфуто и Сапата, бяха открити заровени край София. Групата става от шестима. Имаше един Киро Шкафа, който заради това, че не беше в ареста, беше убит. Можеше да стигнем и други участващи в групата. Докато бях вицепремиер самата организация на работата не позволяваше да се ширят и да правят безобразия в страната\", каза Цветанов.Зам.-председателят на ГЕРБ коментира и антикорупционното законодателство, което предлага ГЕРБ. Цветанов поясни, че от партията предлагат ръководството на бъдещата агенция, която ще бори корупцията, да се избира от парламента.„Председателят ще бъде избиран от парламента, който не се ръководи от Борисов, а от всички 240 депутати. Президентът няма тази компетентност по Конституция”, заяви Цветан Цветанов. А това, че БСП искат именно президентът Румен Радев да избира шефовете на бъдещия Антикорупционен орган Цветанов нарече \"чист политически пиар, за да може и БСП да кажат: \"И ние сме за борба с корупцията\".А защо БСП имат намерение да искат вот на недоверие: \"Няма възможност и няма предпоставка за вот на недоверие. Това е стратегията на фалшивите новини - да се разклати държавата преди председателството на ЕС. БСП имат вътрешни противоречия и искат да изместят напрежението от вътрешнополитическия си план и да направят челен сблъсък с най-силния. Вътре в партията се говори - БСП са аут, те не са алтернатива\", обясни Цветан Цветанов. ", "date": "2017.09.05", "title": "В ГЕРБ Септември: Биеш и мушкаш с нож – няма обвинения, значи може да си шеф"}
{"url": "https://offnews.bg/politika/karakachanov-iska-armiata-da-uchastva-v-ohranata-na-obshtestvenia-red-664395.html", "text": "Министърът на отбраната Красимир Каракачанов лансира идеята, че армията трябва да се включи в опазването на обществения ред съвместно с МВР.Пред БНТ той коментира  от армията в залавянето на Георги Генов, заподозрян за убийството на жена си. След участието на близо 30 военнослужещи и високопроходима техника, военните помогнаха за залавянето на въоръжения с нож нападател. От военното министерство обясниха, че основанието за включване на армията са текстове от закона за отбраната, които предвиждат сътрудничество с МВР при антитерористични действия.Пред националната телевизия Каракачанов обясни, че помощта е поискана от МВР и той е разпоредил включването на военни, защото е привърженик на идеята между армията и полицията да има \"тясно сътрудничество при решаването на подобни проблеми\".\"На всичкото отгоре аз съм и вицепремиер, отговарящ за сигурността и министър на отбраната. Както армията участва в защитата на границата, и тук използвам възможността да похваля военнослужещите от българската армия, които на границата изпълняват своите задължения и не допускат навлизането в страната на нелегални имигранти\", коментира Каракачанов.Той даде пример с участието на военните на границата, гасенето на пожари и оказването на помощ при наводнения.\"В един такъв случай, когато един човек, който целенасочено извършва подобно убийство, в центъра на град Пещера, след което прави опит да се укрие - между другото, доста хитро действа извършителят. Той не е случаен човек, той е частен охранител, в частна охранителна фирма в Пазарджик, който много добре знае къде са камерите за наблюдение и ги избягва, включително в опитите си да заблуди полицията, като остава колата си до един язовир, имитирайки, че едва ли не се е самоубил в язовира\", разказа военният министър.Той мотивира участието на военните и с високопланинския район, а и имало опасност Генов да вземе заложници.\"Специалните сили са максимално добре обучени за действия точно в подобни райони и когато колегите от полицията имат нужда от съдействие, те се обърнаха и аз веднага се разпоредих да се окаже това съдействие. Мисля че е правилно, защото, оказва се, проблеми с този човек е имало отдавна. Не беше изключено, така както ми докладваха, той да вземе заложници - това не е класическата форма на ревнивец, който убива жена си и посяга на себе си или се предава в полицията. Напротив, той се укрива, и той се укрива хитро. Не беше изключено да се опита в определена ситуация да вземе заложници или да извърши друго престъпление. Така че всяко едно съдействие - какво се очакваше да направя аз? Да кажа: не, не, ние не се бъркаме във вашите работи. Защото имаше някакви подобни коментари в интернет - то, в България между другото пишман специалисти по всичко са повече от тези, които се интересуват от реалните проблеми. Но когато има проблем, той трябва да бъде решаван бързо. И аз благодаря на момчетата от 68 бригада \"Специални сили\", които помогнаха и с информация, и със способности, и с техника, и с лично участие на колегите си от полицията, за залавянето на този убиец\", заяви още министърът. Той обясни, че това е пример за това как имало необходимост армията да се включи в охраната на обществения ред и даде пример с атентатите в редица европейски столици.\"Аз задавам въпроса: Трябва ли да се случи нещо в България, за да започнем и ние да създаваме това сътрудничество между армия и полиция? Ето, подобни случаи са много добър пример, много добра възможност за това, екипи от специалните сили и от полицията да се сработват, да се опознават, а защо не - ще го предложа на моя колега министърът на вътрешните работи, да провеждат някои съвместни учения, мероприятия, за да може да се реагира, не дай си боже, ако се наложи. На България предстои европредседателство, мерките по защита на обществения ред ще се засилят. Когато ние имаме в армията подготвени специалисти, защо тези хора да не бъдат полезни на обществото?\", заключи министърът", "date": "2017.09.05", "title": "Каракачанов иска армията да участва в охраната на обществения ред"}
{"url": "https://offnews.bg/112/signal-za-bomba-v-burgaskata-sadebna-palata-664409.html", "text": "Сигнал за взривно устройство, поставено в съдебната палата в Бургас, е получен тази сутрин.Обаждането за бомбата е било на тел. 112.Всички служители са евакуирани от сградата. В момента, служители на МВР извършват оглед.За днес не са предвидени знакови дела в бургаските съдилища.", "date": "2017.09.05", "title": "Сигнал за бомба в бургаската съдебна палата"}
{"url": "https://offnews.bg/bojni/ot-shtaba-na-dzhoshua-obiaviha-macha-s-pulev-664408.html", "text": "От щаба на носителя на пояса в тежката категория на професионалния бокс във версия IBF Антъни Джошуа обявиха официално предстоящата защита на титлата срещу претендента Кубрат Пулев. В датата и мястото няма изненада.Големият мач ще се проведе на 28 октомври на националния стадион на Уелс в столицата Кардиф.“След месеци на спекулации сега можем да потвърдим, че Антъни Джошуа ще се върне на ринга на 28 октомври 2017 г. на стадион Principality в Кардиф, за да защити своя титла във версията IBF срещу задължителния претендент Кубрат Пулев”, така започва официалното изявление на сайта на британският световен шампион в тежка категория Антъни Джошуа.Новината за предстоящия мач се появи първо във фейсбук профила на Пулев ден по-рано, а днес само беше потвърдена от агенцията на Джошуа Matchroom Boxing.Първоначалните планове на британеца бяха за реванш срещу Владимир Кличко през ноември в Лас Вегас. Оттеглянето на по-малкия от братята Кличко от ринга обаче обърка реда и така дойде втората възможност пред Пулев да се бие за световна титла.В първата си възможност през ноември 2014 година той загуби от Владимир Кличко, като това си остава единственото му поражение на професионалния ринг. В кариерата си Пулев има победи над имена като Дерек Чисора, Тони Томпсън и Кевин Джонсън. Очаква се мачът да донесе солидни приходи. Той ще се излъчва и в САЩ от Showtime, която държи правата за Джошуа.", "date": "2017.09.05", "title": "От щаба на Джошуа обявиха мача с Пулев"}
{"url": "https://offnews.bg/sviat/putin-krizata-s-kndr-mozhe-da-dovede-do-globalna-katastrofa-664410.html", "text": "Всеки друг път за уреждане на ситуацията около КНДР освен преговорите може да доведе до глобална катастрофа, заяви руският президент Владимир Путин по повод кризата със Северна Корея и силно обтегнатите й отношения със САЩ.Според руския държавен глава евентуални военни действия в тази криза могат да доведат до катастрофални за планетата резултати и огромни човешки загуби. Затова преговорите трябва да се водят с мирни средства, посредством диалог, посочва той.Нагнетяването на военна истерия около КНДР е безсмислено и води до задънена улица, заяви Путин на форума на БРИКС в Китай.Коментарът му дойде веднага след появила се информация, че севернокорейският лидер Ким Чен Ун подготвя да изстреля нова ракета, а на територията на Северна Корея е забелязано транспортирането на междуконтинентална балистична ракета в посока западното крайбрежие на страната. Отговорът на САЩ бе, че Северна Корея си \"проси война\" и макар Америка да не иска такава, търпението й не е ограничено.Транспортирането на ракетата е започнало вчера - ден след като Северна Корея извърши шестия си ядрен опит. Операцията се провежда през нощта с цел избягване на нейното следене.", "date": "2017.09.05", "title": "Путин: Кризата с КНДР може да доведе до глобална катастрофа"}
{"url": "https://offnews.bg/ikonomika/ne-ne-legalizirat-otglezhdaneto-na-marihuana-664407.html", "text": "Отглеждането на марихуана в България не се легализира. Това заявиха за OFFNews от Министрерството на земеделието, храните и горите (МЗХГ) по повод публикации, твърдящи обратното.Откъде идва обаче разминаването?Агроминистерството наистина пусна проект на нова наредба, регламентираща отглеждането на коноп. Тя обаче само се синхронизира с евродирективите и на практика преповтаря изиквания, които у нас са в сила още от 2001 г. Въпросната наредба на МЗХГ регламентира отглеждането на канабис за земеделски цели - фураж, влакно и т. н., но само за сортове със съдържание на психотропната съставка тетрахидроканабинол под 0,2 тегловни процента. Тази \"трева\" просто не става за пушене.И в момента у нас площите с канабис от одобрените сортове са над 1000 декара всяка година.Земеделските производители, които произвеждат тази култура подлежат на строг контрол. Те подават заявления в агроведомството, получават разрешения за засетите площи и се уведомява МВР.Съдържанието на психотропната съставка подлежи на контрол. В случай че тетрахидроканабинолът е над 0,2 тегловни процента, произведените количества се изземват и унищожават.Отглеждането на марихуана за каквито и да е други цели - козметични, медицински или за лична употреба остава забранено. Същото важи и за вносът и износът на семена и листна маса от растението. Изключения се допускат за малки количества за научноизследователски цели, гласи Законът за контрол върху наркотичните вещества.", "date": "2017.09.05", "title": "Не, не легализират отглеждането на марихуана"}
{"url": "https://offnews.bg/obshtestvo/spa-turizam-vs-mina-za-volfram-vav-velingrad-664406.html", "text": "\"Ще положим максимални усилия да не бъде открита мина за волфрам във Велинград\" - беше категоричен зам.-председателят на ГЕРБ Цветан Цветанов пред Нова телевизия.За целта ще се използват само законови средства. Цветанов уточни, че концесията за мина за волфрам в столицата на СПА - туризма е подписана 9 дни преди разпускането на кабинета на Сергей Станишев. \"До 2015 г. тази тема беше табу и общината нямаше интерес да се говори. Преди година и половина имахме среща там - хората са категорични, че не искат да има мина там\", обясни Цветанов. На въпрос дали енергийният министър Теменужка Петкова е казвала, че волфрамовата концесия край Велинград трябва да се осъществи, Цветанов каза, че не знае какви са й точните думи, но беше категоричен, че ГЕРБ никога не са искали мината да бъде реализирана. \"Още миналата година заявихме категорично, че ще направим възможно това да не се реализира. Няма да позволим 42 хиляди жители да пострадат и да напуснат родните си места, както заплашват голяма част от тях\", заяви Цветанов. Цветанов все пак не пожела да уточни на кого е мината и каза, че не това има значение, а да се запазят Родопите и да не се допусне мина във Велинград. Вчера в града се състоя протест срещу откриването на мината, над 300 граждани с плакати срещу рудодобива обградиха общината. Той наложи спешно на място да пристигне министърът на околната среда и водите Нено Димов. Рудникът трябва да се намира на 18 километра от Велинград в местността „Грънчарица“. Кметът на града Костадин Коев обаче добави, че на концесионната територия се намира водоизточникът, който се захранва с питейна вода голяма част от жителите му. Това предизвика министър Нено Димов да разпореди да бъде направена оценка на риска.", "date": "2017.09.05", "title": "СПА-туризъм vs. мина за волфрам във Велинград"}
{"url": "https://offnews.bg/liubov-i-seks/nikolaj-barekov-stana-bashta-na-treti-sin-664400.html", "text": "Николай Бареков обяви, че е станал баща на трети син.Партньорката му Мария Календерска е родила момче на 4 септември. Бебето се казва Виктор.Това е второто дете на Бареков и Календерска. Първият им син се казва Александър.Бареков има и по-голям син - Николай, от първата си съпруга Евгения. ", "date": "2017.09.05", "title": "Николай Бареков стана баща на трети син"}
{"url": "https://offnews.bg/koloezdene/ot-magazina-za-obuvki-do-podiuma-na-vueltata-664416.html", "text": "Кристофър Фрум по всяка вероятност ще спечели и Обиколката на Испания, след като отново обезличи усилията на конкурентите.Зад него обаче също е много интересно, а Евроспорт ни запознава с интересната съдба на канадския колоездач на Cannondale–Drapac Майкъл Уудс, който влезе в светлината на прожекторите в деветия етап, когато Роденият на 12 октомври 1986 година в Отава състезател първоначално е обещаващ лекоатлет, който е нямал равен в средните дистанции. На 23-годишна възраст обаче той чува от лекарите ужасяващата новина, че трябва да спре със спорта.Причината е счупване на левия крак три години по-рано, който не е лекуван правилно. В резултат на това кракът му е бил буквално разделен на две части. Майкъл е ходел без да изпитва болка, но за състезателно бягане и тренировки вече не можело да става на въпрос. Младежът изпада в тежка депресия. Бягането освен хоби му е било и професия, тъй като така си е изкарвал парите. Уудс завършва университета в Мичиган със специалност английски език и литература, но не успява да си намери работа по специалността. Стари познати го уреждат на работа в магазин за спортни обувки.Работата е нископлатена и тежка. Годишната заплата е 30 000 канадски долара при средно за страната ниво от 50 000. Годишният отпуск е едва 10 дни, има и само един почивен ден в седмицата. Майкъл мрази тази работа, но стиска зъби и бяга от депресията като кара колелото на баща си в живописните околности на Отава. Лекарите го поощряват, тъй като карането на колело укрепва костите. Приятелите му също се радват и го навиват да участва в любителски състезания.Спортният хъс се завръща у него и така в продължение на три години той съчетава работата в магазина с кариерата на полупрофесионален колоездач. Започва да работи с треньора Пауло Салдана, който го убеждава да напусне работа и да се концентрира върху колоезденето.\"Най-хубавото на работата ми беше това, че с радост напуснах\", споделя Майкъл след време. Само след година амбициозният канадец подписва професионален договор с американския отбор Cannondale. Мениджърът на тима Джонатан Уотърс не вярва, че срещу него стои бивш лекоатлет.През 2016 година Уудс кара на олимпийските игри в Рио, а преди седмица се качи и на подиума след деветия етап на Вуелтата - едно от трите най-престижни състезание в шосейното колоездене.\"Искам повече. Усещам, че малко не ми достига\", споделя колоездачът. Той обаче не е заслепен от амбицията да печели на всяка цена. Смята за свое главно постижение в живота любовта на приятелката си Ели, която е била до него в радост и тъга. Двамата сключват брак през декември 2014 година.\"Късметлия съм. Не знам как ме търпи. Още на следващия ден след сватбата си загубих халката. Ели просто се засмя. Без нея нямаше да постигна нищо, честно казано\", допълва канадецът, който е живото доказателство, че човек сам е ковач на съдбата си.", "date": "2017.09.05", "title": "От магазина за обувки до подиума на Вуелтата"}
{"url": "https://offnews.bg/sviat/putin-tramp-ne-mi-e-nevesta-che-da-se-razocharovam-ot-nego-664412.html", "text": "\"Той не ми е невеста, аз не съм му невеста, нито младоженец - занимаваме се с държавна дейност.\" Така руският президент Владимир Путин, цитиран от ТАСС, отговори на въпрос на журналист дали е разочарован от американския си колега Доналд Тръмп заради охладняването на отношенията между двете страни. Подразнен, Путин определи въпроса като \"наивен\".Все пак Путин изрази надежда, че ще постигнат компромис в интерес на народите на двете страни.\"В дейността си Тръмп се ръководи от националните интереси на своята страна, а аз - на моята. Много разчитам да ни се удаде, както е казвал и президентът на САЩ, да намираме някакви компромиси при решаването на двустранните и международните проблеми, за да се решават те в интересите както на американския, така и на руския народ, и в интересите на много други страни, имайки предвид голямата ни отговорност за международната сигурност\", каза Путин в края на визитата си в Китай.Путин отбеляза, че смята за некоректно да обсъжда развитието на вътрешнополитическата ситуация в САЩ. \"Това не е наша работа, това си е работа на Съединените щати\", каза той.", "date": "2017.09.05", "title": "Путин: Тръмп не ми е невеста, че да се разочаровам от него"}
{"url": "https://offnews.bg/ikonomika/mvr-se-vkliuchva-v-odarzhaviavaneto-i-reguliraneto-na-pazarni-uslugi-664411.html", "text": "Със законопроекта за частната охранителна дейност МВР се намесва в търговската дейност на дружествата, предоставящи охранителни услуги. Това е становището на Индустриален клъстер \"Сигурност\", към Българската стопанска камара и Съюза на Фирмите за охрана и сигурност (СФОС).На пресконференция във вторник браншовите организации коментираха  на нов закон за частната охранителна дейност и промените в Закона за МВР. Текстът на закона урежда отношенията в частната охранителна дейност, която е по същество е търговска дейност. В същото време новият закон урежда поредица от лицензионни режими, които вместо да олекотят административната тежест върху бизнеса, я увеличават, коментира Татяна Иванова, председател на Клъстер \"Сигурност\". По думите ѝ законопроектът е в разрез с европейското законодателство в областта на конкуренцията и с това, че се въвеждат дискриминационни мерки във вътрешния пазар. Законът регулира стопански отношения, каквито са услугите за частна охранителна дейност, а това е недопустимо, тъй като се нарушава правото за еднакви условия за стопанска дейност, предотвратяване злоупотреба с монополно положение, нелоялна конкуренция и защита на потребителя, коментират от бранша.Законът залага рестрикции, с които нарушава правото на сдружаване и пряко се намесва в охранителния бизнес като задължава частните охранителни фирми да членуват в браншови организации. В противен случай ще бъде отнеман лицензът им. Новият закон за частните охранители ще създаде нестабилност в сектора, където работят около 120 хил. души. Новите мерки ще засегнат предимно по-малките охранителни фирми. Новите мерки ще засегнат и възложителите на охранителни услуги. В същото време на охранители ще се  по охрана на обществения ред. \"Няма как да се \"аутсорсват\" дейности на частните охранителни фирми към МВР\", коментира Иванова. По думите ѝ частните охранители винаги са били партньори на МВР, но не могат да се изземват функции на ведомството, както и обратно - МВР не може да се намесва на пазара на охранителни услуги. Беше коментиран и  с това, че към законопроекта са добавени становища на три от браншовите организации, които обаче са към стар законопроект. На практика се оказва, че без да са давали становище по новия законопроект, организациите са включени в новия законопроект със стари становища. Така е заобиколено общественото обсъждане и забележките, които биха били направени по отношение на текстовете, коментира Иванова.От камарата коментираха и промените в Закона за МВР, както и очакването от 1 януари 2018 година да заработи новото , което единствено остана от т.нар. реформи на министъра на вътрешните работи Румяна Бъчварова при предходния мандат на ГЕРБ. Опасенията на бранша са, че с държавна подкрепа предприятието ще се включи в дейности, които фигурират на свободния пазар. Това ще доведе до монополно положение и нерегламентирана държавна помощ, смятат от камарата. ", "date": "2017.09.05", "title": "МВР се включва в одържавяването и регулирането на пазарни услуги"}
{"url": "https://offnews.bg/ikonomika/elektronni-ustrojstva-slediat-skorostta-po-magistralite-v-sarbia-i-nal-664414.html", "text": "Министерство на външните работи съобщава, че от 01 септември 2017 г. на територията на Република Сърбия започна прилагането на електронен контрол на средната скорост на превозните средства, движещи се по автомагистралите в страната. За целта устройствата, отбелязващи часа на преминаване през пунктовете за заплащане на магистралните такси, са синхронизирани. Ако при преминаването между два пункта средната скорост на МПС е надвишила максимално допустимите 120 км/ч, служители на пътна полиция налагат глоби на място.Глобите са на различна стойност според размера на нарушението:- 121 – 140 км/ч – 3000 динара;- 141 – 160 км/ч – 5000 динара;- 161 – 181 км/ч – 6000 – 20 000 динара;- 181 – 200 км/ч – 15 000 – 30 000 динара;- 201+ - 100 000 – 120 000 динара, включително и лишаване от свобода за срок от 15 дни.Освен парични глоби се налагат и наказания лишаване от право на управление на МПС за различен период от време. При превишаване на средната скорост, тя ще се изписва на касовата бележка, която се получава при заплащане на магистралните такси.", "date": "2017.09.05", "title": "Електронни устройства следят скоростта по магистралите в Сърбия и налагат глоби"}
{"url": "https://offnews.bg/futbol/petar-zhekov-s-ostra-kritika-kam-hubchev-664402.html", "text": "Легендарният голмайстор и бивш национал Петър Жеков подложи на остра критика селекционера Петър Хубчев след загубата с 1:3 от Холандия в последната ни световна квалификация Според Жеков без точки навън няма как да разчитаме на нещо повече от трето или четвърто място.Според него Хубчев позолява да му редят състава, като даде директни примери с определени футболисти.\"Казва му се кого да вида, кого да пуска и какво да прави. Имаме един футболист от топпървенство - Андрей Гълъбинов от Серия А, който вкарва на Буфон, а не го пускат да играе.Само го разхождат насам-натам. Срещу Швеция пък излезе един от Славия - Ивайло Димитров. То и аз ще играя по-добре от него за десет минути въпреки възрастта ми.Това ни е таванът за съжаление. Нямаме треньори, както и футболисти. Единственият, който прави нещо е Ивелин Попов, останалите се въртят около него\", избухна Жеков пред \"Тема Спорт\".", "date": "2017.09.05", "title": "Петър Жеков с остра критика към Хубчев"}
{"url": "https://offnews.bg/zdrave/malkiat-dani-otkliuchva-tezhko-zaboliavane-sled-smartta-na-bashta-mu-664420.html", "text": "11-годишният Дани от Хасково страда от прогресивна мускулна дистрофия тип Дюшен. Заболяването той отключва след внезапната смърт на баща му, когато е бил едва на 7 г. Дотогава момчето е било едно обикновено момче без никакви проблеми. След смъртта на баща му обаче през 2013 г. детето отключва неврологичното заболяване. От 2013 г. се провеждат редица рехабилитации и той се опитва да се бори с прогресиращото отслабване на всички мускули в тялото си, губи подвижността на ходилата и долните си крайници и от началото на 2017 г. вече е с невъзможност да се обслужва и движи самостоятелно. Въпреки това с огромни усилия посещава училище и през 2017 завърши успешно четвърти клас в гр. Хасково. Единственото средство, с което успява да се придвижва сам в последните месеци е триколка, изработена специално за неговото състояние. Перспективата в близките години е постепенно пълно обездвижване, сърдечна и дихателна недостатъчност с всички пагубни за организма последствия.Майката на Дани е подала молба за лечение във Фонда за лечение на деца, от там обаче получава отказ за подпомагане. Веднага след като подава документите за лечение на детето, от Фонда й се обаждат и я питат защо иска да лекува детето си в чужбина като „такова лечение се предлагало и у нас“.А доводите на майката са следните: - Детето е включено в пациентски регистър към CARE-NMD и го „наблюдава“ екип от специалисти към Александровска болница от 2013 г. - от 2013 г., когато все още се движеше и тичаше, Даниел ежегодно посещава Александровска болница и „се лекува там“ и към днешна дата вече е абсолютно неподвижно.- До момента никой от лекуващия екип на Александровска болница не е предлагал подобна терапия със стволови клетки на територията на България и извън нея.А от Фонда: - Първото изискване, за да се отпуснат средства, е да се съберат становища на 2-ма специалиста. В случая на Дани са ангажирани 2-ма ортопеди. Това решение е странно, тъй като те не биха могли да са компетентни за генетично или неврологично заболяване.- В отказът се твърди, че такова лечение има и в България – Заболяването на Дани – Мускулна дистрофия тип Дюшен няма измислено лечение в цял свят. Но има открити терапии, които облекчават и могат да стопират развитието на болестта – в случая предлоеното лечение от болницата в Турция. - Майката е поискала становищата в началото на август да й бъдат предоставени за да види доводите. До момента не ги е получила.Все пак отказът на Фонда за лечение на деца е категоричен, но майката на Дани е решила да не обжалва решението, тъй като е напълно ангажирана с болното си дете и е трудно да се бори с ежедневните си грижи и не може да води дела и да се разправя с институции. Майката има още едно дете. Ето какво предлага болницата в Турция: Лив Хоспитал-Истанбул предлага трансплантация на мезенхимни стволови клетки, получени от пъпна връв. Съществуват доказателства, че мезенхимните стволови клетки могат да диференцират в клетки на мускулните влакна, след което тези клетки могат да отделят белтъка дистрофин, който липсва на пациента. Трансплантираните клетки могат ефективно да забавят скоростта на увреждане на мускулните влакна, да намалят креатин фосфокиназата (CK), да спрат прогресията на мускулната дистрофия по Дюшен и да възстановят силата на поне част от мускулите. Трансплантираните стволови клетки имат нормалния анти-амиотрофичен протеинов ген и могат да синтезират функционални протеини (дистрофин). Това може да забави или дори да стопира дегенерирането на мускулните влакна, като същевременно подпомогне възстановяването на вече засегнати мускулни клетки. В същото време, локалната трансплантация на стволови клетки може да намали времето за достигане и разстоянието до засегнатите области, като намали увреждането на околните мускулни влакна. Този вид лечение чрез трансплантация на стволови клетки има очевидна ефективност без видими нежелани реакции или усложнения и може да бъде много успешно при лечението на прогресивна мускулна дистрофия. Планираната терапия се провежда в четири сесии в рамките на няколко месеца. Лечението се прилага чрез интрамускулни (за засегнатите мускули) и интравенозни инжекции с определена доза мезенхимни стволови клетки, изолирани в условията на добри производствени практики. Оздравителният режим се състои в умерена двигателна активност и физиотерапия за предотвратяване на деформации и контрактури.Курсът на лечение в рамките на една година е 32 000 USD. Ако организмът на Дани отговори положително, лечението ще продължи и в следващите години.Данните на момчето, ако някой има желание да помогне: Даниел Димитров ИвановДарителски SMS с текст на латиницаDMS DANI на номер 17 777 (за абонати на Telenor, VIVACOM и Mtel)дарителска банкова сметка – IBAN: BG65UNCR70001523033633 и BIC:UNCRBGSF.", "date": "2017.09.05", "title": "Малкият Дани отключва тежко заболяване след смъртта на баща му, майката се бори да намери $30 000"}
{"url": "https://offnews.bg/ikonomika/borisov-otiva-pri-tcipras-za-zhelezopaten-megaproekt-664415.html", "text": "Министър-председателят Бойко Борисов ще се срещне с гръцкия си колега Алексис Ципрас в гръцкия град Кавала. Там той ще участва в церемония по подписването на Меморандум за разбирателство между България и Гърция за развитието на железопътната връзка „Солун-Кавала-Александруполис-Бургас-Варна-Русе“, съобщи правителствената пресслужба.Документът регламентира подготвителните работи и съвместното управление на коридора от двете държави.Проектът предвижда свързването на река Дунав, Черно и Егейско море със скоростен железопътен коридор, както и развитие на пристанищата, които са част от основната ТЕН-Т мрежа. Включено е изграждането на двойна електрифицирана жп линия с внедрена ERTMS система за управление на железопътния трафик.С изграждането на коридора ще се постигне пълна мултимодалност чрез комбиниране на пътен, железопътен, воден и речен транспорт. Проектът е с висока добавена стойност, като се очаква да привлече големи инвеститори от Близкия и Средния Изток, Китай, Русия и други големи пазари.Меморандумът ще бъде подписан утре, 6 септември, от министъра на транспорта, информационните технологии и съобщенията Ивайло Московски и от гръцкия министър на инфраструктурата, транспорта и мрежите Христос Спирдзис.В официалната делегация, придружаваща премиера, е включен и заместник министър-председателят Томислав Дончев.", "date": "2017.09.05", "title": "Борисов отива при Ципрас за железопътен мегапроект"}
{"url": "https://offnews.bg/politika/dsb-pode-initciativa-za-sabariane-na-pametnika-na-savetskata-armia-664438.html", "text": "Тази вечер в София е обявен сбор пред Паметника на съветската армия. Целта - искане за неговото демонтиране. ДСБ - София призова и покани всички свои привърженици да подкрепят Гражданската инициатива за демонтиране на Монумента на окупационната червена армия (МОЧА, както го наричат костовистите).Срещата пред паметника е обявена за 18:30 ч.\"На тази дата се навършват 73 години от деня, в който СССР окупира България, организира заедно с българските комунисти убийствата на повече българи, отколкото през Априлското и Илинденско-Преображенското въстание и постави основите на комунистическата съветска власт в страната\", пише ДСБ.От структурата, ичйто лидер в Вили Лилков, напомнят и на кмета на София да изпълни решението от 1992 г. на Столичния общински съвет за демонтиране на паметника.", "date": "2017.09.05", "title": "ДСБ поде инициатива за събаряне на Паметника на съветската армия"}
{"url": "https://offnews.bg/sviat/shvetcia-shte-deportira-106-godishna-sliapa-i-nepodvizhna-afganistanka-664413.html", "text": "Швеция ще депортира може би най-възрастната бежанка в света - 106-годишната Бибикхал Узбек от Афганистан. Жената е сляпа и болна, прикована към леглото. Тя е на 105 години, когато синът и внуците и я носят на гръб, прекосявайки планински пътеки от Кундуз в Североизточен Афганистан през Иран и Турция, с надеждата да потърсят убежище в Европа през 2015 г, пише \"Индипендънт\".Само след седмици жената ще навърши 107 години, а молбата и за убежище е отхвърлена от шведската Агенция по миграция. Тя е получила заповед да се върне в Афганистан.Агенцията смята, че родното място на семейството - Кундуз, където текат тежки сблъсъци между афганистанските сили за сигурност и талибаните, е достатъчно безопасно за цялото семейство и те трябва да се върнат там.Семейството твърди, че жената надали ще преживее пътуването обратно в Афганистан. Роднините и са подали жалба до Агенцията, искайки поне тя да остане в страната, за да изживее остатъка от дните си. \"Тя е на 106 години, не вижда, не говори, не ходи, тя е болна\", разказва внукът и, \"в Афганистан има война, проблеми с талибаните, не разбирам защо искат от нас да се върнем. Много хора загинаха тази година\".Шведските власти обаче са категорични: \"Възрастта не е само по себе си основание за защита\".Швеция наскоро отнесе критики за това, че прави тестове за покръстени бежанци относно знанията им за християнството. Заедно с техническите въпроси за тяхната вяра, те се изпитват върху разликата между православните и протестантските църкви и колко части има в Новия завет.През май адвокатът по Серпил Гюнгор заяви, че често му се е налагало да прекъсва разпитващите органи по време на тест, за да попита дали въпросите за релевантни, като се има предвид тяхната сложност.През миналата година Швеция напуснаха рекорден брой хора, търсещи убежище - 4 542.Като причина за това се смята дългото време за обработка на молбите за убежище, строгите правила за събиране на семейството и затрудненията при намиране на сигурна работа с добро заплащане.", "date": "2017.09.05", "title": "Швеция ще депортира 106-годишна сляпа и неподвижна афганистанка"}
{"url": "https://offnews.bg/obshtestvo/smg-ima-nov-direktor-664473.html", "text": "Софийската математическа гимназия вече има нов временен директор. Това е бившият преподавател по математика в училището Зоя Савова, съобщиха от Регионалното управление на образованието, цитирани от БНТ. Досегашният директор на СМГ Антони Стоянов беше уволнен вчера следобед, а конкурсът за нов временен директор протече за по-малко от два часа. Обявата беше публикувана в 15.03 часа, а посоченият краен срок за кандидатстване беше 17 часа вчера. Антони Стоянов беше уволнен след скандала с уволнението на учителката по математика Петя Тодорова. Тя бе отстранена дисциплинарно през юли с мотив, че като член на националната комисия на математическото състезание \"Европейско кенгуру\" е ощетила именно учениците от СМГ. Тогава заради спор между съорганизаторите - Съюзът на математиците в България и сдружението \"Европейско кенгуру\", явилите се при СМБ не бяха допуснати до националния кръг независимо от резултатите си. В защита на Стоянов днес беше организиран протест пред РУО. В него се включиха родители и ученици. ", "date": "2017.09.05", "title": "СМГ има нов директор"}
{"url": "https://offnews.bg/izvan-terena/rod-stiuart-zashtiti-piandeto-ruuni-664439.html", "text": "Музикалната икона Род Стюарт се включи в дискусията за живота на Уейн Рууни, който търпи непрекъснати криви. Британският певец беше засечен в Ел Ей и препитан от клюкарите от TMZ по тема №1 в английския футбол.\"Не го смачквайте, само защото е арестуван с алкохол в кръвта зад волана. Той е добро момче\", започна изпълнителят на куп хитове и виден футболен фен.\"Той е бил винаги един от големите английски футболисти. Всички ние правим грешки\", продължи Род, който е запаляско на Шотландия и на Селтик, \"Все още е страхотно момче. Има невероятно влияние върху младите\".Рууни беше заловен да края пиян в петък през нощта. Според слуховете неговите шефове в Евертън са бесни и ще ударят звездата с глоба от 415 000 паунда.Това е дребен проблем за Уейн. В колата му се возеше още по-пияна млада секретарка. Бясната съпруга Колийн вече се изнесе от семейния дом. Разводът ще струва половината от огромното му състояние.", "date": "2017.09.05", "title": "Род Стюарт защити пияндето Рууни"}
{"url": "https://offnews.bg/obshtestvo/samo-za-2-dni-4-sluchaia-na-bezpametno-piani-detca-v-panagiurishte-664440.html", "text": "Само за два дни болница в Панагюрище регистрира четири случая на безпаметно пияни деца. Две от децата са едва на 11 години, а другите са на 13 и 16 години, предаде , позовавайки се на говорителя на болницата. Едно от децата на 11 години години е намерено пияно до безсъзнание в градския парк. Бил на купон за рожден ден, но за разлика от повечето на неговата възраст, децата явно са празнували \"като възрастни\".13-годишното момче също се почерпило за рожден ден, а по-късно е прието в болницата в много състояние. За останалите две деца се знае само, че са приети пияни в болницата. Тревожното е, че случаите нямат общо по между си. Децата не са част от една компания. От болницата са алармирали съответните органи. ", "date": "2017.09.05", "title": "Само за 2 дни: 4 случая на безпаметно пияни деца в Панагюрище"}
{"url": "https://offnews.bg/evropa/evrodoklad-mitnicharite-na-kapitan-andreevo-reketirat-turskite-gastar-664442.html", "text": "Докладчикът за Турция при Европейския парламент Кати Пири внесе обширен сигнал в Еврокомисията, съдържащ данни за корупция сред българските гранични власти на ГКПП Капитан Андреево. В доклада на Кати Пири се твърди, че българските гранични полицаи с натиск и сплашване принуждават турските гастарбайтери, завръщащи се от Европа в Турция за летните отпуски, да плащат подкупи. А отказващите са наказвани с 14-часов престой по дългите опашки, уточнява турската секция на Би Би Си, цитирана от БГНЕС.Кати Пири огласи за внесения доклад в социалните мрежи и призова европейските турци да сигнализират за всички проблеми при преминаването на българо-турската граница, като уточни, че скандалът влиза в „Черната книга“, а докладът – в дневния ред на ЕК.Освен това в доклада си тя припомня, че от 1 януари 2018 г. София поема европредседателството.Тя твърди, че България не е в състояние да преодолее корупцията, въпреки, че за 10-годишното си членство в ЕС е получила милиони евро субсидии именно за превенция на корупцията по границите.„Наложително е с този проблем много сериозно да се заеме Европейската комисия, крайно време е да се сложи точката на всичко това, което продължава години наред. България е страна, която се готви да поеме европредседателството, а в същото време погазва правата на турци с европейско гражданство“, категорична е Пири.", "date": "2017.09.05", "title": "Евродоклад: Митничарите на Капитан Андреево рекетират турските гастарбайтери"}
{"url": "https://offnews.bg/112/dashteriata-na-ubitia-vav-vinogradetc-nikoj-ne-vidia-deteto-da-darzhi-664405.html", "text": "Роднините на убития във Виноградец Наско Тонкев са категорични, че фаталният изстрел не е бил произведен от 6-годишното момченце, а от собственика на оръжието – председателят на Общинския съвет на Септември Лазар Влайков.Това сподели семейството на починалия в интервю за сутрешния блок на . Те разказаха шокиращи подробности от фаталната вечер.Дъщерята на Наско Тонкев - Деница, била на няколко метра от баща си, когато проехтял фаталният изстрел. Преди това в ресторанта се празнувал рожден ден на въпросното 6-годишно дете, но хората около масата стреляли с пистолет. Изстрелите били стотици, а пистолетът се разменял между празнуващите.Последно Влайков е стрелял от масата, без да става, разказва Деница. Минута по-късно чула друг изстрел, който бил фаталният. След това видяла баща си, който питал „Какво направи бе?” и казал, че са „го ударили”. Направил две крачки и паднал, а в ресторанта му настанала паника.Тогава Лазар станал, премерил му пулса и казал, че „е свършил”. След това говорил по телефона. По думите на Деница Тонкева общинарят е потърсил помощ и съдействие по телефона от местния прокурор, с когото бил близък и който е бил многократно заедно с него в същия ресторант, вместо да подаде сигнал за инцидента на телефон 112. Деница питала дали се обажда на 112, но той само вдигнал ръце. Сигналът на спешния телефон подал нейният приятел.Според разказа на роднините на убития мъж полицията и линейката много е закъсняла, а Лазар се опитал през това време да манипулира присъстващите, като им „обяснявал” какво да кажат – кой къде бил застанал и как детето е стреляло.„Те първо седнаха и не знаеха какво да кажат и изведнъж Лазар казва: Детето застреля баща ти”, споделя Деница.„Не съм видяла детето да държи пистолета, но други хора по масата стреляха с този пистолет, всички…”, разказва тя.По думите на близките на убития никой в селото не вярва, че детето е стреляло. Влайков те описаха като „лош човек”, който и в много други случаи е проявявал агресия и дадоха примери – от намушкано с нож момче до счупен крак на момиче.Лазар обаче винаги оставал безнаказан и затова хората се страхували от него и никой не смеел да го съди.„Той не наведе глава, като излезе от ресторанта. Излязоха (със жена си – б. ред.), все едно са спечелили 100 хил. лв. от джакпота. Жена му ни казваше да мълча, защото ни били много големи устата”, разказа в студиото на bTV вдовицата на убития мъж.Роднините на загиналия мъж заявиха, че единствената подкрепа, която са получили, е от главния прокурор Сотир Цацаров, който измести разследването в Пловдив.", "date": "2017.09.05", "title": "Дъщерята на убития във Виноградец: Никой не видя детето да държи пистолета. Всички останали стреляха"}
{"url": "https://offnews.bg/politika/saprugat-na-irina-bokova-e-zamesen-v-mashtabna-shema-za-prane-na-pari-664384.html", "text": "Съпругът на генералния директор на ЮНЕСКО Ирина Бокова и български представител в Европейската банка за възстановяване и развитие в Лондон Калин Митрев е замесен в мащабна международна схема за пране на пари, разкрива разследване на британския в. \"Гардиън\".Схемата е задействана от управляващия елит на Азербайджан. Става въпрос за 2.9 милиарда долара, с които е плащано на изтъкнати европейци, купувани са луксозни стоки и са били изпирани пари чрез мрежа от почти непрозрачни британски компании.Илхам Алиев и съпругата му Мехрибан Алиева. Снимка: РойтерсИзтеклите данни показват, че лидери на Азербайджан, обвинявани в нарушаване на човешките права, системно са корумпирали и манипулирали избори. Те са направили повече от 16 000 тайни плащания от 2012 до 2014 година. Разкритото може да е само върхът на айсберга.Част от тези пари са отишли при политици и журналисти, които са били част от международната лобистка операция за отклоняване на критиките към азербайджанския президент Илхам Алиев и за популяризиране на положителния образ на богатата му на петрол страна. Не може да се твърди, че всички получатели са били наясно точно откъде идват парите. Те са пристигали по различни, скрити маршрути.\"Азербайджанската пералня\" е изпращала милиардите чрез четири британски компании. Плащанията са били нареждани от Азербайджан и Русия, минавали са през британски компании. Крайните получатели са няколко бивши членове на Парламентарната асамблея на Съвета на Европа, сред които Едуард Линтнер (Германия), Лука Волонте (Италия).Плащанията са направени по времето, когато Азербайджан беше обект на критики заради арестите на защитници на човешките права и журналисти, както и за манипулиране на избори. Явно лобистката операцията е била толкова успешна, че членовете на Съвета на Европа гласуваха против доклада, критикуващ Азербайджан през 2013 г.Ирина БоковаЧрез британските компании е било плащано и на Калин Митрев - човекът, определен от България миналата година за представител в базираната в Лондон Европейска банка за възстановяване и развитие. Митрев е получил най-малко 425 000 евро, пише \"Гардиън\". Официално парите са за частна консултантска дейност от азербайджанската компания Avuar Co. Той признава плащанията и казва, че те са дошли за законно бизнес консултиране. Отрича да знае за първоизточника на фондовете.\"Всички доходи, генерирани от дейности в различни страни, бяха отчетени и надлежно обложени с данъци в моята страна България\", казва Митрев. Неговата консултантска дейност спира, когато той се присъединява към лондонската банка.Разкритието, че съпругът ѝ е консултирал азербайджанска компания може да се окаже доста неудобен момент за съпругата на Митрев - Ирина Бокова, която е генерален директор на ЮНЕСКО, отбелязва изданието. Бокова връчи едно от най-престижните отличия - медалът на Моцарт, на азербайджанската първа дама и вицепрезидент Мехрибан Алиева. Също така Бокова беше домакин на изложба в централата на ЮНЕСКО в Париж, озаглавена „Азербайджан – Страна на толерантността”. Пред изданието Бокова отрича да има конфликт между нейната работа като генерален директор на ЮНЕСКО и тази на съпруга ѝ. Тя твърди, че не е знаела за неговия бизнес.", "date": "2017.09.05", "title": "Съпругът на Ирина Бокова е замесен в мащабна схема за пране на пари, пише Guardian"}
{"url": "https://offnews.bg/tenis/chetiri-amerikanki-na-1-4-final-na-us-open-664389.html", "text": "Представителката на САЩ Мадисън Кийс стана последната 1/4-финалистка на турнира от Големия шлем в Ню Йорк US Open. Поставената под №15 в схемата американка елиминира след сериозна битка украинката Елина Свитолина.Поставената под №4 Свитолина имаше реален шанс да оглави класацията на WTA след края на турнира в Ню Йорк, но загубата от Кийс с 6:7 (2), 6:1, 4:6 я спря за атака на върха в ранглистата.Така първата позиция може да остане в ръцете на настоящата лидерка в ранглистата Каролина Плишкова. Чехкинята обаче трябва задължително да достигне до финала.С победата си Кийс зарадва американската публика, като стана четвъртата представителка на домакините на 1/4-финалите на US Open.Останалите три нейни сънароднички, достигнали до фазата на последните осем са Винъс Уилямс, споменатата вече Коко Вандевег и Слоун Стивънс.При мъжете големите фаворити Рафаел Надал и Роджър Федерер продължават без грешка.Световният №1 Надал изигра най-силния си мач от началото на турнира и разгроми на 1/8-финалите украинеца Александър Долгополов с 6:2, 6:4, 6:1 за 1 час и 43 минути.36-годишният Федерер пък запази шансове да се изкачи на първото място в световната ранглиста след края на последния за годината турнир от Големия шлем, след като на 1/8-финалите надигра поставения под №33 германец Филип Колшрайбер с 6:4, 6:2, 7:5.Следващият съперник на Федерер е аржентинецът Хуан Мартин дел Потро.", "date": "2017.09.05", "title": "Четири американки на 1/4-финал на US Open"}
{"url": "https://offnews.bg/sviat/sasht-severna-koreia-si-prosi-vojna-664388.html", "text": "Севернокорейският лидер Ким Чен Ун си \"проси война\" с последния мощен тест, обяви американският представител в ООН. Ники Хейли заяви на спешно свиканата среща на Съвета по сигурността в Ню Йорк, че Америка не иска война, но търпението ѝ \"не е неограничено\".САЩ искат нова резолюция на ООН да затегне санкциите. Китай - основният съюзник на Северна Корея, призова за връщане на масата на преговорите, а Швейцария предложи посредничество.Междувременно стана ясно, че Северна Корея транспортира междуконтинентална балистична ракета към западното си крайбрежие, където има площадки за изстрелване на ракети. Информацията съобщи Ройтерс, като се позова на вестник \"Ейша бизнес дейли\". Транспортирането на ракетата е започнало вчера - ден след като Северна Корея извърши шестия си ядрен опит. Операцията се провежда през нощта с цел избягване на нейното следене.Южнокорейското издание цитира неназован разузнавателен източник, а министерството на отбраната съобщи, че не може да потвърди информацията, но посочи, че Северна Корея е готова да изстреля още ракети, включително междуконтинентални, по всяко време.Според вестника вероятно изпитанието ще бъде проведено на 9 септември по случай националния празник - Деня на провъзгласяването на КНДР, отбелязва ТАСС.", "date": "2017.09.05", "title": "САЩ: Северна Корея си проси война"}
{"url": "https://offnews.bg/futbol/sinite-fenove-glasiat-proshtalna-sreshta-s-jorgachevich-664390.html", "text": "Националният клуб на привържениците на Левски покани “сините” фенове да изразят благодарността си към напускащия сръбски вратар Боян Йоргачевич. Стражът си тръгва от “Герена” след мача с Лудогорец в сряда и от НКП организират специално изпращане на Йоргачевич.Ето какво написаха от НКП на официалния си сайт:", "date": "2017.09.05", "title": "Сините фенове гласят прощална среща с Йоргачевич"}
{"url": "https://offnews.bg/112/kufar-na-parkinga-pred-nova-tv-vdigna-politciata-na-krak-664398.html", "text": "Изоставен черен куфар на паркинга през бизнес сградата, в която се помещава и Нова телевизия, вдигна полицията на крак.Районът на сградата, намираща се на бул. Христофор Колумб в близост до летище София, е отцепен. Има пожарна и линейка. Към мястото пътуват и сапьори.По информация на Нова работник е оставил куфара там между 2:00 и 4:00 часа сутринта.Очаквайте подробности.", "date": "2017.09.05", "title": "Куфар на паркинга пред Нова тв вдигна полицията на крак"}
{"url": "https://offnews.bg/obshtestvo/zov-za-pomosht-40-godishen-bashta-s-bolestta-na-stivan-hoking-se-nuzh-664391.html", "text": "Мъж от Търговище се нуждае от средства за спешно лечение в чужбина, пише регионалният новинарски сайт /targovishtebg.com.Неделчо Недялков е болен от лaтepaлнa aмиoтpoфичнa cĸлepoзa, която причинява атрофия на мускулите, може да доведе до парализа и смърт.40-годишният мъж се бори от 2 години със заболяването на Гого от \"Тоника\" и Стивън Хокинг. Вече е на неподвижен, на легло. След 2-месечен престой в болница във Варна, семейството трябва да събере 5 хил. лева, за да купи апарат за командно дишане.Неделчо има син, Виктор е на 10 месеца. Мъжът е в съзнание, разбира всичко, но не може да говори, да се движи, храни се само със сламка, а контактува с очи, разказва съпругата Цветелина.Терапия и рехабилитация предлага турската Liv Hospital, но тя струва 45 000 долара. Събраното досега е около 21 000 лева.Дарения могат да се превеждат на сметката на Неделчо:IBAN: BG75STSA93000024398605BIC : STSABSF - Heдeлчo Ивaнoв Heдялĸoв, както и чpeз чpeз РауРаl: lео7963@аbv.bg.", "date": "2017.09.05", "title": "Зов за помощ: 40-годишен баща с болестта на Стивън Хокинг се нуждае от пари за терапия"}
{"url": "https://offnews.bg/obshtestvo/oblachno-i-hladno-naj-mnogo-26-gradusa-dnes-664369.html", "text": "Нощта ще е ясна, а денят на 5 септември ще е облачен и хладен. Следобед се очакват краткотрайни превалявания главно в южните планински райони. Вятърът ще е слаб, от северозапад, показва прогнозата на НИМХ, БАН.Максималните температури ще са между 21° и 26°.Над планините облачността ще е по-често значителна, но само на места в Родопите и Пирин около и след обяд ще превали. Ще духа до умерен запад-северозападен вятър. Захлаждането ще продължи и максималната температура на височина 1200 метра ще е около 13°, на 2000 метра – около 7°.По Черноморието преди обяд ще е предимно слънчево, с умерен северозападен вятър. След обяд облачността от запад ще се увеличи, а вятърът ще отслабне. Валежи са малко вероятни. Максималната температура на въздуха ще бъде 22-25°, близка до температурата на морската вода. Вълнението на морето ще е 2 бала.", "date": "2017.09.05", "title": "Облачно и хладно, най-много 26 градуса днес"}
{"url": "https://offnews.bg/sviat/strelba-v-rusko-uchilishte-chetirima-postradaha-obnovena-664418.html", "text": "Тийнейджър стреля и хвърли димки в училище в град Ивантеевка, Московска област, предадоха руските информационни агенции, като цитираха информация от Министерството на вътрешните работи.Четирима души са пострадали - учителка и трима ученици.15-годишен ученик влязъл в училището и ударил учителка по главата с кухненски сатър. След това той хвърлил няколко димки и открил стрелба с пневматично оръжие, което внесъл под дрехата си.Докато стрелял, младежът крещял, че иска да умре. Паникьосаните ученици започнали да скачат през прозорците. Пострадали са трима от тях, момиче е със счупен крак. Няма пострадали при стрелбата.Полицията е задържала младежа. Ще му бъде повдигнато обвинение в хулиганство.Разследващите обявиха, че момчето е било тормозено от съучениците си, а ръководството не е предприело никакви мерки.Младежът е ученик в девети клас. Ученици разказват, че той е споделял за плановете си да извърши нападение, но никой не му е повярвал.От полицията допълват, че нападателят не е имал досега проблеми със закона.", "date": "2017.09.05", "title": "Стрелба в руско училище: четирима пострадаха (обновена)"}
{"url": "https://offnews.bg/na-tozi-den/dnes-rozhden-den-imat-663956.html", "text": "Васил Василев, журналист и бизнесмен, председател на Общобългарския комитет “Васил Левски”, основател на Съюза на работодателитеВеличко Конакчиев, журналистИвайло Петров, бивш областен управител на МонтанаДоц. Иво Христов, социолог и преподавател в Пловдивския университет \"Паисий Хилендарски\"Минчо Коралски, юрист, изп. директор на Агенцията за хора с увреждания, създател на НОИ и пръв негов директорДоц. Стоян Александров, съветник в УМБАЛ “Софиямед”Теодора Бургазлиева, Мис България 2002Йордан Цонев, депутат", "date": "2017.09.05", "title": "Днес рожден ден имат"}
{"url": "https://offnews.bg/futbol/trenior-v-tcska-sofia-osaden-v-rumania-664392.html", "text": "Кондиционният треньор на ЦСКА-София Томас Нойберт бeше осъден от румънската федерация.Според окончателното решение на тричленна комисия към централата в Букурещ, разпространено вчера от медиите в северната ни съседка, той трябва да заплати компенсация от 6000 евро (27 896 леи) на Стяуа.Финансовата санкция е заради бяството на Нойберт от букурещкия гранд в посока \"Армията\" през миналата година.Решението е взето от юристите Адриан Симион, Драгош Йордаке и Кристиян Алдя.Все пак неустойката, която трябва да заплати кондиционният спец, е 50 пъти по-малка от сумата от 300 000 евро, за която настояваше босът на Стяуа Джиджи Бекали.Жалбата на ексцентричния бизнесмен е отхвърлена и решението за тези 6000 евро остава окончателно и неподлежащо на промяна.Нойберт има два периода в Стяуа, като в тях бе в екипа на Лауренциу Регекампф. Двамата работиха и в Литекс.", "date": "2017.09.05", "title": "Треньор в ЦСКА-София осъден в Румъния"}
{"url": "https://offnews.bg/obshtestvo/biznesat-gubi-nad-70-mln-leva-godishno-zaradi-prekomeren-stres-pri-sl-664425.html", "text": "\"Българският бизнес губи по 70-80 милиона лева годишно заради големия стрес, на който са подложени служителите\", заяви председателят на Българската стопанска камара Тончо Томов по време на пресконференция на тема \"Играта на професионалното прегаряне и баланс личен живот-работа\".\"Има много дефиниции на така наречения „бърн аут“ (прегаряне). Една от тях гласи следното: състояние, свързано с емоционално и физическо изтощение. Част от симптомите са главоболие, изтощение, схващания, дори дисфункция в сексуалния живот, поведенчески проблеми, агресивност. Според данни от САЩ и Европа различните поколения и полове имат различна предразположеност към \"прегаряне\". Идеята ни е да обясним и обучим бизнес средите как да предпазват служителите си от този стрес, тъй като в днешно време средата става все по-взискателна, плановете – все по-предизвикателни. Относно данни за това състояние сме изостанали на фона другите държави от ЕС, но се надяваме до 1-2 години да имаме по-точни цифри\", обясни Анелия Горгорова – управител на Key Success Indicators (консултантска компания в областта на управлението на човешките ресурси и бизнеса) и член на управителния съвет на Българска асоциация за управление на хора.\"Стресовият феномен съществува и в България. Образованието, армията и администрацията са едни от сферите на работа с най-висок процент на прекомерен стрес. Като цяло работата, която изисква контакт с хора, е най-засегната. Годишно се изплащат над 144 милиона лева за болнични, а 50 на 100 от тях са причинени именно заради стрес или бърн аут. Тук не е засегнат само бизнесът, но и ангажираните хора. Неблагоприятният климат на работната среда предизвиква стресово състояние. Да създадем клинични пътеки и терапии не е единственият начин да решим проблема. Трябва да се създаде работна атмосфера, която да прави служителите щастливи\", обясни още Томов.В България има регулация относно този проблем, тя е неизбежна, заради европейски регламенти, но е твърде обща. Според нея, работодателите са задължени да следят психическото здраве на служителите си, но няма нужния капацитет и контролни органи, обясни Томов.\"Стресът е епидемията на 21-ви век. Той работи на две нива - честота и степен на стрес. В Северна Америка бърн аут струва на бизнеса над 320 милиарда долара годишно. В Торонто 30% от младите хора имат психически проблеми, тревожност, депресия или различни физически заболявания. Има шест основни фактора, които влияят върху стреса на служителите: конкуренцията, отчуждаването, посланията от обществото, технологията, самотата и икономиката на държавата. Хората вярват в мита за прогреса, за ефективността, за удовлетворението. Отговорността да се предпазим от това не е само индивидуална. Трябва да се борим заедно, да изискваме повече от правителството. Работодателите трябва да дават по-чести почивки на служителите си и да ги карат да ги взимат, да направят работната среда по-приятна и да не задължават работниците си да работят повече от 8 часа\", каза Хамза Кан - специалист по стратегически маркетинг, предприемач и мотивационен спийкър.", "date": "2017.09.05", "title": "Бизнесът губи над 70 млн. лева годишно заради прекомерен стрес при служителите"}
{"url": "https://offnews.bg/izvan-terena/uanda-nara-progovori-za-liubovnia-triagalnik-s-ikardi-i-lopes-664387.html", "text": "Съпругата на капитана на Инте, Мауро Икарди - сексапилната Уанда Нара, която е и негов личен агент, проговори за любовния триъгълник с Макси Лопес. Досега битуваше представата, че аржентинският нападател на Интер е бил близък приятел със сънародника си Макси Лопес докато играеха заедно в Сампдория, но след това е \"откраднал\" жена му Уанда Нара.Красивата блондинка обаче има по-различна гледна точка и я сподели в южноамериканското ТВ шоу Telefe, като самата тя настоява, че \"Танка\" Макси Лопес е бил нечестен към нея.\"Макси Лопес? Той ми изневеряваше и на мен ми писна. Не е вярно, че Мауро е бил близък приятел с Макси. Те бяха съотборници и в добри отношения, но неговите най-добри приятели са в Аржентина.Макси и Мауро са се срещали няколко пъти и всичко е било много спокойно. Всъщност тази история бе много по-шумна отвън, отколкото отвътре. За доброто на нашите деца се опитваме да поддържаме нашите отношения възможно най-спокойни\", коментира Нара.Половинката на Икарди разкри още, че любимият й е отхвърлил повече от веднъж предложение да играе за националния отбор на Италия.\"Италия? Да, от италианския национален отбор се опитаха 2-3 пъти да го повикат в състава, но той винаги отказваше. Мауро е наясно с желанията си и иска единствено Аржентина. Той бе трогнат, когато Сампаоли му изпрати повиквантелна, защото от много време мечтаеше да бъде част от състава на Аржентина\", заяви Нара, цитирана от Спортал.", "date": "2017.09.05", "title": "Уанда Нара проговори за любовния триъгълник с Икарди и Лопес"}
{"url": "https://offnews.bg/analizi-i-komentari/strategicheskata-tcel-na-gartcia-e-osuetiavaneto-na-koridor-8-664437.html", "text": "Меморандумът, който ще бъде подписан в град Кавала за изграждането на жп връзката между река Дунав, Черно и Егейско море от премиерите на Гърция и България, повдига отново въпроса за геополитическата недостатъчност в стратегиите на българския държавен елит.Припряността, с която Гърция настоява за узаконяването на този документ, не е случайна. Тази припряност беше реактивирана веднага след като Договорът за добросъседство и сътрудничество между България и Р Македония стана реалност и намеренията за изграждане на коридор № 8, най-пряката връзка между нашите две държави, получиха сериозна подкрепа.Тук има обаче една значителна подробност. В цялостната гръцка геополитическа и инфраструктурна стратегия, задача № 1 е саботирането на всеки проект, предвиждащ реализирането на коридор № 8. Тази стратегия има дълбоки корени, но през последните двайсетина години тя се радва на особено внимание и грижи.В общия пропаганден шум, съпътстващ интеграционните процеси в Европа, след падането на тоталитарните режими в Източна Европа и разпада на Югославия, Гърция побърза да впише собствения си интерес и да го защити с цената на своето предимство, че тя единствена на Балканите беше член и на ЕС, и на НАТО. В същото време гръцкото правителство активно заработи за създаването на „ научно обоснована” позиция за спъване на икономическото съвземане на България, Р Македония и Албания. Нейната цел беше тяхното приемане в евроатлантическите структури да стане така, че икономически те да се впишат в схемата, създадена от Атина. Тази схема беше разработена подробно през 1996 г. под личното ръководство на тогавашния гръцки премиер Костас Симитис. Основните принципи, по които Гърция трябва да диктува икономическото развитие на Балканите, бяха публикувани в обемист том от разработки, дело на известни икономисти. Книгата носи заглавието „Реформата и икономическото сътрудничество в Югоизточна Европа”. Тя съдържа около 500 страници, започва с две встъпителни студии:”Гръцката външна политика на Балканите и в района на Черно море”, чийто автор е тогавашният министър на икономиката Янис Папандониу, и „Гърция и Европа” от професор Панайотис Корлирас, председател на Йонийската банка, издала труда. Следват предговор и 12 глави. Особено важна за нас и днес е глава 12-та, носеща заглавието „Отворена” или „затворена” инфраструктура и политическите отклонения на пътя Игнатия”. Подробното вникване в съдържанието на тази глава ни убеждава, че главното ударение върху гръцката инфраструктурна стратегия пада върху осуетяването с всички средства на коридор №8.В 12-та глава на този труд откриваме откровената гръцка позиция:Колко актуално звучат тези намерения днес, когато часове ни делят от подписването на меморандума за жп връзката между Дунав, Черно море и Егейско море!Малко по-надолу в тази 12-та глава четем още по- конкретни замисли: „Развитието на дискусията за Игнатия, „Парагнатия” /по-точно би било Антиигнатия/ и оста север-юг доказва, че Гърция изгуби много време, между другото с първоначалното настояване за проекта на „затворена” Игнатия. ПРИЕМАНЕТО НА ТАКТИКАТА ЧРЕЗ ОТКЛОНЕНИЯ ДА СЕ ОТВЛИЧА ВНИМАНИЕТО ОТ ОСНОВНИЯ ОПАСЕН ЗА ГЪРЦИЯ ПРОЕКТ „КОРИДОР №8, СТАВА ПЪРВОСТЕПЕННА ЗАДАЧА”Място за наивности, илюзии и евроатлантическа фразеология, в случая, няма. Следващите ходове на Гърция доказаха, че нашата южна съседка не страда от никакви скрупули при осъществяването на тази своя стратегия. На състоялия се първи конгрес за инфраструктурни проекти в Солун, в началото на септември 1997 г. гръцката страна направи всичко възможно да неглижира намеренията да се постави в дневния ред въпроса за коридор №8. Когато представителите на България, Р Македония и Албания повдигнаха този жизненоважен за тях въпрос, гръцките медии отговориха в хор, високо и с неприязън.Излизащият в Солун в.”Ангелофорос” веднага реагира с материала на Трендафил Петканидис „Параегнатия е сън”. Авторът с голямо задоволство констатира, че желанието на тези страни да свържат албанското пристанище Дуръс с Бургас и Варна е подплатено с много малко пари, едва 24 милиона екю, осигурени от Европейската банка и то само за отсечката Дуръс-Тирана.Вестник „Неа Македония” с нескрито раздразнение коментира изказването на българския представител г-н Таушанов, който в доклада си споменал за „Параигнатия”, която нарекъл Осми общоевропейски коридор. Изказването на българския делегат е заставило тогавашния ресорен министър Костас Лалиотис да даде специална пресконференция, на която обяснил на присъстващите журналисти, че такъв коридор не съществува... Под влияние на всевъзможни задкулисни дипломатически ходове на Атина, донорската конференция на Пакта за стабилност, състояла се на 28 и 29 март 2000 г. остави без всякакви последствия съвместния проект на България, Р Македония и Албания за изграждането на коридор №8. На 7 юли 2000 г. в Рим се състоя среща на всички страни, заинтересовани от изграждането на коридор №8. Гърция си беше извоювала по неведоми пътища, правото да участва в този форум. Тук тя направи всичко, за да бъде осуетено подписването на меморандума за изграждането на този проект. През ноември 2000 г.Гърция предприе нова офанзива. По време на обиколката на тогавашния министър на икономиката Янис Папандониу в Албания, България и Р Македония, той им предложи по 50-60 млн. долара за предимствено изграждане на инфраструктурни проекти, свързващи тези страни поотделно с Гърция. Тогава той съживи и идеята за нефтопровода Бургас- Александруполис, един от най-важните лостове на Гърция за обезсмисляне на коридор №8 и проекта за нефтопровод от Бургас до Вльора. И докато българските държавни и правителствени институции не забелязваха тези „лудории” на нашия „наставник”по пътя към Европа, възмущението изригна в Скопие.Тогавашният македонски президент Борис Трайковски без всякакви заобикалки, директно и категорично посочи злото. На форум в Страсбург с негодувание и тревога той изрече думи, които не намериха достатъчен отзвук у нас. А тези думи защитават и българския интерес:И важната добавка:”СТАНА ТАКА, ЧЕ ВЛИЯТЕЛНИ ДЪРЖАВИ, НАПРИМЕР ГЪРЦИЯ, СИ ИЗДЕЙСТВАТ ОТ ЕВРОПЕЙСКИ ДЪРЖАВИ ФИНАНСИРАНЕ НА ОТКЛОНЕНИЯТА И ТАКА ОТПАДА ФИНАНСИРАНЕТО НА САМИЯ КОРИДОР. Вероятно страните, които искат да се прикачат към него, се стремят да се изгуби основната идея... Затова Македония е против...” /в. ”Сега” 28 юни 2002 г./Това, разбира се, не е емоционална, а дълбоко премислена и аргументирана позиция на македонския президент. Той много добре знаеше, че това, което прави Атина е винаги в полза и на Белград. Взаимноподкрепящите действия между Гърция и Сърбия излязоха съвсем наяве по време на вътрешния конфликт в Македония през 2001 г. Готовността на България да помогне на Македония в този труден момент, в Гърция беше изтълкуван така:”Властите в Скопие вместо да преговарят с местните албанци, търсят помощ отвън, включително и от България, КОЕТО Е МНОГО ОПАСНО...” /в.”Катимерини”, 15 март 2001 г./.А защо е много опасно България да помага на Македония, може да разберем, ако отгърнем отново в.”Катимерини”, само че от 16 април 1994 г. Тук камъчето е изплюто съвсем:”Междувременно белградският вестник „Вечерне новости” в своя скорошна публикация предупреди, че построяването жп линията София-Скопие-Драч представлява директна военна заплаха за южната граница на югославската федерация...”Всъщност това е и целта, с всички средства да бъде осуетявано изграждането на какъвто и да е проект по посока изток-запад. В съобщението за финансиране на важни инфраструктурни проекти до 2020 г.,публикувано от транспортната комисия на Евросъюза в края на септември 2003 г., коридор №8 не намери място, решение, което получи веднага бърз отклик в Гърция. По време на официалното посещение на тогавашния гръцки президент Константинос Стефанопулос в Белград на 15 октомври 2003 г., той заяви на своя колега Светозар Марович, че Гърция е готова да ускори финансирането за изграждането на коридор №10 и че Гърция е определила 238 милиона евро за Сърбия и Черна гора във връзка с този проект. Заслужава да признаем, че и в България, и в Македония има среди, и то твърде влиятелни, които работят съвсем дискретно срещу коридор № 8, защитавайки по инерция в България руските интереси, а в Македония – сръбските. В случая е необходим далеч по-прагматичен поглед, който извън американските и руските интереси да съгледа българските и македонските ползи.На 7 април 2004 г. в Скопие се проведе форум за инвестиции в енергетиката, на който присъства и шефът на АМБО корпорейшън г-н Едуард /Тед/ Фергюсън. Тази корпорация беше създадена за реализирането на нефтопровода от Бургас до Вльора. За да ни стане ясно какво загубиха България и Македония, в резултат от практическото прилагане на гръцката стратегия за саботиране на всяка стъпка по осъществяване на коридор № 8, ще приведем данните, които тогава изнесе пред този форум Тед Фергюсън. Според него тогава са били осигурени 700 милиона долара за реализирането на нефтопровода Бургас- Вльора. Тогава той предвижда, до месец-два да бъде подписан меморандумът за строежа между България, Македония и Албания, а от началото на 2005 г. да започне изграждането му. От общата дължина 970 мили 50% ще преминава през България, 30% - през Р Македония и 20% - през Албания. Капацитетът на нефтопровода първоначално е 75 000 барела дневно. Тогава се е предвиждало строежът да завърши през 2008 г., когато само от транспортни такси България ще има чиста печалба 60-80 милиона долара.В резултат на своята неотстъпна и целенасочена дейност, Гърция успя да стопира изграждането на коридор № 8 и да насочи всички средства от европейските фондове за реализиране на магистралата от Александруполис до Игуменица, която има за нея голямо геополитическо значение, но продължава да бъде икономически нерентабилна. Построяването на жп връзката между Дунав-Черно и Егейско море ще повиши икономическата роля на тази магистрала, но ще намали още повече вероятността за реализиране на инфраструктура по посока изток-запад. С готовността си България да подпише меморандума за изграждането на този проект, тя сама обрича на забвение така лелеяната мечта за жп връзка София-Скопие и изобщо цялата стратегия за осъществяването на коридор №8.***През 1919 г.,непосредствено преди Парижката конференция за мир, сътворила и Ньойския диктат за България, неопитният в междудържавните отношения Александър Стамболийски пише писмо до гръцкия премиер Венизелос, в което търси неговото съдействие Западна Тракия и Беломорска Македония да останат в рамките на България, което е напълно естествено и справедливо. В същото време Венизелос беше подготвил своето предложение до Конференцията България да бъде разделена на три области, подчинени съответно на Атина, Белград и Букурещ. Това предложение беше напът да бъде прието, но американският президент Удро Уилсън заплаши , че ще напусне конференцията и така България запази своята цялост, макар и осакатена жестоко. Днес нямаме право за илюзии, като тези на Александър Стамболийски по отношение на Гърция.Гръцката стратегия към София и през XIX век, и през ХХ век, и през ХXI век е една и съща: да ерозира нейното достойнство, икономически възход и просперитет. С тази изстрадана истина, трябва да е въоръжен всеки, който вземе в ръце кормилото на България и който сяда да преговаря по някакви въпроси с тази наша съседна държава..", "date": "2017.09.05", "title": "Стратегическата цел на Гърция е осуетяването на Коридор 8"}
{"url": "https://offnews.bg/obshtestvo/3-iasli-s-videonabliudenie-zarabotiha-v-plovdiv-664401.html", "text": "Първите три детски ясли в с видео наблюдение заработиха в в Пловдив.Те се намират в район \"Централен\" и са оборудвани с общо 21 камери. Идеята за поставянето им е на кмета на района Георги Стаменов и цели повишаване сигурността за децата и техните родители. За реализацията е привлечен частен партньор. Общината поема разходите за монтажа.Камерите са монтирани в 3 от 4-те ясли в района - Детска ясла 18 – „Вълшебно детство“, Детска ясла 10 „Детска ясла на мечтите“ и Детска ясла 30 „Приказен свят“. С техниката ще се наблюдава случващото се в детските ясли и ще се осъществява контрол на поведението на работещите и посетителите, съобщават от общината. Директорите имат достъп до монитора, който предава на живо видео от камерите в детските заведения. Техниката на стойност 3560 лв. е дарена от  фирма „Анди“. Дава възможност случващото се в детските заведения да бъде не само наблюдавано, но и преглеждано с минала дата.„Бих желал всеки родител да бъде спокоен за сигурността на своето дете, което прекарва цял ден в детската ясла. Същевременно това е жест и към служителите на яслите, които поемат отговорност за децата, докато родителите им са на работа“, коментира Георги Стаменов.„Родителите веднага забелязаха монтираните камери. Реакцията им е позитивна. За мен и колегите ми придобивката може да бъде само от полза и улеснение в работата“, споделя Румяна Петрова, директор на „Детска ясла на мечтите“.При монтажа на камерите районната администрация се съобразява с правилата за лично пространство и етика: камерите са разположени в коридори, стълбища, приемни. Няма монтирано видео наблюдение в спални и игрални помещения, уточняват от общината.", "date": "2017.09.05", "title": "3 ясли с видеонаблюдение заработиха в Пловдив"}
{"url": "https://offnews.bg/obshtestvo/v-tcentara-na-sofia-obelia-i-banishora-bez-voda-dnes-664371.html", "text": "\"Обеля\" и част от центъра на София са в списъка с адресите, които днес ще останат без вода заради ремонти.От 9 до 17 ч. тя ще бъде спряна в \"Обеля\" II: бл. 268, бл. 269, бл. 271, бл. 273, бл. 272, ул. 275. Ако работите продължат по-дълго, ще има водоноска пред 30 ДКЦ.Заради подмяна на водопроводно отклонение в село Иваняне, община Банкя, няма да има вода от 9.30 до 16.30 ч. в село Иваняне. Ако работите продължат по-дълго, ще има водоноска на площада на селото.Централни софийски улици също ще бъдат засегнати от спирането на водата днес. Такама да имат по ул. \"Уилям Гладстон\" - от бул. \"Витоша\" до ул. \"Ангел Кънчев\" от 9 до 18 ч. заради подмяна на сградно водопроводно отклонение. Ако работите продължат след 18 ч., ще има водоноска на ъгъла на улиците „Уилям Гладстон“ и „Христо Белчев“.В село Лозен няма да има вода от 9 до 17 ч. по ул. „Варовита“ от ул. „Старата чешма“ до ул. „Маркова ливада“. Ако работите продължат след 17 ч, ще има водоноска на ул. \"Варовита\".В \"Банишора\" също няма да има вода. Тя ще бъде спряна от 9 до 20 ч. на ул. „Враня“ - от ул. „Димитър Петков“ до ул. „Перник“. Ако работите продължат след 20 ч., ще има водоноска на ъгъла на улиците \"Враня\" и \"Перник\".Квартал Абдовица също ще остане без вода от 9.30 до 21.30 ч. на №226, №227, №228, №229, №230, №225, №231, №233, №240, №234, №235, №236, №237, №238. Ако работите продължат над 12 часа, ще има водоноска на №241.В кв. Военна рампа няма да има вода от 9 до 19 ч. по ул. „Проф. Иван Георгов“ от ул. „Локомотив“ до река „Суходолска“. При продължителност на работите над 12 часа, ще има водоноска на ъгъла на улиците „Проф. Иван Георгов“ и „Локомотив“.", "date": "2017.09.05", "title": "В центъра на София, Обеля и Банишора без вода днес"}
{"url": "https://offnews.bg/obshtestvo/4-g-sled-kato-futbolna-vrata-ubi-dete-tragediata-se-povtori-i-otnov-664383.html", "text": "Четири години, след като метална врата на футболно игрище уби дете, трагедията се повтори. И отново няма виновни, и вероятно отново никой няма се заеме с премахването на опасните подвижни съоръжения от полянки и забравени игрища.Кметът на село Градежница, Тетевен Свилен Чернин не призна вина след трагедията вчера, при която 12-годишният Асен бе убит от паднала върху него метална врата. Две години деца не тренират тук, каза той пред Нова тв. Общинската управа нямала представа, че деца ходят там.Вчера Асен и негови приятели отиват да играят там и явно решават да преместят вратата. Металното съоръжение удря главата на Асен и той пада, а децата се разбягват. Тялото му стои 40-50 минути, преди да бъде извикана линейка, плаче днес майка му. 12-годишното момче - вратар на ФК \"Светкавица\" - издъхва в болницата в Тетевен. Майката, цитирана от bTV, предполага, че вероятно е бил с гръб и не е видял, че вратата пада върху него.В Районно управление - Тетевен, е образувано досъдебно производство, извършен е оглед и е започнало полицейско разследване.През 2013 г. метална врата на футболно игрище във Велико Търново пада и убива 7-годишно дете. И до днес не са взети мерки подобно нещо да не се случи другаде.", "date": "2017.09.05", "title": "4 г., след като футболна врата уби дете, трагедията се повтори и отново няма виновни"}
{"url": "https://offnews.bg/sviat/kuba-zapochva-5-mesechen-prehod-s-kojto-shte-slozhi-kraj-na-erata-kas-664393.html", "text": "Куба започна вчера петмесечен политически преход, който се очаква да сложи край на започналото преди близо 60 години управление на братята Кастро, предаде агенция Асошиейтед прес, цитирана от БТА.До края на този месец кубинците ще се събират на малки групи, за да определят своите кандидати за изборите за общински съвети на 22 октомври. Това е първото от поредица гласувания на местно, провинциално и, накрая, на национално равнище. На следващите етапи ще бъдат избрани членовете на провинциалните събрания и на парламента.Очаква се до февруари новото Национално събрание на народната власт, еднокамарният законодателен орган, да избере председател на Държавния съвет (де факто държавен ръководител) и членове на влиятелния орган.86-годишният Раул Кастро, който понастоящем е председател на Държавния съвет, казва, че ще подаде оставка от поста дотогава, но се очаква да остане начело на управляващата Кубинска комунистическа партия. През 2008 г. той наследи като президент своя по-голям брат Фидел, историческия лидер на Кубинската революция от 1959 г., който се оттегли заради здравословни проблеми и почина миналата година.Раул Кастро започна поредица бавни и ограничени социално-икономически реформи. Кубинският лидер освен това постигна споразумение с предишния президент на САЩ Барак Обама за възстановяване на двустранните отношения.От дълго време се очаква следващият председател на Държавния съвет на Куба (държавният глава на страната) да стане Мигел Диас-Канел Бермудес. 57-годишният първи заместник на Раул Кастро стои далеч от общественото внимание през последните години. Други партии освен комунистическата нямат право на участие в изборите за общински съвети и властите работят за възпрепятстване на избирането на опозиционни кандидати. Критиците определят изборите като безсмислено упражнение, целящо да създаде илюзия за демокрация, отбелязва АП.Опозиционна коалиция заяви, че очаква 170 дисиденти да се борят да бъдат номинирани за общинските избори. При предишни избори неколцина опозиционери достигнаха до тази фаза, но бяха победени на самите избори.", "date": "2017.09.05", "title": "Куба започва 5-месечен преход, с който ще сложи край на ерата Кастро"}
{"url": "https://offnews.bg/tenis/grigor-dimitrov-obicham-u-doma-iskam-da-sam-blizo-do-korenite-si-sn-664441.html", "text": "Григор Димитров се прибра за кратко у нас, като след родното Хасково отскочи и до София. В столицата най-добрият ни тенисист и неговите родители бяха приети от президента Румен Радев. Държавният глава е роден в Димитровград, но завършва гимназия в Хасково.Гришо отдели няколко минути на Haskovo.net, в които говори за US Open, за семейството, за корените си.„Почивам си в момента, прибрах се само за малко, за да видя в Хасково майка ми и баща ми, да видя клуба отново (б.а.ТК „Хасково 2015“). Като гледам, всичко тук на кортовете се развива много добре.Искам да бъда част от този клуб и с каквото мога да помагам. За съжаление обаче не разполагам с толкова време, колкото ми се иска“, каза Димитров.„US Open приключи малко по-рано за мен. Но като цяло имах добри 7-8 седмици в Щатите и сега започвам да се подготвям за Азия. Смятам, че на Мастърса в Шанхай, който предстои, имам добри шансове.До края на година имам 5-6 турнира. Целите ми си остават същите. И след това започвам отново. Трябваше ми обаче наистина малко почивка“, допълни нашето момче.„Важно е да стоя близо до корените си, да съм колкото се може по-често близо до семейството си. Моят живот е толкова бърз-всяка една седмица съм на различно място и затова е много хубаво, когато се прибера вкъщи, хубаво е да се срещнеш с роднините си, да си там, откъдето си тръгнал.Това ми дава голяма сила и перспектива за бъдещето. Винаги след това се чувствам доста по отпочинал, защото знам, че трябва да започна отново с тренировките после, с фитнеса и въртележката започва отново да се върти. Затова дните, като сега, в които съм свободен, ги използвам максимално да правя това, което ми се иска“, завърши Григор Димитров, който този път е сингъл у нас", "date": "2017.09.05", "title": "Григор Димитров: Обичам у дома, искам да съм близо до корените си (снимки)"}
{"url": "https://offnews.bg/drugi/sportat-v-efir-dnes-664386.html", "text": "Футбол18,55 ч България - Люксембург (мл.) БНТ HD (пряко)21,45 ч Ирландия - Сърбия Диема спорт (пряко)Спорт15,00 ч Баскетбол, ЕП (м), Чехия - Черна гора БНТ HD (пряко)15,15 ч Колоездене, обиколка на Великобритания Eurosport 2 (пряко)15,45 ч Колоездене, обиколка на Испания Eurosport 1 (пряко)19,00 ч Тенис, US Open Eurosport 1 (пряко)21,30 ч Колоездене, обиколка на България БНТ HD0,30 ч Тенис, US Open Eurosport 1 (пряко)2,15 ч Тенис, US Open Eurosport 1 (пряко)4,00 ч Тенис, US Open Eurosport 1 (пряко)", "date": "2017.09.05", "title": "Спортът в ефир днес"}
