{"url": "https://offnews.bg/sviat/oshte-edno-silno-zemetresenie-raztarsi-tajvan-674430.html", "text": "Трус с магнитуд 5,7 беше регистриран на източното крайбрежие на остров Тайван, съобщи правителството, цитирано от Ройтерс и БТА.Земетресението е станало близо до град Хуалиен - същия район, който беше поразен от силен трус вчера и където спасителните работи продължават.Според Геофизичния институт на САЩ епицентърът на новото земетресение е бил на 21 км североизточно от града, а огнището - на дълбочина от 11 км.Седем души загинаха при вчерашното земетресение, а 67 все още са в неизвестност.", "date": "2018.02.07", "title": "Още едно силно земетресение разтърси Тайван"}
{"url": "https://offnews.bg/politika/kaloian-pargov-da-nabliudavame-vnimatelno-kakvo-se-sluchva-v-gartcia-674415.html", "text": "Случващото се в Гърция е много показателно и трябва да го наблюдаваме внимателно, заяви лидерът на БСП - София Калоян Паргов в интервю за \"Канал 3\". Той коментира протестите в Атина срещу използването на името \"Македония\" от държавата Македония.\"В Гърция процесите тепърва предстоят, включително и вътрешнополитическите като залог за бъдещето на Ципрас, коментира той. - Това е залог за бъдещето и на Зоран Заев. От изхода на тази ситуация зависи бъдещето на тези две държави във вътрешнополитически план. Няма съмнение, че самият Ципрас ще се опита да направи сделка. Тези протести в момента му помагат, за да може да бъде по-убедителен\".Според Калоян Паргов за България е добре Македония да се умиротвори. \"Важно е да развием съвместни икономически, инфраструктурни, транспортни и енергийни проекти, защото няма как да избягаме от тази най-романтична част от нашата история, каза още той. - Позицията за Македония е въпрос на българско самосъзнание. И много ми се иска в учебниците по история тя да бъде вплетена, за да може и следващите поколения да я носят в себе си. В политиката паметта е много важно нещо. В това отношение БСП може да бъде доста полезна, тъй като тя има знания и много помни. Ако, разбира се, някой иска да я чуе\".", "date": "2018.02.07", "title": "Калоян Паргов: Да наблюдаваме внимателно какво се случва в Гърция"}
{"url": "https://offnews.bg/politika/podgotviat-aktualizatcia-na-biudzheta-zaradi-zaplatite-v-mvr-674410.html", "text": "Заради увеличението на заплатите на полицаите, за които премиерът Бойко Борисов се ангажира да бъдат отпуснати допълнително 100 млн. лв., ще бъде направена актуализация на бюджета за тази година, научи OFFNews. Вариантът е бил предложен от финансовото министерство в разговори с МВР на ниво зам.-министри. В случая актуализацията на бюджета е неизбежна, тъй като според Закона за публичните финанси отпускането на целеви средства се предоставят само през промени в Закона за държавния бюджет. С отпуснатите миналата година 55 млн. лв. общото увеличение на заплатите в МВР ще достигне 20%, с което ще бъдат удовлетворени исканията на синдикатите.Изчисленията на МВР показват, че от 1 януари държавните служители по Закона за МВР, които са с висше образование, ще получат увеличение между 5.2 и 12.37%. За държавните служители със средно образование увеличението ще бъде от 19.94 до 20.54%, а за лицата по трудови правоотношения - между 4.26 до 27.22%.За държавните служители по Закона за държавния служител увеличението ще достигне 6.23%.Разпределението на новите 100 млн. лв. ще доведе до увеличението на основното месечно възнаграждение с 81 лв. Предходните 55 млн. лв. бяха разпределели в процентно отношение в зависимост от различните категории служители и длъжностите, които заемат.Очаква се решение на правителството какво да прави и с исканията на синдикатите на служителите в затворите, които също поискаха увеличение на заплатите, равностойно на това в МВР. Засега плановете на властта за тях остават неясни.", "date": "2018.02.07", "title": "Подготвят актуализация на бюджета заради заплатите в МВР"}
{"url": "https://offnews.bg/obshtestvo/globiavat-lukojl-i-kronoshpan-za-mirizmite-v-burgas-674413.html", "text": "Въздухът в Бургас не е замърсяван през последните седмици, въпреки десетките сигнали на граждани за неприятни миризми. Няма опасни превишения на нормите, категорични са от РИОСВ, но пък ще бъдат наложени санкции на двете предприятия именно заради миризмите. Направени са десетки проверки в цялата община, които не са показали отклонения. Относно проверката на територията на „Лукойл“, началникът на институцията Тонка Атанасова поясни на пресконференция, че най-вероятно миризмите са идвали от рекултивацията на нефтените утайници. Тя е трябвало да бъде временно преустановена при неприятни метеорологични условия като температурна инверсия, каквато имаше през януари. Това не е сторено или поне няма доказателства за подобна мярка. В комплексното разрешително на „Лукойл“ е категорично упоменато, че при подобни метеорологични условия, производствата трябва да бъдат ограничавани. Аналогична е ситуацията и с „Кроношпан“ след сигнали за миризми за обработена дървесина. Акт ще бъде съставен и на този завод. И двете предприятия е трябвало да ограничат производството и работата си при такива неприятни метеорологични условия. Най-вероятно санкцията за „Лукойл“ ще е между 60 и 100 000 лв., а за „Кроношпан“ – около 40 000 лв. От РИОСВ поясниха, че е имало отчетено завишение на нормите на бензен в кв. „Долно Езерово“. Дали те са над допустимото не може да се каже, защото нормата за газове като бензен се изчислява на годишна база. Временно е преустановена работата по рекултивацията на нефтените утайници на територията на „Лукойл“ до второ нареждане от страна на РИОСВ. Около 450 000 кубични метра нефтени отпадъци, пластмаси, керосин, мазут се намират в тези т. нар. окислителни езера. Те са трупани в тях от 60-тте години. Нефтените утайници трябва да бъдат изчистени до 2020 г., възложител на тези дейности е държавата. Относно искането на кмета Димитър Николов към двете предприятия да закупят газ – анализатори, заместникът му Руска Бояджиева добави, че отговор от предприятията все още няма. Община Бургас ще изиска и постоянен мониторинг от страна на „Кроношпан“.", "date": "2018.02.07", "title": "Глобяват „Лукойл“ и „Кроношпан“ за миризмите в Бургас"}
{"url": "https://offnews.bg/sviat/turtcia-osadi-64-dushi-na-dozhivoten-zatvor-za-prevrata-ot-2016-g-674418.html", "text": "Турски съд произнесе днес 64 доживотни присъди на военни, обвинени в участие в неуспешния преврат в страната от юли 2016 г.Четирима от обвиняемите са получили присъди с по-тежък режим. Те са обвинени, че са опитали да свалят конституционния съд със сила, а 100 души са оправдани. Според властите лидерите на преврата са накарали нищонеподозиращи студенти да се изправят срещу цивилни, противопоставили се на преврата, пише \"Ройтерс\".Близо 240 души, повечето от които невъоръжени цивилни, бяха убити по време на преврата, когато група военни опитаха да свалят президента на страната Реджеп Таийп Ердоган. В отговор властта арестува близо 50 000 души, а други 150 000 бяха уволнени от държавни позиции или отстранени временно.Според властите в страната, опитът е организиран от привърженици на живеещият в изгнание в САЩ ислямски проповедник Фетхуллах Гюлен.", "date": "2018.02.07", "title": "Турция осъди 64 души на доживотен затвор за преврата от 2016 г."}
{"url": "https://offnews.bg/112/zhiteli-na-ihtiman-biha-politcai-za-da-pomognat-na-narushitel-da-izbi-674421.html", "text": "Трима души са арестувани за това, че са нападнали полицаи с цел да помогнат на нарушител да избяга. Случката се развива вчера около 17.30 часа, когато полицейски патрул се опитал да спре \"Мерцедес\", който криволичел по улицата. Шофьорът на колата обаче не се подчинил на сигнала и дори ускорил.Все пак полицаите догонили колата, но водачът вместо да излезе и да съдейства на властите, блъснал колата и продължил по пътя си.В преследването на \"Мерцедеса\" се включило и подкрепление, а по-късно колата била открита пред частен имот. За да възпрепятстват действията на полицаите, жители на кв. \"Изток\" ги обградили, като им нанесли удари и скъсали униформите на двама от тях. По време на побоя 23-годишния водач успял да избяга и да се укрие.За срок до 24 часа са задържани двама мъже и жена, а разследването продължава, съобщават от МВР.", "date": "2018.02.07", "title": "Жители на Ихтиман биха полицаи, за да помогнат на нарушител да избяга"}
{"url": "https://offnews.bg/tenis/vavrinka-dojde-v-sofia-vidia-no-ne-obeshta-da-pobedi-674424.html", "text": "Носителят на три титли от турнири от Големия шлем Стан Вавринка пристигна в София за участието си в турнира Sofia Open. Вавринка получи “уайлд кард” след оттеглянето на миналогодишния шампион Григор Димитров.По негово желание той разгледа София и позира за фотосесия пред катедралата \"Александър Невски\". След това швейцарецът даде пресконференция в \"Арена Армеец\" и логично акцентът във въпросите към него беше свързан с Григор Димитров и впечатленията му от България.“Щастлив съм да бъда тук, в България. Сега се чувствам доста по-добре, отколкото в Австралия. Коляното ми е по-добре. Зная, че не съм в топформа, защото за да я достигна, са нужни време и мачове. Винаги искам да печеля, но в момента нямам големи очаквания към себе си, ако спечеля повече мачове, това ще е бонус”, сподели Вавринка.“Григор винаги е бил много приятен играч за гледане, невероятно атлетичен на корта. Със сегашния си треньор Дани Валверду вършат отлична работа заедно. Тренирали сме заедно с него, играли сме на двойки и се радвах много за него, когато спечели “Мастърс”-а в Синсинати и Финалния турнир в Лондон.Той заслужава тези успехи, защото зная колко сериозно се труди... Срещу Григор се играе трудно, побеждавал ме е неведнъж, но извън корта е добър приятел”, каза още 32-годишният швейцарец.Междувременно Александър Донски и Александър Лазов отпаднаха в първия кръг на двойки на турнира в София, с което българското участие в надпреварата приключи. Участващите с \"уайлд кард\" Донски и Лазов загубиха от Джейми Серетани (САЩ) и Сандер Жил (Белгия) с 3:6, 4:6 след малко повече от час игра.", "date": "2018.02.07", "title": "Вавринка дойде в София, видя, но не обеща да победи"}
{"url": "https://offnews.bg/analizi-i-komentari/v-rusia-izdadoha-antiprotestarska-kniga-v-koiato-obiasniavat-kolko-po-674403.html", "text": "Олег Матвейчев, приближен до Кремъл политолог и професор в руското Висше училище по икономика, и политическият технолог Артьом Акопян написаха книга, в която се твърди, че корупцията е безобидно явление и не нанася сериозни щети на държавата.В увода на книгата \"Митовете за корупцията\" авторите директно си признават, че са я написали заради протестите в Русия, водени от опозиционера Алексей Навални и неговия \"Фонд за борба с корупцията\": - пишат Матвейчев и Акопян, които се обявяват срещу \"грантаджиите в Русия\".Звучи като сатира, но авторите приемат за сериозни подобни аргументи:\"Всъщност корупцията, дори и да е широко разпространена, не нанася особени щети на държавата, защото даже и откраднатите пари така или иначе остават в икономиката. Корумпираният човек харчи тези пари по същия начин, както би похарчил и честно спечелените.\"\"Да предположим, че трябва да се построи къща. И има три фирми, които могат да я построят. Едната за 100 милиона, втората - за 110, третата - за 115. Чиновникът ще избере първата, която може да построи къщата за 100 милиона, за да няма възражения след това. Той изпраща своя човек при тази фирма, която се вписва най-добре в условията на обществената поръчка, за да не създава подозрения. А ако фирмата задели и нещо настрани за чиновника, още по-добре и всичко си остава скрито-покрито. По същия начин съдията ще предпочете да вземе подкуп от този, който и по закон си е прав. И джобът е пълен, и съвестта - спокойна, и началството нищо няма да заподозре. В тези случаи корупцията не е във вреда нито на конкуренцията, нито на държавния интерес, нито на закона\"\"Нивото на корупция не оказва никакво влияние върху темпа на икономическия растеж и на икономическото развитие. Освен това, страните, на които Западът създава репутация, че са най-корумпираните, показват темпове на растеж на икономиката, които са в пъти в по-високи, отколкото в страните, които са свели корупцията до минимум.\" - агитира от видеоблога си авторът на книгата Олег Матвейчев.Излизането на \"Митовете за корупцията\" веднага провокира и серия от подигравки в онлайн издания и социалните мрежи.Ето как Кремъл ви представя светлото бъдеще: нова бюрократична каста и нова, полезна корупция - коментира в онлайн изданието \"Сноб\" журналистът Андрей Перцев  - оказва, се че подкупът е просто компенсация за чиновника, за ниската му заплата и за тежкия, отговорен труд.Бизнес анализаторът Вадим Жартун пък предложи нови теми за изследване, с които Матвейчев и Акопян вероятно ще се справят чудесно: \"Митовете за крадците: вие не сте жертва на грабеж, а пасивен мецанат\", \"Митовете за мракобесието: теорията, че Земята е сфера е нагла мистификация\", \"Митовете за болестите: бактериите също имат право на живот\", \"Митовете за бедността - лечебен глад във всяко семейство\".", "date": "2018.02.07", "title": "В Русия издадоха антипротестърска книга, в която обясняват колко полезна е корупцията"}
{"url": "https://offnews.bg/sviat/za-kakvo-se-dogovoriha-merkel-i-shultc-674419.html", "text": "Ангела Меркел възнамерява да постави четвъртия си мандат начело на германското правителство под знака на Европа. В изявление пред медиите Меркел коментира, че коалиционното споразумение със социалдемократите на Мартин Шулц е здрава основа за съставянето на добро и стабилно правителство и ще помогне на германската икономика да остане силна. \"Знаем, че за да гарантираме, че то ще бъде добро за хората в бъдеще, ще трябва да модернизираме инфраструктурата и да се справим с предизвикателствата на дигитализацията. Солидните финанси ще са отличителният знак на нашето управление\", допълни тя. Меркел подчерта, че са се наложили много компромиси, особено за разпределението на министерствата, като според нея много консерватори няма да бъдат доволни от решението финансовото министерство да отиде при социалдемократите. Коалиционното споразумение поставя Европа като приоритет. Илюстрация за това е разделът, озаглавен \"нов подем за Европа\", с който започва коалиционното споразумение. В него се приема да се увеличи вноската на Германия в бюджета на ЕС. \"Искаме да подсилим финансово ЕС, за да може той по-добре да изпълнява задачите си\", се казва в текста, цитиран от Асошиейтед прес и БТА.Документът предвижда реформиране на еврозоната заедно с Франция, което да я направи по-устойчива на кризи. Споразумението подкрепя, но доста предпазливо, и една от спорните идеи на Еманюел Макрон - създаване на инвестиционен бюджет на еврозоната, за да се помогне за стабилизирането й и да се подкрепят структурните реформи. Берлин иска също да се създаде Европейски валутен фонд. Не се споменава и дума обаче за друга френска идея - създаване на пост финансов министър на еврозоната.По отношение на мигрантите е наложен фиксиран горен праг за годишния брой кандидати за убежище, пристигащи в страната - между 180 000 и 220 000. Събирането на разделени семейства ще бъде възобновено от август, но е фиксиран месечен таван от 1000 души. Постигнат е компромис по две изисквания на СДП, които дълго блокираха преговорите: намаляване на диспропорциите в здравеопазването чрез изравняване на тарифите, по които се заплаща на лекарите от държавните и частните здравноосигурителни каси. Сегашната разлика доведе до медицинско обслужване \"на две скорости\" в Германия. Освен това използването на срочни трудови договори ще бъде по-стриктно регламентирано.След продължителни дискусии страните се разбраха да намалят от 24 на 18 месеца продължителността на срочните трудови договори, налагани от работодателя без аргументи.Във фискален план документът уточнява, че няма да има увеличение на данъците за най-богатите, противно на исканията на СДП. Същевременно социалдемократите, които поемат финансовото министерство, ще следят да няма намаляване на данъците.Партиите се договориха и за ограничаване на увеличението на пенсионните вноски до 2025 г. По отношение на климата, коалицията потвърди оттеглянето на набелязаната цел до 2020 г. вредните емисии да бъдат намалени с 40 процента в сравнение с равнището от 1990 г.Споразумението предвижда още да се направи преоценка в средата на законодателния мандат - след две години. Това дава възможност на социалдемократите да напуснат коалицията предсрочно. ", "date": "2018.02.07", "title": "За какво се договориха Меркел и Шулц"}
{"url": "https://offnews.bg/ikonomika/varhovniat-sad-v-london-othvarli-isk-sreshtu-prodazhbata-na-btk-674425.html", "text": "Английският върховен съд (The High Court of Justice) се произнесе по делото, заведено от Empreno, свързано с покупката на дружеството InterV Investment Sarl, което индиректно притежава 100% от акциите на БТК.Съдът постанови, че претенциите на Empreno Ventures Limited и LIC Telecommunications за разваляне на сделката са неоснователни.Съдебното решение отхвърля претенциите на Empreno и LIC Telecommunications за отмяна на сделката за продажба на индиректния собственик на БТК. С това решение отпадат и последните претенции, свързани с промяната на собствеността на БТК преди 2 години.Пореден съд, в различна юрисдикция, потвърждава несъстоятелността на претенциите на Empreno към групата на БТК.Българският съд потвърди на три инстанции (включително от Върховния касационен съд), че Empreno няма основание да претендира прогласяването на нищожността на документите във връзка с проведената съгласувателна процедура по реда на облигационната емисия, емитирана от БТК.Люксембургски съд в средата на януари също отхвърли всички искове на LIC Telecommunications към БТК.В средата на миналия месец беше отхвърлена поредната жалба пред Върховния административен съд срещу решението на Комисията за защита на конкуренцията, с което бе разрешено придобиването на InterV от Вива Телеком (Люксембург) С.А.", "date": "2018.02.07", "title": "Върховният съд в Лондон отхвърли иск срещу продажбата на БТК"}
{"url": "https://offnews.bg/ikonomika/zapochna-startiraneto-na-parvia-blok-ot-novo-pokolenie-na-leningradska-674420.html", "text": "На 6 февруари 2018 г. реакторът на новия свръхмощен Първи енергоблок от поколение „3 плюс“ на Ленинградската АЕЦ 2 (ЛАЕЦ 2) бе въведен на минимално контролируемо ниво на мощност. В близко време, в съответствие с програмата за физическо стартиране, специалистите ще проведат редица физически експерименти. Това ще позволи да се уточнят получените при изчисленията неутронно-физически характеристики на първото зареждане с гориво на реактора, както и да се потвърди надеждността на функциониране на защитите, блокировките и цялата система за ядрено-физически контрол и ядрената безопасност на реактора.След провеждане на редица експерименти, програмата за физическо стартиране на Първи енергоблок ще бъде завършена.Специалистите ще започнат подготовка за енергийно стартиране и опитно-промишлена експлоатация. По време на тези заключителни етапи цялото оборудване на енергоблока ще премине финална проверка при работа на експлоатационни параметри с подаване на електрическа и топлинна енергия.Енергийното стартиране на Първи енергоблок на ЛАЕЦ 2, както и началото на опитно-промишлената експлоатация, са планирани за пролетта на тази година.Иновационните и най-мощни днес енергоблокове с водо-водни реактори ВВЕР-1200, които се изграждат в ЛАЕЦ 2, са от поколение „3 плюс“ с редица преимущества, които съществено увеличават икономическите му характеристики и безопасността. Основната особеност е уникалното съчетаване на активни и пасивни системи за безопасност, които правят централата максимално устойчива към външни и вътрешни въздействия.Първият в света реактор ВВЕР-1200 от поколение „3 плюс“ бе пуснат в края на 2016 г. в Първи енергоблок на Нововоронежката АЕЦ 2.", "date": "2018.02.07", "title": "Започна стартирането на първия блок от ново поколение на Ленинградската АЕЦ"}
{"url": "https://offnews.bg/kultura/parvi-kinofestival-u-nas-za-alternativni-nachini-na-uchene-i-prepodava-674422.html", "text": "От 16 до 24 февруари в София ще се проведе първият кинофестивал, посветен на разнообразните начини, по които обучението може и реално се случва по света – „(не)Възможното образование“.Фестивалът е организиран от \"Общност за демократично образование\" и включва 11 документални филма, представящи успешни практики на преподаване и учене от България, Германия, Франция, Израел, САЩ, Латинска Америка, Индия и други държави.Фестивалът ще е съпътстван от публични дискусии след всяка прожекция и работилници за учители за предаване на практически умения в областта на алтернативното и иновативно образование.„По време на селекцията на филмите бяхме водени от желанието да покажем, че няма универсален модел на образование, защото красотата и креативността на човечеството се създават именно от различията помежду ни. Свят, който се променя с все по-бързи темпове, се нуждае от образователна система, насърчаваща пълноценното човешко развитие, така че децата ни да са подготвени да решават сложните предизвикателства, пред които сме изправени като човечество. Надяваме се, че филмите, които включват едни от най-популярните и доказали се практики на преподаване и учене по света, ще ни провокират да мислим и търсим възможни решения на проблемите в образованието, които са актуални в световен мащаб“, коментира Нели Керемидчиева, един от организаторите на фестивала. ще продължи до 24 февруари включително в Центъра за култура и дебати „Червената къща“ и Чешкия културен център.Входът за всяка прожекция е 3 лева под формата на дарение, направено на място.Всички постъпления от фестивала са предназначени за създаване и безплатно разпространение на сборника „(не)Възможното образование“.", "date": "2018.02.07", "title": "Първи кинофестивал у нас за алтернативни начини на учене и преподаване"}
{"url": "https://offnews.bg/futbol/tcska-si-pozhela-titlata-za-iubileia-674428.html", "text": "Цел номер 1 пред ЦСКА през остатъка на сезона е спечелването на титлата. Така \"червените\" искат да сложат черешката на тортата в годината, в която отбелязват своята 70-годишнина през месец май. Треньорът Стамен Белчев определи като ключово за постигането на целта оставането на бразилския нападател Фернандо Каранга, чието закъснение опъна нервите на феновете.\"Малко е изостанал с подготовката, но е тренирал в Бразилия и бързо ще навакса. Не искам да обещавам титлата, мога да обещая само, че ще работим упорито за постигане на целта\", заяви в типичния си сдържан стил наставникът на \"армейците\".Междувременно футболистите на ЦСКА подновиха тренировки на базата в Панчарево, съобщава официалният сайт на клуба. В сутрешното занимание се включиха всички играчи с изключение на Рубен Пинто, който пропусна и лагера в Испания заради контузия.Португалският полузащитник претърпя лекарска интервенция, след като получи удар в ребрата по време на контролата с Вихрен (Сандански) и беше засегнат единият му бъбрек. Пинто ще почива до 20 февруари, след което ще поднови тренировки с тима на Стамен Белчев.Друг от халфовете в селекцията на хасковлията - Кристиян Малинов, който пропусна приятелските мачове със Спартак (Москва) и Тянжин (Теда) заради лека контузия, започна заниманието със съотборниците си, след което продължи да се подготвя отделно с кондиционните треньори.Завърналият се от рехабилитация в Германия Андре Монтейро-Укра също стартира тренировката наравно с останалите футболисти, но след това се готви индивидуално по специална програма, изготвена от кондиционните треньори и лекарския щаб на тима, които следят неговото състояние.Тази събота, 10 февруари, на \"червените\" им предстои да изиграят последната си контрола преди старта на полусезона в Първа професионална лига. Съперник на ЦСКА-София от 13:00 часа на \"Армията\" ще бъде един от лидерите във Втора лига Царско село.", "date": "2018.02.07", "title": "ЦСКА си пожела титлата за юбилея"}
{"url": "https://offnews.bg/obshtestvo/veche-plashtame-danatci-i-osigurovki-onlajn-i-bez-taksi-674429.html", "text": "Вече не е нужно да се редим на гишета, за да платим данъците и осигуровките си. Всички клиенти на НАП, които притежават банкови карти, от днес могат да превеждат без такси както дължимите данъци и осигурителни вноски, така и задължения към други институции, събирани от приходната агенция.Това може да стане по два начина. Първият е чрез новата услуга на НАП, достъпна чрез портала за електронни услуги на НАП. Другият е чрез инсталираните физически ПОС терминали на работните места в салоните за обслужване на НАП, става ясно от съобщение на сайта на институцията.Едно от предимствата на картовите преводи е, че плащането се отразява веднага в данъчно-осигурителната сметка на клиента. Това означава, че задълженията се погасяват на момента, а не за 24 или повече часа, както е при традиционните банкови преводи, изтъкват от НАП.От там обръщат внимание обаче, че когато се плащат задължения към други институции (например глоби от КАТ) или задължения, които са в процес на принудително изпълнение, погасяването им се отразява след допълнителна обработка и разпределение и отнема повече време.Към момента безплатните преводи са достъпни за притежателите на банкови карти Mastercard и Maestro, както и Bcard на БОРИКА. По-късно през годината се очаква и собствениците на карти Visa също да имат достъп до тази услуга.", "date": "2018.02.07", "title": "Вече плащаме данъци и осигуровки онлайн и без такси"}
{"url": "https://offnews.bg/obshtestvo/parvi-grad-s-kliuchova-reforma-spirat-prekomernia-priem-na-detca-v-bu-674401.html", "text": "Броят на децата в детските градини и ясли в Бургас ще бъде редуциран с новия прием от тази година. Мярката ще бъде въведена . След скандалния случай, родители, преподаватели и синдикати алармираха, че в някои детски заведения има прекомерен прием на деца. В районите, където имаше недостиг на свободни места, проблемът е разрешен, каза Веселина Таралова - директор „Образование и демографски въпроси“ в Община Бургас. Тя посочи за пример филиала към детската градина „Ханс Кристиян Андерсен“ в центъра, където ще бъдат приети допълнително четири групи; новия корпус към „Чайка“; както и новата детска градина „Пинокио“ в Меден рудник. Свободни места ще има за всички, категорична бе Таралова:„“, поясни Веселина Таралова.Където условията позволяват да бъдат приети повече деца, директорите на детските заведения ще назначат повече персонал да работи с децата. Родителите трябва да прегледат възможностите, които имат, каза Таралова и добави, че докато в станалата скандално известна градина „Брезичка“ има повече деца, то в съседните детски заведения има и свободни места:„“, коментира Таралова.И в останалите детски градини в комплекс „Славейков“, където се намира „Брезичка“, има места, посочиха от администрацията. Оттам са категорични, че системата за кандидатстване и записване работи успешно от години.„“, поясни Таралова.Тя е категоричнна, че няма да се повтори ситуацията в София, където , защото системата не позволява директорите да извършват прием.", "date": "2018.02.07", "title": "Първи град с ключова реформа: Спират прекомерния прием на деца в бургаски детски градини"}
{"url": "https://offnews.bg/medii/uliana-pramova-se-zavrashta-v-bnt-kato-shef-na-novinite-674402.html", "text": "Бившият генерален директор на БНТ Уляна Пръмова се завръща на работа в телевизията като директор на дирекция „Информация“. Тя ще заеме поста на 9 февруари, съобщиха от \"Сан Стефано\" 29.По-рано днес Пръмова е била представена на новинарите на БНТ.Решението за назначението ѝ е гласувано от Управителния съвет. На тази позиция тя ще отговоря за развитието на новините, публицистиката и информационните формати на обществената телевизия.Пръмова беше генерален директор на БНТ между 2004 до 2010 година, а преди това директор на дирекция „Информация“. Завеждала е редакция „Студио БТА“ в Българската телеграфна агенция, била е управляващ директор на телевизия ВВТ, създател на новините на телевизия „Ден“, ръководител на отдел „Вътрешна политика“ във в. „Континент“ и кореспондент на БНТ и БНР в Женева и Виена. Журналистическата ѝ кариера започва в БНТ като международен редактор. В последните години Пръмова бе продуцент на публицистичното предаване на bTV \"Лице в лице\".", "date": "2018.02.07", "title": "Уляна Пръмова се завръща в БНТ като шеф на новините"}
{"url": "https://offnews.bg/analizi-i-komentari/koj-shte-nasledi-iunker-nachelo-na-evrokomisiata-674400.html", "text": "Надпреварата за приемник на Жан-Клод Юнкер начело на Европейската комисия задкулисно вече започна. Двадесет и осемте страни членки на Европейския съюз обаче са още далеч от споразумение за правилата на играта.Сред възможните кандидати да заменят представителя на Люксембург през есента на 2019 г. най-настойчиво се споменава името на сегашния главен преговарящ на ЕС за Брекзит, французина Мишел Барние, съобщава Франс прес, цитирана от БТА.Кандидатурата му вече беше разглеждана през 2014 г., но политическото семейство на Европейската народна партия (ЕНП, дясна формация с мнозинство в Европейския парламент) тогава предпочете сегашния председател на Еврокомисията.Юнкер беше определян като \"шпиценкандидат\" (водещ кандидат) на ЕНП според наложилото се название на немски език за тази процедура, която изисква европейските партии да издигат \"водещия кандидат в листата\" за европейските избори. Идеята на този подход, възприет през 2014 г., е че председател на Еврокомисията трябва да стане кандидатът на партията, излязла начело на изборите.Европейският парламент, който определя председателя на Комисията чрез гласуване, държи на всяка цена да се използва отново този метод. В това той вижда гаранция за по-голяма прозрачност и за укрепване на политическата си легитимност, както и на тази на Комисията.Европейските договори обаче повериха на страните членки правото да назначават, с квалифицирано мнозинство, кандидата за председател на ЕК, макар текстовете да изискват доста мъгляво от тях да \"вземат под внимание изборите за парламент\".Само че много европейски държавни лидери, начело с французина Еманюел Макрон, са против метода \"шпиценкандидат\" - нещо, което се очаква те да напомнят и на срещата на върха в Брюксел на 23 февруари.\"През 2014 г. имаше разочарование в множество столици поради факта, че процедурата, която доведе до назначаването на Юнкер, не беше достатъчно прозрачна\", коментира европейски източник.Според някои критици тази система е довела до политизиране на Комисията, което се смята за вредно. Други се опасяват от хипотетичен възход на евроскептичните партии на европейските избори, който би могъл да доведе до избор на кандидат от техните редици.Изправени пред такава неяснота, евродепутатите смятат да повишат тона на пленарната сесия в Страсбург тази седмица.\"Европейският парламент ще отхвърли всеки кандидат за председател на Комисията, който не е предложен като \"шпиценкандидат\" на изборите за Европейски парламент\", предупреди германецът Манфред Вебер, председател групата на ЕНП в Европарламента.А \"ако правителствата на страните членки се опитат да провалят този принцип\", добави той по адрес на президента Макрон, \"те ще трябва да обяснят защо въпреки великите приказки за необходимостта от демократична промяна в Европа на практика не са готови да се откажат от непрозрачността и секретността\".Влиятелният началник на канцеларията на Жан-Клод Юнкер, германецът Мартин Зелмайр, също призова за възобновяване на процедурата от 2014 и през 2019 г.\"Един \"шпиценкандидат\" победител, водил кампания в цяла Европа за мнозинство кресла, ще има по-голяма легитимност като председател на Европейската комисия, отколкото човек, избран при закрити врати\", изтъкна неотдавна Зелмайр в социалната мрежа Туитър.В очакване да бъде избрана формула, все още няма официално обявени кандидати.Мишел Барние, бивш еврокомисар и няколко пъти министър във Франция, никога не е казвал, че ще се бори отново за поста, но сегашните му отговорности го поставиха отново под светлината на прожекторите.\"Той свърши много добра работа\", каза висш европейски представител и отбеляза, че \"начинът му на действие по отношение на Брекзита е засилил доверието в Комисията\", която представлява. \"Той е съвсем наясно какъв политически капитал е натрупал\", казва друг европейски източник.Името на еврокомисаря за конкуренцията, датчанката Маргрете Вестагер, също често бива споменавано сред потенциалните кандидати, след като вдигна шум около американските интернет гиганти за злоупотреба с господстващо положение на пазара.\"Кандидатурата за председателството на Комисията може да ме заинтригува\", каза френският социалист Пиер Московиси, сега еврокомисар по икономическите въпроси.", "date": "2018.02.07", "title": "Кой ще наследи Юнкер начело на Еврокомисията?"}
{"url": "https://offnews.bg/zimni/balgarskoto-zname-veche-se-vee-gordo-v-piongchang-674392.html", "text": "Българското знаме бе издигнато днес в олимпийското село в Пьонгчанг на специална церемония организирана от домакините на ХХIII зимни олимпийски игри.Точно в 16,10 ч местно време кметът на селото Ю Син Мин, олимпийски шампион по тенис на маса от игрите в Атина 2004, приветства българската делегация, в която бяха спортисти, треньори и официални лица. Той получи като подарък от генералния секретар на БОК Белчо Горанов българското лъвче, което е талисман на отбора ни.От своя страна кметът на селото подари на Горанов талисманите на игрите, които са изработени от специална сплав. След това прозвуча българският химн и бе издигнат родният трикольор.За \"Добре дошли\" домакините приветстваха делегацията ни с автентични корейски танци, като в шоуто се включиха и брейкъри.", "date": "2018.02.07", "title": "Българското знаме вече се вее гордо в Пьонгчанг"}
{"url": "https://offnews.bg/sviat/bial-dim-nad-bundestaga-merkel-se-sporazumia-za-koalitcia-sas-sotcial-674390.html", "text": "След месеци преговори, чакане и спекулации Германия най-после ще има ново коалиционно правителство. Консервативният блок на канцлера Ангела Меркел и Социалдемократическата партия на Мартин Шулц са постигнали споразумение за съставяне на кабинет, предадоха медиите в страната.Телевизия А Ер Де, сп. \"Шпигел\", в. \"Билд\" съобщават, че има коалиционен договор и че последните разногласия са били преодолени. Те бяха за разпределението на министерските постове, реформата на здравеопазването и въпроса за срочните трудови договори, предаде БТА.ДПА съобщи, като се позова на информиран източник, че ГСДП получава министерствата на външните работи и на труда и социалните грижи. Тя имаше тези ведомства и в досегашното правителство. Партията получава и министерството на финансите.Мартин Шулц ще се оттегли като лидер на ГСДП, за да стане външен министър, съобщи \"Зюддойче цайтунг\". Председателката на парламентарната група на ГСДП Андреа Налес е готова да поеме лидерския пост наред с длъжността, която заема сега. От партията нито потвърждават, нито отричат тази информация.  Християндемократическият съюз ще управлява министерствата на икономиката и на отбраната, допълва Ройтерс.Християнсоциалният съюз получава министерството на вътрешните работи. Неговият партиен лидер Хорст Зеехофер заемаше твърда линия по въпроса за имиграцията.Изборите в Германия се проведоха през септември миналата година. Преговорите между Меркел и партията на Шулц започнаха в началото на тази година.Коалиционното споразумение трябва да бъде одобрено на референдум на 463 723-те членове на ГСДП. Очаква се това да стане през първия уикенд на месец март, припомня ДПА.", "date": "2018.02.07", "title": "Бял дим над Бундестага: Меркел се споразумя за коалиция със социалдемократите на Шулц"}
{"url": "https://offnews.bg/tehnologii/startirashti-inovativni-firmi-pristigat-na-stantcia-s-v-sofia-prez-m-674391.html", "text": "Sofia Startup Expo 2018 ще представи идеи и прототипи на стартиращи иновативни компании на модерната „Станция С“ в София Тех Парк през март. Иновационният форум „Джон Атанасов“ ще се превърне в атрактивна експозиционна гара, която ще събере под покрива си цялата стартъп екосистема, необходима за разработване на нови идеи с бизнес потенциал и стартиране на бизнес. Събитието се организира за първи път в България и ще срещне млади иноватори и предприемачи с представители на технологичните компании, агенции, инкубатори, банки, както и фондове за рисково и дялово финансиране, футуристи, бизнес ангели и др.„Избрахме да оформим пространството като гара - „Станция С“, защото Sofia Startup Expo 2018 e мястото, което събира в една точка движещите се хора, тези, които тръгват за някъде или се прибират (у дома), пътешественици и хора с цел и мечти, преди да се отправят към своите дестинации. А е „Станция С“, защото от „С“ тръгват идеите за Свобода, Съзидателствo, Създателство, Смях, Съфинансиране, Стартъп, Съдружие..., които се обединяват в Sofia Startup Expo 2018“, каза ръководителят на проекта Димитрина Христева.Колоритната станция ще обхване площ от над 1800 кв.м. Пространството ще бъде разделено на три основни зони. Share zone е изложбената зона за стартиращи фирми и инвеститори, която ще среща идеите с парите. Create zone е креативната зона, предназначена за проекти на учебни заведение, сдружения на млади иноватори и неправителствени организации. Тук очаквайте презентации, игри и преживявания, които ще създаваме заедно с изложителите и посетителите. А третата - Chill zone – ще бъде за опитване на вкусове и място за работни срещи и нетуъркинг.Sofia Startup Expo 2018 ще се проведе на 13 – 14 март 2018 г. в зала „Джон Атанасов“ в „София Тех Парк“ и включва 2-дневна изложба, еднодневна конференция, технически хакетон и връчване на златни медали за иновации. Събитието се организира от „Манира“ ЕООД – агенция за стратегически комуникации, в партньорство с Изпълнителната агенция за насърчаване на малките и средните предприятия.", "date": "2018.02.07", "title": "Стартиращи иновативни фирми пристигат на 'Станция С' в София през март"}
{"url": "https://offnews.bg/politika/kabinetat-otchete-845-mln-leva-izlishak-v-biudzheta-674393.html", "text": "Министерският съвет одобри информация за касовото изпълнение на държавния бюджет и на основните показатели на консолидираната фискална програма за 2017 г.Салдото по консолидираната фискална програма (КФП) на касова основа за 2017 г. е положително, в размер на 845,2 млн. лв. (0,8% от прогнозния БВП) и се формира от излишък по националния бюджет в размер на 309,1 млн. лв. и излишък по европейските средства в размер на 536,1 млн. лева.За сравнение, в разчетите към Закона за държавния бюджет на Република България за 2017 г. е заложен дефицит по КФП за годината в размер на 1 330,0 млн. лв., което означава, че спрямо заложеното в програмата за годината се отчита номинално подобрение на бюджетното салдо с близо 2,2 млрд. лева.В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, включително осигурителните приходи, докато салдото по сметките за средства от ЕС през настоящата година се влошава поради базов ефект в 2016 г., свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година.Постъпилите приходи и помощи по КФП за 2017 г. са в размер на 35,315 млрд. лв. или 99,6% от годишните разчети. В структурно отношение данъчните и осигурителните приходи превишават разчетите за годината с 5,5 на сто, докато изпълнението при неданъчните приходи и помощите е по-ниско от разчета за годината. Съпоставени с предходната година, данъчните и неданъчните приходи нарастват с 2,741 млрд. лв. (8,8%), докато постъпленията от помощи са по-ниски.Общата сума на данъчните постъпления възлиза на 29,581 млрд. лева, което представлява 105,5% спрямо планираните за годината приходи. Преизпълнение на годишните разчети се отчита при повечето от основните данъци и осигурителните вноски. Съпоставено с данните за 2016 г., данъчните постъпления нарастват номинално с 10%.Приходите от преки данъци са в размер на 5,644 млрд. лв. или 110,8% спрямо предвидените в разчетите за годината, като спрямо същия период на предходната година нарастват с 607 млн. лева (12,1%).Приходите от косвени данъци са в размер на 14 532,5 млн. лв., което е 103,7% спрямо разчетите за годината. Съпоставено с данните за 2016 г., постъпленията в групата нарастват с 970,8 млн. лв. (7,2%). Постъпленията от ДДС са в размер на 9 320,2 млн. лв. или 106,1% спрямо планираните. Съпоставени с предходната година, приходите от ДДС нарастват със 767,3 млн. лв. (9%). Размерът на невъзстановения ДДС към 31.12.2017 г. е 50,5 млн. лева. Приходите от акцизи възлизат на 4 984,5 млн. лв. (98,9% от разчетените за годината). Постъпленията от мита са 194,3 млн. лв. или 117% спрямо разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 1 039,4 млн. лв. или 104,9% изпълнение на годишните разчети.Приходите от социално и здравноосигурителни вноски са 8 365,1 млн. лв., което представлява 105,4% спрямо разчетените за годината. Съпоставено с предходната година, приходите от осигурителни вноски нарастват номинално с 14,3% (1 047,3 млн. лева).Неданъчните приходи са в размер на 4 213,2 млн. лв., което представлява 88,5% изпълнение на годишните разчети.Приходите от помощи са в размер на 1 520,7 млн. лв. или 57,5% от планираните за годината.Разходите по КФП (вкл. вноската на България в бюджета на ЕС) за 2017 г. възлизат на 34 469,9 млн. лв., което е 93,7% от годишните разчети. За сравнение, разходите по КФП за 2016 г. бяха в размер на 32 491,4 млн. лева. Нарастването на разходите спрямо 2016 г. е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година.Нелихвените разходи са в размер на 32 789,6 млн. лв., което представлява 94,9% от годишните разчети. Текущите нелихвени разходи за 2017 г. са в размер на 29 033,7 млн. лв. (102,5% спрямо разчета за годината), капиталовите разходи (вкл. нетния прираст на държавния резерв) възлизат на 3 755,9 млн. лв. (60,5% от разчетите към ЗДБРБ за1 2017 г.). Лихвените плащания са в размер на 792,1 млн. лв. или 95,8% от планираните за 2017 година.Частта от вноската на България в бюджета на ЕС, изплатена през 2017 г. от централния бюджет, възлиза на 888,2 млн. лв., което е в изпълнение на действащото към момента законодателство в областта на собствените ресурси на ЕС.Размерът на фискалния резерв към 31.12.2017 г. е 10,3 млрд. лв., в т. ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други.", "date": "2018.02.07", "title": "Кабинетът отчете 845 млн. лева излишък в бюджета"}
{"url": "https://offnews.bg/politika/okonchatelno-vavedoha-zakon-za-evropejskata-zapoved-za-razsledvane-674396.html", "text": "Народното събрание окончателно прие днес Закон за европейската заповед за разследване, който се въвежда у нас по европейска директива. Законът има за цел да опрости работата на съдебните органи, когато искат събиране на доказателства, намиращи се в друга държава от ЕС.Например, ако френските съдебни органи следят терористи, които се укриват в Белгия, те могат да поискат от белгийските си колеги да разпитат свидетели или да извършат обиски на жилища от тяхно име. Този нов инструмент ще опрости и ускори трансграничните наказателни разследвания.Европейската заповед за разследване се основава на взаимното признаване, което означава, че всяка държава членка на ЕС е задължена да признае и изпълни искането на другата държава, както би направила с решение, произлизащо от нейните собствени органи.Европейската заповед за разследване ще има следните предимства:Тя създава единен, цялостен инструмент с широк обхват — заповедта ще замени съществуващата фрагментирана правна рамка за получаване на доказателства. За участващите държави членки заповедта ще обхваща целия процес на събиране на доказателства — от обезпечаването на доказателствата до прехвърлянето на съществуващи такива.В нея се определят строги крайни срокове за събирането на исканите доказателства — държавите членки разполагат най-много с 30 дни, за да решат дали приемат искането. Ако то бъде прието, се прилага 90-дневен срок за извършването на исканите процесуално-следствени действия. Всяко забавяне ще бъде докладвано на държавата от ЕС, издала заповедта.При Европейската заповед за разследване се ограничават основанията за отказ на такива искания — получаващият орган може да откаже да изпълни заповедта само при определени обстоятелства, например, ако искането е в противоречие с основните принципи на правото на получаващата държава или вреди на интересите в областта на националната ѝ сигурност.Заповедта намалява административните формалности чрез въвеждането на единен стандартен формуляр, преведен на официалния език на изпълняващата държава, с който органите могат да искат помощ при търсенето на доказателства.С нея са защитени и основните права на защитата — издаващите органи следва да преценят необходимостта и пропорционалността на исканото процесуално-следствено действие. Европейската заповед за разследване трябва да бъде издадена или потвърдена от съдебен орган, а издаването ѝ може да бъде поискано от заподозряно или обвиняемо лице или от адвокат от негово име в съответствие с правото на защита и с националния наказателен процес. Държавите членки трябва да гарантират, че лицата разполагат с правни средства за защита, равностойни на тези, които са на разположение при сходно национално производство, както и че засегнатите лица са надлежно информирани за тези възможности.По-специално Европейската заповед за разследване позволява следното:- временно предаване на задържани лица с цел събиране на доказателства;- проверки на банковите сметки и финансовите операции на заподозрените или обвиняемите лица;- разследвания под прикритие и прихващане на далекосъобщения;- мерки за запазване на доказателства.", "date": "2018.02.07", "title": "Окончателно въведоха Закон за европейската заповед за разследване"}
{"url": "https://offnews.bg/sviat/hakeri-otkradnali-lichni-danni-na-800-000-klienti-na-mobilen-operator-674412.html", "text": "Швейцарски мобилен оператор обяви, че хакери са откраднали лични данни на около 800 000 клиенти, което е почти 10 процента от населението на Швейцария. \"Суиском\" каза, че неизвестен извършител се е добрал до информация за имената, адресите, телефонните номера и рождените дати на клиентите.Пробивът в системите на мобилния оператор е станал в края на миналата година, съобщи Асошиейтед прес, цитирана от БТА.Компанията заяви, че не са засегнати данни за паролите, разговорите и плащанията и че не е получила съобщения от пострадали клиенти.Тя разбрала за случая след рутинна проверка на дейностите й и е започнала задълбочено разследване.", "date": "2018.02.07", "title": "Хакери откраднали лични данни на 800 000 клиенти на мобилен оператор в Швейцария"}
{"url": "https://offnews.bg/politika/simeonov-iskat-da-se-dranka-za-istanbulskata-konventcia-do-evroizbori-674427.html", "text": "\"Искат да се дрънка за Истанбулската конвенция до Евроизборите, а след това да вкарат като тема този референдум\". Това заяви вицепремиерът Валери Симеонов в студиото на \"Още от деня\" по БНТ относно предложението на партньора му от ОП Красимир Каракачанов да се направи референдум за еднополовите бракове. Според него референдумът е оръжие за политическа реклама, а по време на изборите за евродепутати избирателите да пуснат и бюлетина за съответната партия, чиято позиция за въпросите на референдума подкрепят.\"Не е редно да се наливат 20-30 млн. лв. държавни пари за реклама на политическа партия. Тях ги интересува да направят това, което направи Слави Трифонов\", коментира Симеонов.Той заяви, че въпросът за еднополовите бракове вече е решен от Конституцията и че въпросите в подобен референдум са \"безсмислени\".По думите му Каракачанов спекулира, че в Унгария и Хърватия има такъв референдум, а от ВМРО се опитват \"да направят това, което направи Слави Трифонов\".\"Колегите малко залитат по малко повече медийни изяви. Специално за ВМРО, такава им е политиката\", обяви Симеонов.Той дори се похвали, че е убедил министрите Ивайло Московски, Кирил Ананиев, Нено Димов и Владислав Горанов да гласуват против документа.", "date": "2018.02.07", "title": "Симеонов: Искат да се дрънка за Истанбулската конвенция до Евроизборите, референдумът е за политическа реклама"}
{"url": "https://offnews.bg/politika/elektronnoto-upravlenie-v-administratciata-zatcikli-674398.html", "text": "Преминаването на изцяло електронно управление на документите в държавната администрация е пред провал, ако ведомствата не се ангажират приоритетно с тази задача.Това става ясно от коментар на вицепремиера Томислав Дончев, направен по време на днешното заседание на правителството. Той припомня на колегите си министри, че до ноември всички администрации трябва да преминат на електронен обмен на документите, става ясно от публикувана от правителствения пресцентър част от стенограмата на заседанието в сряда. Според оценката на Дончев \"мобилизацията е крайно недостатъчна\". Той коментира, че е запознат с трудностите и недостига на специалисти, но призовава колегите си да приемат това като приоритет. Дончев е категоричен, че удължаване на срока няма да има.БОЙКО БОРИСОВ: Иска ли някой да коментира нещо извън заседанието?ТОМИСЛАВ ДОНЧЕВ: Само да напомня на всички колеги, понеже вероятно не им е на вниманието постоянно, вероятно само главен секретар и началниците на IT-звената се занимават с тази работа, обаче моята прогноза е, че няма как да се случи без ваше лично участие, напомням на всички, че крайният срок, в който всички администрации трябва да минат на електронен документооборот помежду си, изтича в края на годината и по-специално – месец ноември. И по моя оценка мобилизацията не е достатъчна. Като казвам недостатъчна, имам предвид крайно недостатъчна. В крайна сметка имате немного – осем-девет месеца това да се превърне в реалност. И няма каквато и да било нагласа срокът да се удължава. Така че, пълна мобилизация!Знам какви са дефицитите и от гледна точка на системи, и от гледна точка на специалисти. При личен ангажимент от ваша страна нещата би трябвало да могат да се решат. От министерствата около една трета в момента участват в електронния документооборот, териториални администрации – една, от областните администрации – под половината, от общините – под половината. Така че, няма да се случи без лично ваше участие. Приемете го за приоритет, защото няма нагласа за удължаване на срока.Благодаря.БОЙКО БОРИСОВ: Много ясно сме се разбрали и това, че месец-два не ви занимах с темата, не значи, че е отпаднало. Едно от първите три неща, за които сме се разбрали и в коалицията, е електронното управление като най-практическата мярка в борбата с корупцията, с това, което мъчи хората. И не си мислете, че на някой ще се размине. Много ясно сме се разбрали! Така че, не пилейте времето!", "date": "2018.02.07", "title": "Електронното управление в администрацията зацикли"}
{"url": "https://offnews.bg/politika/stanishev-podkrepia-zapadnite-balkani-za-badeshto-chlenstvo-v-es-674404.html", "text": "„Партията на европейските социалисти ще продължи да работи в тясно сътрудничество с всички свои партньори в региона. Имате пълната ни подкрепа в усилията си за укрепване на върховенството на закона и подобряването на социалните и икономически перспективи за гражданите – основни стъпки в подготовката за бъдещето членство в ЕС.“ Това заяви президентът на ПЕС и български евродепутат Сергей Станишев по време на работна среща с представители на партии от Западните Балкани, членуващи в ПЕС, и евродепутати от Групата на социалистите и демократите в Европейски парламент.Мероприятието се състоя само ден след като върховният представител на ЕС по въпросите на външната политика Федерика Могерини и комисарят Йоханес Хан, отговорен за политиката за разширяване, представиха в Европейския парламент новата стратегия на ЕС за ускоряване на процеса на присъединяване на Западните Балкани.По време на дебата в пленарната зала Станишев заяви, че стратегията, представена от Европейската комисия, трябва да послужи като допълнителен стимул за европейското бъдеще на шестте страни, за да се противопоставим на изкушенията за отдалечаване от ценностите на ЕС.Сергей Станишев посочи Договора за добросъседство и сътрудничество с Македония и историческата възможност за разрешаване на въпроса с името на страната като директни последици от проявената политическа воля от прогресивното правителство на Зоран Заев за европейска интеграция на държавата.Представителите на левите партии в Западните Балкани оцениха високо последователната ангажираност както на ПЕС, така и на Групата на социалистите в ЕП. На срещата бе обсъдена и подготовката на организираната от ПЕС традиционна среща на левите лидери преди срещата на върха на ЕС-Западните Балкани на 17 май в София. Амбицията е социалдемократическите лидери и премиери от ЕС и Западните Балкани е да подготвят Пътна карта за страните от региона, която да отчита индивидуалния напредък на всяка от страните, и да послужи за основа на Софийската декларация, която се очаква да бъде приета на самата срещата на върха. ", "date": "2018.02.07", "title": "Станишев подкрепя Западните балкани за бъдещо членство в ЕС"}
{"url": "https://offnews.bg/obshtestvo/protest-v-zashtita-na-chernomorieto-sled-vetoto-na-prezidenta-674394.html", "text": "Около 50 протестиращи срещу застрояването на северното ни Черноморие се събраха на задния вход на Народното събрание днес по обед, настоявайки да не бъдат приемани промените в Закона за посевите и земеделските земи. В тях демонстрантите виждат вратичка за строителство край морето.В петък президентът Румен Радев наложи вето на законопроекта и върна за ново обсъждане в парламента промените. Те предвиждат на собствениците на земеделски земи, които през последните години са били със сменено предназначение, да бъде разрешено да поискат препотвърждаване на разрешенията. Става дума за 13 800 заявления за промяна на предназначението на ниви, близо 1800 от тях са в зона от 2 км, граничеща с плажовете. Протестиращите, сред които бяха Тома Белев от \"Асоциация на парковете\" и столичният общински съветник Марта Георгиева, казаха, че разчитат на съвестта на депутатите и на клетвата им, че ще спазват Конституцията. Те поискаха оставката на екоминистъра Нено Димов.", "date": "2018.02.07", "title": "Протест в защита на Черноморието след ветото на президента"}
{"url": "https://offnews.bg/ikonomika/palen-absurd-chuk-i-gek-i-motornite-shejni-u-nas-sa-pri-edin-rezhim-674397.html", "text": "Българското законодателство в областта на моторните шейни е пълен абсурд. Регламент в тази област у нас просто не съществува, което на практика означава, че всеки може да прави с мощните превозни средства каквото си поиска без никаква санкция.Днес Националната следствена служба (НСлС) съобщи официално, че е Мощната машина бе управлявана именно от министъра по време на инцидента, а в интернет веднага след това тръгнаха спекулации дали министърът е бил пиян и дали не е карал шейна, която му е предоставена от пловдивска частна фирма, прибрала бизнес за милиони именно в неговия ресор.Отговори на тези въпроси няма, както и никой не знае дали на Московски е била взета алкохолна проба и какво показва тя.Доколко съмненията са реални е повече от трудно да се каже. Веднага след трагедията с детето на министъра плъзнаха спекулации, че истината умишлено се прикрива, за да бъде запазен един от близките хора на премиера Бойко Борисов.Абсурдът с моторните шейни е, че нито един закон не им вменява каквито и да е задължения. От Министерството на транспорта обяснението е, че те не са \"пътно превозно средство\" и че не попадат под какъвто и да е контрол на техните контролни дирекции, които са известни основно с това, че там има огромен брой сигнали за корупция, които си остават недоказани.Инцидентът, при който загина синът на министъра е извън урегулираното трасе с дължина 10 километра, което се обработва редовно за любителите на този тип забавления от \"Бороспорт\" в курорта Боровец. Също така обаче няма и забрана за хората, притежаващи такива машини да карат където си поискат.Моторните шейни не минават на технически прегледи и за тяхната безопасност у нас на практика никой не отговаря. Никъде в нормативната ни база не е записано, че управляващите ги трябва да носят каски и че трябва да са минали специален инструктаж за безопасност. По този начин те на практика са приравнени към съвсем обикновените пластмасови шейнички като \"Чук и Гек\" - виждаш сняг, пързаляш се.", "date": "2018.02.07", "title": "Пълен абсурд: Чук и Гек и моторните шейни у нас са при един режим - никакъв!"}
{"url": "https://offnews.bg/politika/e-pravitelstvoto-sled-kritikite-na-donchev-144-administratcii-veche-o-674417.html", "text": "Държавната агенция \"Електронно управление\" (ДАЕУ) отчете, че вече над 140 администрации в страната обменят документи изцяло по екектронен път. Точният им брой е 144, от които 26 са министерства, агенции и държавни комисии, както и половината областни администрации.Отчетът идва след признанието на вицепремиера Томислав Дончев, че реформата в администрацията Над 70 на сто от реалните участници в системата за електронен обмен на съобщения, поддържана от Държавната агенция „Електронно управление“ (ДАЕУ), са общински администрации, добавят от ДАЕУ.Съгласно предприетите от правителството активни мерки за драстично намаляване на административната тежест за гражданите и за бизнеса, до 1 ноември 2018 г. всички администрации и техните териториални структури трябва да преустановят напълно хартиения обмен на документи, допълват от агенцията за електронно управление.Държавната агенция „Електронно управление“ публикува редовно информация за реалните участници в електронния обмен на документи в раздел „Административна информация/Електронен обмен на документи“ на . В същия раздел институциите могат да намерят необходимата документация и условията за бързо присъединяване към системата за електронен обмен на съобщения.ДАЕУ напомня, че администрациите, които не разполагат със собствени системи за документооборот, могат да използват системата за електронна препоръчана поща (e-Delivery), като създадат еднократно свои профили в системата. Повече информация и указания можете да намерите на адрес: . Системата за сигурно електронно връчване е достъпна и чрез потребителски интерфейс:.", "date": "2018.02.07", "title": "Е-правителството след критиките на Дончев: 144 администрации вече обменят документи по електронен път"}
{"url": "https://offnews.bg/obshtestvo/kabinetat-dade-nahodishtata-katcara-i-studena-na-kontcesia-674389.html", "text": "Правителството предостави на „Арт принт“ ЕООД концесия за добив пясъци и чакъли от находище „Кацара“.Кариерата се намира в землищата на селата Катуница, Ягодово и Крумово в общините Садово и „Родопи“. На база количествата на утвърдените запаси и ресурси и предвидения средногодишен добив на строителни материали, концесията се предоставя за 35 години.През този срок се очаква постъпленията от концесионни плащания да надхвърлят 2 млн. лв., които според изискванията на Закона за подземните богатства, ще постъпват в държавния бюджет и в бюджетите на двете общини. „Арт принт“ ЕООД ще вложи над 1 млн. лв. инвестиции за обезпечаване на производствената си дейност.„ДЛВ-СИ“ ООД е новият концесионер на добива на доломити от находище „Студена“, участък „Заводски строежи“, реши Министерският съвет, одобрявайки поисканата от предишния концесионер промяна.Концесията за намиращата се на територията на община Перник кариера е предоставена през април 2008 г. за 25 години на „Заводски строежи“ АД. С днешното решение на МС правата и задълженията по нея се прехвърлят изцяло на „ДЛВ-СИ“ ООД, без да се променят условията по концесионния договор.", "date": "2018.02.07", "title": "Кабинетът даде находищата \"Кацара\" и \"Студена\" на концесия"}
{"url": "https://offnews.bg/nauka/istoricheski-uspeh-za-spacex-edna-kola-v-kosmosa-i-povtorno-izpolzvan-674369.html", "text": "Първата ракета Falcon Heavy, която след време ще изпрати хора до Луната и Марс, построена от частната космическа компания SpaceX, излетя успешно снощи, 6 февруари, за първото си пътешествие в един исторически изпитателен полет.Освен двете потвърдени успешни приземявания за повторна употреба на ускорителите на първата степен на ракетата, Илън Мъск изпрати червения си автомобил Тесла към Марс с манекен на кормилото, подпрял лакът на прозореца, под звуците на музиката на Дейвид Бауи.Силните ветрове отложиха за около два часа старта до 22:45 българско време. Ракетата Falcon Heavy излетя под аплодисменти от площадката 39А в космическия център Кенеди (KSC) - същата площадка, използвана от лунните мисии на НАСА Аполо и космическите совалки.Зрителите и космическите фенове пристигнаха рано сутринта във вторник, за да изберат място, за да видят този специален старт.Ракетата на SpaceX Falcon Heavy е най-мощната ракета, изградена някога, след Saturn V. Нейната първа степен се захранва от три основни ускорителя на базата на ракетата Falcon 9 с общо 27 двигателя (по девет на бустер) с тяга над 22 хиляди тона (22 819 килонютона) при излитане.Тестовият полет бележи най-амбициозното постижение за SpaceX към днешна дата, обявено от главния изпълнителен директор на компанията Илън Мъск преди седем години. Неговият личен автомобил Tesla е част от мисията.Видео, пуснато в понеделник вечер показа как Falcon Heavy ще стартира в орбита, носейки със себе си най-тежкия полезен товар, който някога SpaceX е изнасяла в космоса. Falcon Heavy на SpaceX може да издигне в орбита близо 64 метрични тона, което е повече от два пъти полезния товар на следващата най-близка по параметри ракета носител, Delta IV Heavy, при една трета от разходите, .В ракетата е личния червен електромобил Tesla Roadster на Мъск, който ще бъде пуснат в космоса по елиптична траектория около Слънцето до Марс, където ще остане в орбита на Червената планета завинаги.\"Това е тестов полет\", заяви Илън Мъск на пресконференцията ден преди старта на 5 февруари. \"Ако тестовият полет сработи, мисля, че ще сме готови да сложим сателити за следващата мисия\". Такава мисия, добавя Мъск, би могла да се случи в рамките на следващите три до шест месеца.Изпитателният полет на Falcon Heavy бе може би един от най-очакваните ракетни стартове от години, а около 100 000 зрители станаха свидетели на събитието. Сред присъстващите бе известнят астронавт на Аполо 11 Бъз Олдрин, който видя как Falcon Heavy стартира от същата площадк, която той използва, за да долети до Луната през 1969г.Falcon Heavy обаче е първата по рода си, нова порода чудовищни ракети за многократна употреба.Двата странични ускорители на първата степен са летели и преди. Единият стартира комуникационния спътник Thaicom 8 през май 2016 г., а другият  изведе товарния кораб Dragon за НАСА през юли 2016 г.И като в завладяващ космически танц трите основни ускорителя на първата степен се върнаха на Земята, подобно на много ракети Falcon 9 на SpaceX досега. Двата ускорителя се приземиха на мястото за кацане на Кейп Канаверал. Кацането им настъпи с разлика от 21 секунди след около 8 минути след старта.Третият бе планирано да кацне на плаваща платформа на SpaceX с името \"Разбира се, че още те обичам\", разположена в Атлантическия океан. Но видеоемисията прекъсна преди да видим кацането. Втората степен с полезния си товар продължи в космоса.SpaceX успя да приземи 24 пъти ракетите Falcon - три пъти само за тази мисия.Но може би най-очарователния момент в този старт е уникалния полезен товар на Falcon Heavy - автомобилът Tesla Roadster на върха на втората степен на ракетата.Мъск обяви през декември, че червеният кабриолет, които притежава, ще бъде първият полезен товар на Falcon Heavy. След това, в понеделник, той разкри още една изненада -  облечен в скафандър манекен, наречен \"Starman\" (препратка към песента на Дейвид Бауи \"Starman\") на седалката на водача, хванал с дясната си ръка кормилото, а лявата ръка - с лакът на прозореца.На около 28-та минута от тестовия полет втората степен, носеща автомобила, изключва двигателя си, слагайки край на основната фаза на изпитателния полет на Falcon Heavy. Ако всичко върви добре, втората степен ще премине в следващите 6 часа чрез поясите на Ван Ален на Земята, области на изключително висока радиация и след това ще рестартира двигателя си, за да изпрати Tesla-та с манекена Starman към Марс.Тази маневра ще изпрати колата в орбита около Слънцето, на около 400 милиона км от Земята. Орбитата ще отнесе автомобила близо до Марс, но е \"изключително малка\" вероятността колата да достигне Червената планета, отбелязва Мъск. Това е планирано, за да не се замърсява Марс със земни микроорганизми.Трите камери на автомобила ще предоставят \"епични гледки\" от пътешествието до Марс.\"Аз не съм притеснен за колата\", каза Мъск. \"Тя ще се оправи\".", "date": "2018.02.07", "title": "Исторически успех за SpaceX: Една кола в космоса и повторно използвани ракети (видео)"}
{"url": "https://offnews.bg/izvan-terena/bivsh-skandaldzhia-na-livarpul-se-kandidatira-za-prezident-674370.html", "text": "Бившият нападател на Ливърпул Ел Хаджи Диуф, който стана известен повече със скандалите си, планира да се кандидатира за президент на своята родина Сенегал.Описаният като \"канален плъх\" от Нийл Уорнък екс-футболист сложи край на кариерата си през 2015 година и обяви желанието си да се занимава с политика.В Англия смятат, че той е по-скоро вдъхновен от либериеца Джордж Уеа, който стана 25-ият президент на своята родина. През активната си спортна кариера Диуф се забъркваше постоянно в скандали и е глобяван неведнъж.\"Взех решение да се впусна в политиката, защото има хора, които очакват да променя доста неща в моята страна Сенегал. Определено политиката е нещо, което ме интересува. Това е бъдещето за мен, защото сенегалският народ ми вярва и може да ме слуша\", каза сенегалецът.", "date": "2018.02.07", "title": "Бивш скандалджия на Ливърпул се кандидатира за президент"}
{"url": "https://offnews.bg/futbol/vks-varna-deloto-na-baldzhijski-za-prerazglezhdane-674414.html", "text": "Тричленен състав на Върховния касационен съд върна за преразглеждане делото срещу футболиста на Монтана Борислав Балджийски.Припомняме, че през лятото на 2013 година в района на пазара \"Красно село\" той удари с юмрук в лицето Петър Алексов заради обидна реплика към приятелка на играча.Последва падане и удар в метална шахта, причинил на Алексов черепно-мозъчна травма и смърт. През 2016 година състав на Столичния градски съд осъди Балджийски на 4 години ефективно, но колегите им от Апелативния съд замениха присъдата с 3 години условно плюс 5 години изпитателен срок, с което футболистът остана на свобода и продължи да упражнява професията си.Сега Върховният касационен съд реши, че е нужна по-сериозна присъда, тъй като целите на наказанието няма как да бъдат постигнати с отлагането на изтърпяването му и се произнесе, че при решението на Апелативния съд не е съобразено това, че престъпното деяние е причинено с \"ненужна агресия, многократно надхвърляща повода за конфликта\".", "date": "2018.02.07", "title": "ВКС върна делото на Балджийски за преразглеждане"}
{"url": "https://offnews.bg/futbol/dani-alvesh-slozhi-rakavitcite-po-vreme-na-mach-na-pszh-video-674367.html", "text": "Защитиникът на Пари Сен Жермен Дани Алвеш влезе в амплоато на вратар в официален мач по време на победата на тима му над Сошо с 4:1 в 1/8-финалния мач за Купата на Франция.Вратарят на парижани Кевин Трап беше изгонен в самия край на сблъсъка, а наставникът Унай Емери вече беше направил трите си смени.Това наложи полеви футболист да застане под рамката. Без да се замисли именно бразилският десен защитник се озова там и показа, че умее да ръководи отбраната от тази позиция. И без неговите намеси обаче ПСЖ си се класира безпроблемно за следващата фаза.За последно на полеви играч на парижани му се наложи да застава на вратата в официален мач през 2013 г. Тогава Мамаду Сако довърши двубоя в непривичната роля в мач от Лига 1 срещу Лориен след изгонването на вратаря Ронан ле Кром.", "date": "2018.02.07", "title": "Дани Алвеш сложи ръкавиците по време на мач на ПСЖ (видео)"}
{"url": "https://offnews.bg/obshtestvo/lekarite-v-sv-anna-spasiha-zhivota-na-zhena-s-riadka-infektcia-674374.html", "text": "Лекарите в столичната болница \"Света Анна\" (бившата Окръжна болница) спасиха 43-годишна пациентка от животозастрашаваща рядка инфекция, съобщиха от лечебното заведение.В края на януари жената от Кюстендил развила изключително рядка аеробна и анаеробна инфекция в областта на двете очни орбити и очите с иридоциклит . Възпалението протича с масивен оток и зачервяване на двете орбити и с много висока температура – септично състояние на целия организъм.Пациентката постъпила в спешното отделение на „Св. Анна“  вечерта на 29 януари, след като ѝ е било отказано лечение в други болници. Настанена в реанимация и по спешност е стартирана тройна антибиотична терапия с най-съвременни антибиотици, които единствени могат да влияят на този тип тежки инфекции, обясняват медиците. На следващия ден консилуим решава под упойка да се направят инцизии на двете огнища и се достига до огнището на възпалението. След разрезите подлежащите тъкани са изглеждали буквално като сварено месо, което говори за много тежко възпаление.Микробиологичните изследвания доказват че жената има стафилококова и стриптококова инфекции, които освен че са изключително опасни водят и до тежка некроза на тъканите и тотално обезобразяване на лицето.След проведеното лечение, вече няма опасност за живота на болната, но предстои допълнително лечение и пластично възстановяване на лицето. По пътеката 228 по която е приета в Клиника по ЛЧХ, след завършване на лечението болницата ще получи от Здравна каса едва 420 лв. До момента само за антибиотици, мониторинг и консумативи в КАИЛ на УМБАЛ „Св. Анна-София“ АД са вложени 4200 лв. След прехвърляне в Клиниката по ЛЧХ са вложени още 3070 лв. Допълнително утежняващо обстоятелство е, че за лечение на такъв тип болни се изисква и задължително изолиране в самостоятелна стая. Като се има предвид, че лечението все още не е завършено, общата сума на разходите вероятно ще надмине 10 хил. лева, изчисляват от болницата.", "date": "2018.02.07", "title": "Лекарите в 'Св. Анна' спасиха живота на жена с рядка инфекция"}
{"url": "https://offnews.bg/politika/othvarliha-zakonoproekta-za-grazhdanstvoto-na-izselnitcite-674365.html", "text": "Предложените от ДПС промени в Закона за българското гражданство скараха депутатите, а на някои бе препоръчано да отидат на психиатър. Промените бяха отхвърлени с 25 гласа \"за\", 46 \"против\" и 86 \"въздържал се\".В мотивите на законопроекта е посочено, че повече от 10 години след ратифицирането на Европейската конвенция за гражданство, която е в сила от 2006 г., Законът за българското гражданство съдържа дискриминационни разпоредби, обявени за недопустими от конвенцията. Законопроектът предвиждаше да се промени принципът на издаване на българско гражданство. В настоящия момент е нужно лицето, което кандидатства за гражданство, да има жив или починал родител български гражданин.От парламентарната група на ДПС предложиха законът да не изисква родител, а \"възходящ български гражданин\", което значи, че това може да бъде баба или дядо.От парламентарната група на \"Обединени патриоти\" реагираха остро на предложението на ДПС.Депутатът от ОП Станислав Станилов заяви, че законопроектът няма нищо общо с \"правата и свободите\":Според Павел Шопов от групата на Патриотите този законопроект на ДПС прекрачва \"червената граница на нетърпимост на българите\".Депутатът от ДПС Хамид Хамид изрази възмущение, че ДПС е определяна като \"турска партия\":", "date": "2018.02.07", "title": "Отхвърлиха законопроекта за гражданството на изселниците"}
{"url": "https://offnews.bg/obshtestvo/sofijska-voda-raboti-po-avaria-stolichni-kvartali-na-suho-674395.html", "text": "„Софийска вода\" работи по авария на довеждащ водопровод, съобщиха от дружеството. Отстраняването на авария по Рилски водопровод налага спиране на подаването на питейна вода за квартали на София в подножието на Витоша. Спирането ще обхване „Панчарево\", „Витоша\", „Овча купел\".Ограниченото водоподаване ще започне в 12 часа от с. Железница и ще продължи от югоизточна посока последователно на запад до кв. Горна баня през около час. Продължителността на спиранията се очаква да е 12 часа.Подробна информация ще се предоставя на безплатния телефон на „Софийска вода\" АД 0800 121 21 и на интернет страницата на компанията www.sofiyskavoda.bg", "date": "2018.02.07", "title": "Софийска вода работи по авария, столични квартали на сухо"}
{"url": "https://offnews.bg/politika/obshtina-plovdiv-e-zagubila-deloto-si-da-varne-imota-na-ploshtada-i-674363.html", "text": "\"Този, който е заградил имота в центъра на Пловдив, си има тапиите за собственост. А това, че пловдивската община не ѝ изнася, защото знае, че е загубила делата, е съвсем друг въпрос. Гражданството обикновено казва: \"Е, щом държавата и общината претендират, те сигурно са прави\". Не, не са. Общината си е загубила делата, защото вместо да преговаря с наследниците по един нормален начин, тя хем е почнала преговори, хем им е забила нож в гърба, тръгвайки на дело\", коментира председателят на Движение 21 Татяна Дончева пред bTV тази сутрин.Спорният имот зад Централна поща на площада в Пловдив осъмна преди два дни ограден с метална ограда, на която има табелки с надпис \"Частен имот\". Имотът има десетки собственици, чиито магазини бяха принудително премахнати, пише \"\".Сградата е съборена по време на висящо дело, оспорващо законността за премахване на магазините, от 2016 г., уточнява пред пловдивския сайт адв. Поля Христева, която представлява собствениците на имота.Имотът обаче е частен, а не общински - това е видно и от кадастъра. И собствениците му, позовавайки се на конституционното право на неприкосновеност на частната собственост, са го заградили.\"Съдът се е произнесъл, точка по въпроса. Върнете имота на хората и недейте да казвате, че щом държавата и общината са на противната страна, са прави\", призова Дончева тази сутрин.\"От общината да направят друг план за площада, а не да вадят телевизията и да казват на хората: \"Ууу, гледайте колко сте гадни вие\". Не им е права позицията. Имотът е върнат на хората.\"\"Пловдивската община знае, че част от нейния площад е взет, защото е загубила делата си и няма защо да се правят на ощипани и незнаещи за какво става дума. На тоя площад като не минава пътеката оттам, ще минава малко по-вдясно. Ще го решат по друг начин\", каза Дончева.Акцията в СептемвриДончева коментира и шумната и показна акция, при която бе арестуван кметът на община Септември Марин Рачев.\"Това се знае от лятото. Септември е малка община - отдавна да са направили проверките. Но не, изведнъж сега се прави акция - арестуват шумно кмета, с качулки, с шапки с процепи. Все едно, че влизат при световния тероризъм и почват: \"Ама ние делото го започваме за умишлена безстопанственост\". Така ли? Вие за четири, шест месеца досега на умишлената безстопанственост ли сте още? Защото да си сключваш сделки с роднини не е умишлена безстопанственост. Това може да бъде всякакви други престъпления, но не е умишлена безстопанственост\", коментира Дончева.Тя бе категорична - щом при тази голяма шумотевица тръгват с отмяна на мярката за неотклонение \"Задържане под стража\" още на първата стъпка, това означава, че доказателствата са афиф.\"Защо? Нали шест месеца работите? По какво работите? Освен това - защо са ви необходими качулки? Образувайте си дело, вземете си нормална мярка за неотклонение - 10, 15, 20 хил., според съвременните нормални критерии за доходите на тези хора, отстранете го от длъжност да не пречи на разследването и си карайте работата. Защо ви е необходимо друго?\", попита тя.ШенгенЛидерът на Д21 коментира и поредния опит на политиците ни да убедят Европа, че България трябва да влезе в шенгенското пространство и еврозоната.\"Влизането в Шенген и еврозоната е въпрос на общия капацитет на страната. Той започва с финансовото ѝ състояние, икономическия ѝ ръст, организацията на живота в държавата, организацията на държавната администрация, организацията на съдебната система, общините и всички останали институции.Трябва да признаем, че Сърбия, Хърватска са по-напред от нас. Нищо, че даже не са членове на ЕС, по други причини.Но вместо да подобряваме състоянието, го влошаваме. Не бих казала, че причината е само защото ГЕРБ управляват 10 години, макар че това също има принос, тъй като тук партийната принадлежност към ГЕРБ даде възможност на всякакви хора, на пълни неграмотници и дилетанти, да заемат ключови положения в общините и държавната администрация\", посочи Дончева.Има и друг проблем: \"идват поколения, които са по-малко образовани, по-малко можещи, по-малко знаещи. Има демотивация на поколенията в заварено положение, които казват: \"Няма никакъв смисъл да работя, да се моря, да полагам усилия, защото от това не ми зависи кариерата, заплатата, нищо\".Дори за изпълнителските кадри в машиностроенето, текстила, строителството има категорично смъкване на нивото. От какво да се роди качествен живот в държавата с хора, които могат и знаят по-малко?\"Ситуацията в България е изгодна за Германия и Америка, смята Дончева, защото те са склонни да \"дундуркат\" сегашното управление поради собствените си частни интереси - възможност да вдигнеш телефона и да кажеш на властта: \"Искам еди какво си\" и тя да каже \"Yes!\".", "date": "2018.02.07", "title": "Община Пловдив е загубила делото си - да върне имота на площада и да не се прави на ощипана"}
{"url": "https://offnews.bg/obshtestvo/stolichna-obshtina-poluchi-antichna-serdika-za-10-godini-674381.html", "text": "Министерският съвет предостави на Столична община стопанисването в следващите 10 години на античния културно-комуникационен комплекс „Сердика“. Решението създава условия за реставрация, експониране, управление и поддържане на обекта и развитие на културния туризъм. Дейностите, свързани с опазване на културната ценност и осъществяването на научни, културни, образователни и туристически дейности, ще се извършват в съответствие със Закона за културното наследство от археологически или специализиран исторически музей в София, съобщиха от Дондуков 1. Комплексът бе открит през април 2016 година. През 2015 пък реставрацията на „Сердика” бе временно прекратена с разпореждането е на министъра на културата тогава Вежди Рашидов. Причината бе бурна дискусия в социалните мрежи за възраждането на останките с червени тухли, бетон и т. н. Зам.-кметът на София Тодор Чобанов заяви тогава, че Столична община също има забележки по реставрацията и изпълнението на проекта. \"Желаният резултат е твърде далеч от това, което може да се види сега. Визията на новите материали трябва да бъде променена, а за целта може да се използват подходящи химикали и други способи\", отбеляза Чобанов, който е археолог по образование. Сега Столична община получава комплекс \"Сердика\" официално. Ще проучват за археологически находки и край ДевняПравителството учреди в полза на „Електроенергиен системен оператор“ ЕАД безвъзмездно право на ползване за срок от една година върху поземлен имот от 100 кв. м в горска територия край Девня. Той се предоставя за извършване на теренни проучвания и консервация на археологически ценности преди изграждането на далекопроводна мрежа. Проучванията се налагат във връзка с появили се данни, че на терена е възможно да има находки. ", "date": "2018.02.07", "title": "Столична община получи Антична Сердика за 10 години"}
{"url": "https://offnews.bg/politika/dps-kojto-se-pritesniava-ot-zakona-za-mediite-znachi-ima-kakvo-da-kr-674379.html", "text": "\"Няма как този закон да е насочен срещу някого, той цели само едно - информираност. Ако някой се притеснява от законопроекта, то това са лица, които имат какво да крият. Ако този закон бъде приет, ние ще разберем, какво имат тези лица да крият\" - с тези думи Хамид Хамид от ДПС коментара в парламента опредложените вчера промени в Закона за задължителното депозиране на печатни и други произведения.Вносители на законопроекта са Хамид Хамид, бившият пиар на ДПС Велислава Кръстева, Йордан Цонев и издателят Делян Пеевски, който традиционно не беше в парламента, за да представи проекта си. Това направиха само Хамид и Кръстева.Любопитно е, че , от ДПС коментираха по същия начин законопроекта си. През октомври Йордан Цонев каза: \"Гледайте внимателно кой говори срещу този закон.\"За ДПС целите са няколко - осветляването на собствеността на медиите, финансирането (но само извън рекламните договори) и разпространението на печата.Защо в предложението на ДПС няма например осветляване и на получаваните банкови кредити, Хамид коментира така: \"Отворени сме на предложения между първо и второ четене, ако законът мине.\"В момента Законът за задължителното депозиране на печатни и други произведения изисква всяко печатно издание да съобщи собственика си в началото на всяка календарна година, а информацията се вписва в регистър, поддържан от Министерството на културата.С предлаганите промени регистърът ще се разшири и ще обхване собствениците не само на печатните медии, но и на онлайн изданията, радиата и телевизиите. Собствениците трябва да бъдат посочени до физическите лица. Вносителите изрично посочват, че законът ще обхване всички доставчици на \"медийни услуги\" по смисъла на Изборния кодекс, а в него влизат всички видове медии.", "date": "2018.02.07", "title": "ДПС: Който се притеснява от закона за медиите, значи има какво да крие"}
{"url": "https://offnews.bg/sviat/istoricheski-probiv-kim-chen-un-prashta-sestra-si-v-iuzhna-koreia-674380.html", "text": "Влиятелната сестра на севернокорейския лидер Ким Чен Ун ще бъде в делегацията на страната си за откриването на Олимпийските игри в Пьонгчанг.Новината съобщиха световните агенции, като се позоваха на властите в Сеул.Ким Йо Джон е най-малката дъщеря на покойния лидер, а миналата година влезе в Политбюрото, където отговаря за пропагандата.Посещението е историческо и бележи нова стъпка в затоплянето на отношенията между двете Кореи, което бе инициирано от Ким Чен Ун. В знак да добра воля за добросъседство той реши да изпрати свои олимпийци на Игрите.Затоплянето обаче едва ли ще повлияе в посока намаляване на амбициите на Северна Корея като ядрена сила. Според САЩ Северна Корея ползва олимпиадата с цел пропаганда. В отговор Америка изпраща на церемонията вицепрезидента Майк Пенс, пише Би Би Си.", "date": "2018.02.07", "title": "Исторически пробив: Ким Чен Ун праща сестра си в Южна Корея"}
{"url": "https://offnews.bg/temida/razsledvat-moskovski-za-prichiniavane-na-smart-po-nepredpazlivost-674385.html", "text": "Националната следствена служба (НСлС) се заема с разследването на инцидента от 2 февруари в курорта Боровец, при който загина четиригодишният син на министъра на транспорта Ивайло Московски.Това е станало с постановление на главния прокурор Сотир Цацаров, съобщиха от държавното обвинение.Въпреки че в съобщението не се посочва името на министъра, от него става ясно, че разследването е прехвърлено по компетентност от Окръжната прокуратура в София, която няма правомощия да разследва лица от изпълнителната власт. Националното следствие има правомощия по разследването на престъпления, извършени от съдии, прокурори и следователи, от други лица с имунитет, от членове на Министерския съвет или от държавни служители.От пресцентъра на прокуратурата съобщиха, че досъдебното производство е образувано на 2 февруари 2018 г., като на място разследването е започнало от разследващ полицай от ОД МВР София, който е направил оглед на местопроизшествието. Разследването е образувано чл. 122, ал. 1 Наказателния кодекс - причиняване на смърт по непредпазливост. Първоначалните и неотложни действия са докладвани на Окръжна прокуратура - София, под чието наблюдение е започнало и се води досъдебното производство.В хода на разследването са извършени пет огледа на местопроизшествие, разпитани са седем свидетели, изготвена е съдебномедицинска експертиза на труп, изискана е справка от „КАТ-ПП“ при ОД МВР София, възложени са ОИМ.По делото следва да бъдат разпитани голям брой свидетели и да бъдат назначени множество съдебни експертизи и други действия по разследването, част от които изискват и специфични знания за разрешителния режим и правилата за ползване на моторни шейни.По предложение на административния ръководител на Окръжна прокуратура – София и наблюдаващия прокурор, с постановление на главния прокурор от днес - 07.02.2018 г., разследването по делото е възложено на Национална следствена служба.", "date": "2018.02.07", "title": "Разследват Московски за причиняване на смърт по непредпазливост"}
{"url": "https://offnews.bg/futbol/roman-abramovich-se-uchi-ot-greshkite-si-674376.html", "text": "Собственикът на Челси Роман Абрамович определено се е поучил от грешките в миналото.В редиците на актуалния шампион на Англия цари известен разнобой - футболистите определено бойкотират мениджъра Антонио Конте, като записаха две съмнителни загуби с 0:3 от Борнемут и 1:4 от Уотфорд.В предишни години обикновено треньорът пръв си тръгваше. Достатъчно е да си припомним случаите с Луиш Фелипе Сколари, Андре-Вияш Боаш и Жозе Моуриньо.Легендите на Челси като Джон Тери, Франк Лампард, Дидие Дрогба, Петер Чех и Бранислав Иванович, които можеха да повлияят на мнението на Абрамович обаче вече са далеч от клуба и никой от настоящите футболисти не е в състояние да се сравни по влияние с тях.Затова Абрамович не побърза да уволни Конте, а ще наблюдава ситуацията отблизо и евентуално през лятото е възможно лидерите на бунта срещу Конте да напуснат клуба.", "date": "2018.02.07", "title": "Роман Абрамович се учи от грешките си"}
{"url": "https://offnews.bg/politika/pravitelstvoto-podgotvia-radikalno-preformatirane-na-mvr-674373.html", "text": "Министерството на вътрешните работи ще бъде подложено на радикална реформа до края на годината. Намеренията на правителството са до края на март да бъде изготвен функционален анализ на структурите в МВР като бъдат предложени решения за преформатиране на ведомството.По информация на OFFNews такъв анализ вече е поръчан на български експерти от академичната общност, като докладът трябва да е готов до пролетта. По неофициална информация допълнителен анализ ще бъде направен и от експерти от Световната банка, които през месец май трябва да предложат нов функционален модел на МВР.Намеренията на правителството са били изложени от министъра на вътрешните работи Валентин Радев на среща със синдикални лидери на 18 януари. Той обяснил, че премиерът Бойко Борисов е дал съгласието си за анализ на МВР и правителството \"този път ударило твърдо по масата\".Представеният от експертите анализ вероятно ще е основа за изработването на изцяло нов Закон за МВР. , освен за повишаване на заплатите, властта е склонила и на останалите две искания на синдикатите - промени в Закона за МВР и изготвянето на проект за изцяло нов закон. Намеренията на синдикатите са той да влезе в сила от 1 януари 2019 г.На среща със синдикалисти министър Радев е намекнал, че администрацията в МВР е раздута и поръчаният анализ ще търси варианти за оптимизирането ѝ. Статистиката досега показвала, че близо 13.5 процента от заетите в МВР са на постове в администрацията, което поставя ведомството на  сред останалите министерства. \"Чувам, че се прави анализ. Но такъв анализ и за преструктуриране се говори при всички правителства в последните години\", коментира за OFFNews бившият секретар в МВР проф. Николай Радулов.Според него структурни промени в МВР са необходими и те трябва да са насочени към \"безкрайно раздутата администрация\", но не и по отношение на оперативния състав.\"Има наистина голямата необходимост от структурни промени, защото въпреки всички опити и всички приказки в последните десетина години за преструктуриране за намаляване на администрацията, се получава точно обратното. Ако обаче става дума за структурни промени, които да доведат на определени места до нови началници, тоест елегантното махане без уволнение и без съкращение на тези, които не се харесват на сегашното управление и ако не се пипне огромната администрация, то ще има точно обратния ефект\", коментира Радулов.Той обаче е скептичен, че експерти от Световната банка могат да направят подобен анализ, тъй като те не са в течение на \"местните проблеми\" и невинаги могат да \"схванат материята\".Това е поредният опит за реформа в МВР, след като опитите на предходния министър на вътрешните работи Румяна Бъчварова да модернизира ведомството пропаднаха. Така наречената реформа \"Бъчварова\" претърпя пълен крах при гласуване на промените в Закона за МВР в Народното събрание. Част от тях предвиждаха създаването на ново , което да се грижи за издаването на документи за самоличност. Идеята беше \"порязана\" както от депутатите от комисията по вътрешна сигурност и обществен ред, ръководена от бившия вътрешен министър Цветан Цветанов, така и от финансовия министър Владислав Горанов.  и други важни предложения като промяна на статута на дирекцията на пожарната в нова мегаагенция, както и идеята за създаване на друга нова агенция за социални дейности. Единствената структурна промяна, която парламентът одобри, е преминаването на специалната куриерска служба в МВР към Държавната комисия по сигурността на информацията (ДКСИ). ", "date": "2018.02.07", "title": "Правителството подготвя радикално преформатиране на МВР"}
{"url": "https://offnews.bg/obshtestvo/valezhi-ot-dazhd-i-temperaturi-do-12-gradusa-dnes-674338.html", "text": "Днешният ден ще започне с превалявания от дъжд в югозападните райони. През деня превалявания ще има и в останалата част от страната, показва прогнозата на НИМХ-БАН.Сняг ще превалява само на отделни места в планинските райони, но с преноса на по-топъл въздух, границата на снеговалеж ще се вдига и ще е над 1800-2000 метра. Ще духа слаб в източната половина на страната умерен вятър от юг-югоизток.Минималните температури ще са между минус 2° и 3°, максималните - от 7° до 12°.Атмосферното налягане е близко до средното, но през деня значително ще се понижи.Над планините ще има променлива, по-често значителна облачност. От югозапад ще започнат превалявания, които в ранните сутрешни часове над 1300-1500 метра височина ще са от сняг, но през деня с преноса на по-топъл въздух, границата на снеговалеж ще се вдига и ще е над 1800-2000 метра. В по-ниските части преваляванията ще са от дъжд. Ще духа умерен и силен югозападен вятър, който след обяд още ще се усили. Максималната температурата на 1200 метра ще е около 5°, на 2000 метра около 0°.По Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Вятърът ще се усили и ще е умерен от югоизток. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала.В четвъртък и петък ще се задържи топло за сезона с максимални температури между 10 и 12 градуса. През почивните дни ще е по-хладно, 5-8 градуса, очакват се валежи от дъжд и сняг.", "date": "2018.02.07", "title": "Валежи от дъжд и температури до 12 градуса днес"}
{"url": "https://offnews.bg/zimni/stud-i-virus-zaplashvat-olimpiadata-674356.html", "text": "Кучешки студ и вирусна заплаха са на път да провалят плановете на организаторите на зимната олимпиада в Пьонгчанг, която започва в петък. Температурите са паднали до минус 21 градуса и затова редица делегации планират да пропуснат церемонията по откриването.Например повечето от спортистите на Великобритания вероятно ще откажат да участват в нея. Ръководството на британския отбор се безпокои за здравето на спортистите и не препоръчва участието им в церемонията, особено на тези, които имат стартове в първите дни на олимпийските игри. Под заплаха са и някои стартове в ските, ако екстремно ниските температури се запазят.Междувременно организационният комитет потвърди за 32 случая на заразени с норовирус в олимпийската столица. Всички заразени са под карантина и са получили необходимото лечение. 21 от общо 32-ма души са се заразили в младежкия център, а не в олимпийското село. Останалите 11 души (8 корейци и трима чужденци) са живели на други места.В момента се провежда разследване за източника на инфекцията. Проверява се водата, персонала и самите хранителни продукти. Вече беше извършена проверка на водата, използвана за приготовление на храната. Резултатите за наличие на вируса са отрицателни.В съобщение на организационния комитет има списък с мерки, който са необходими за профилактика на инфекцията.По-рано беше съобщение, че повече от 1200 души от охранителния персонал, ангажиран със зимните Олимпийски игри в Пьончанг, са поставени под карантина заради норовирус. Те са били заменени от 900 войници, които ще поемат охраната на събитието.", "date": "2018.02.07", "title": "Студ и вирус заплашват олимпиадата"}
{"url": "https://offnews.bg/zimni/ruskite-sportisti-shte-uchastvat-v-piongchang-samo-ako-badat-uvazheni-674383.html", "text": "Руските спортисти ще могат да участват на започващите в петък зимни Олимпийски игри в Република Корея, ако жалбите им бъдат одобрени. Това съобщи генералният секретар на Спортния арбитражен съд Матьо Риб.Общо 47 руски състезатели внесоха апелации в КАС срещу решението на Международния олимпийски комитет да не ги допусне на Игрите в Пьогнчанг заради подозрения за употреба на допинг.Първите 32 жалби се разглеждат днес, а останалите 15 - утре, като решението се очаква в четвъртък вечерта или най-късно в петък сутринта.\"Ако жалбите на руските спортисти бъдат удовлетворени, това означава, че те ще могат да участват на Олимпиадата. С това ще бъде сложен край на тази история. И няма да има последващи решения. На теория е възможно обжалване на Трибунал, но това е малко вероятно\", коментира Риб.\"Целта ни е до Церемонията по откриването на Игрите в петък вечерта всичко да бъде приключило. Затова ще се постараем да вземем решението още в четвъртък. Такова е намерението ни, но все още не знаем колко време ще продължи заседанието и дали това ще бъде възможно. В краен случай решението ще бъде обявено в петък сутринта\", допълни той.", "date": "2018.02.07", "title": "Руските спортисти ще участват в Пьонгчанг само ако бъдат уважени жалбите им"}
{"url": "https://offnews.bg/sviat/deformirani-ulitci-kilnati-sgradi-hiliadi-bez-voda-i-tok-sled-smarto-674357.html", "text": "Земетресенията в Тайван продължават след смъртоносния трус с магнитуд 6.4, отнел живота на четирима души и причинил раняването на повече от 200 други. До момента общият им брой е 18, няколко от тях са с магнитуд над 5 по Рихтер.Земетресението от 6.4 удари вчера в 23:50 ч. местно време на 22 км североизточно от пристанищния град Хуалиен, в който живеят около 100 хил. души. При труса се срутиха няколко сгради в Хуалиен, включително 11-етажният хотел \"Маршал\", под чиито развалини бяха блокирани десетки пострадали. Срути се и 12-етажен жилищен блок. Неговите обитатели бяха спасени от пожарникари.Повече от 140 души все още не могат да бъдат достигнати в друга сграда.Около 170 са в неизвестност.Жителите на Хуалиен са предупредени да стоят далеч от разрушените си домове. Около 800 са подслонени в други сгради. 40 хил. домакинства в града са без вода, а над 600 - без ток. Улиците са деформирани.В окръг Хуалян днешният ден ще бъде неработен и неучебен. Там щети са понесли няколко сгради, включително три болници, ресторант, две жилищни сгради и военна болница. Те са частично срутени, деформирани или са се наклонили. Засега не е ясно колко хора може да са под развалините. На място работят спасителни екипи с кучета.", "date": "2018.02.07", "title": "Деформирани улици, килнати сгради, хиляди без вода и ток след смъртоносното земетресение в Тайван"}
{"url": "https://offnews.bg/obshtestvo/12-chasa-bez-voda-v-gniliane-dnes-674335.html", "text": "\"Софийска вода\" временно ще прекъсне водоснабдяването в част от гр. Нови Искър днес, съобщиха от дружеството. Причината е монтаж на спирателни кранове на ул. „Христо Ботев“ в кв. „Гниляне“, където вода няма да има от 9 до 21 часа. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на площада.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.07", "title": "12 часа без вода в Гниляне днес"}
{"url": "https://offnews.bg/sviat/tramp-si-poiska-grandiozen-voenen-parad-za-da-mozhe-amerikantcite-da-674359.html", "text": "Президентът Доналд Тръмп е наредил Пентагона да организира военен парад във Вашингтон, обяви Белият дом, а негова говорителка уточни, че държавният глава поискал тържествена проява, която да даде възможност на американците да засвидетелстват почитта си към армията.Вестник \"Вашингтон пост\" уточнява, че се планира грандиозен военен парад с войници и танкове.В отговор говорител на Пентагона заяви, че ведомството знае за искането и \"обмисля вариантите\".Американското министерство на отбраната оповести и че войната в Афганистан е струвала на данъкоплатците в САЩ средно по 45 милиарда долара на година. Тъй като засега не се очертава конфликтът да свърши, изглежда тази сметка ще продължи да се плаща още години наред, отбелязва Асошиейтед прес.", "date": "2018.02.07", "title": "Тръмп си поиска грандиозен военен парад, за да може американците да засвидетелстват почит към армията"}
{"url": "https://offnews.bg/ikonomika/riazko-pokachvane-sled-vcherashnia-spad-na-borsite-zashto-se-sluchi-674362.html", "text": "Американските фондови пазари приключиха вчерашния ден с рязко покачване след 24 часа на внезапни покачвания и спадове, съобщи БТА. Индексът \"Дау Джоунс\" се повиши с 567 пункта (2,3%), като с него компенсира близо 1/2 от загубените 1175 пункта.Азиатските пазари също се върнаха до нивата преди спада, с който реагираха в отговор на срива на \"Уолстрийт\".Трусът на борсите дойде след 10-годишен период на покачване и въпреки доброто състояние на големите икономики. Според анализатори спадът е бил очакван. Те посочват, че след финансовата криза от 2008 г. централните банки изкуствено са стимулирали стоковите пазари. Трезорите заложиха свръхниски лихви, за да стимулират компаниите да прехвърлят парите си от държавните облигации и акции. Сега обаче страховете от инфлация се покачват. Централните банки вече дават знак, че предстои покачване на лихвите. Това, от своя страна, накара много инвеститори да започнат да продават акции и да вложат парите си на стоковите пазари.", "date": "2018.02.07", "title": "Рязко покачване след вчерашния спад на борсите. Защо се случи?"}
{"url": "https://offnews.bg/politika/kak-balgaria-da-probie-v-shengen-upravliavashtite-da-pokazhat-che-ne-674360.html", "text": "Какво трябва да направи България, за да бъде приета в Еврозоната и Шенген? Своя отговор на този въпрос даде зам.-председателят на ДСБ Радан Кънев след срещата на премиера Бойко Борисов с холандския му колега Марк Рюте, от която стана ясно, че Холандия не е променила позицията си и че засега страната ни няма шанс.\"Марк Рюте вежливо, но твърдо отказа да промени трайната позиция на Холандия против приемането на България в Шенген. Мотивите са ясни - корупция, организирана престъпност и - преди всичко - пробити тайни служби, на които съюзниците не разчитат - пише Радан Кънев. - Няма съмнение, че влизането в двата \"вътрешни\" формата на ЕС - Шенген и Еврозоната - е много важно за националната ни сигурност и националния ни интерес.Може ли това да стане през 2018 г.?Може. Но изисква не празни приказки на едро, а незабавни и радикални мерки за персонална промяна и цялостна реформа в службите. И не по-малко важно - ясен знак, че управляващите не са слуги и заложници на Прокуратура, която обслужва чужди на ЕС интереси, а държавници, които се борят за реформирането ѝ.", "date": "2018.02.07", "title": "Как България да пробие в Шенген? Управляващите да покажат, че не са слуги на прокуратурата, а държавници"}
{"url": "https://offnews.bg/politika/vmro-predupredi-che-e-v-hod-plan-za-neoosmanistki-renesans-i-iska-s-674361.html", "text": "Турция няма място в Европейския съюз и вместо преговори със страната на нея трябва да бъдат наложени санкции. Една от причините е, че в ход \"неоосманистки ренесанс на Балканите\", което не трябва да бъде допуснато.Това става ясно от разпространена позиция на ВМРО - БНД, в която са цитирани обръщения на председателя на ВМРО и вицепремиер Красимир Каракачанов и зам.-председателя на партията и евродепутат Ангел Джамбазки, публикувани във Фейсбук профилите им.Позицията идва непосредствено след  на премиера Бойко Борисов за интензивен диалог между Турция и ЕС, като дори инициира  на лидерите на евросъюза с Ердоган във Варна. Според съобщение от пресцентъра на партията двамата пуснали \"независимо един от друг\" позициите си, провокирани от законопроект, внесен от ДПС, с който се прави опит да се даде гражданство на турски граждани и техните деца, отказали се вече от българските си паспорти по силата на спогодби от средата на миналия век.„Обръщам се към народните представители в 44-то Народно събрание на Република България. Всички ние имаме дълг към обществото да защитим българщината и българския интерес. Именно те са изправени пред сериозно предизвикателство“, се посочва в позицията на Каракачанов във Фейсбук. Той припомня, че над 2 милиона турци, родени в България или техните наследници в Турция, са се отказали доброволно от българско гражданство, съгласно доброволните изселнически спогодби от 50-те, 60-те и 70-те години на миналия век. Тези хора, \"които не са платили дори стотинка данък на страната ни през годините зад граница\", ще могат да претендират да получат обратно българското си гражданство, твърди Каракачанов. Съобщението продължава с позиция на партията ВМРО: След което отново се цитира позицията на Каракачанов. Според него има реална заплаха за страната ни заради партии, които през годините са доказали, че работят против интересите на страната и манипулиран обществото с \"псевдопатриотични тези и „удрят“ по темата българщина\". Каракачанов заявява, че заради намесата на патриотите ДПС не е във властта:Каракачанов припомня, че \"истинските патриоти, като част от 43-ото Народно събрание\", са ограничили броя на секциите в Турция, за да спрат външната намеса на ДПС и \"производната им формация ДОСТ\" в българската политика. Вицепремиерът припомня, че именно патриотите преди изборите са спрели влизането на \"над 300 хиляди псевдо българи, които дори не говорят, не четат и не разбират уж „родния“ им български език, но имат претенции да гласуват на българските избори и да определят кой ще бъде в законодателната, изпълнителната и съдебната власти на майка България\".От своя страна евродепутатът Джамбазки е категоричен, че Турция няма място в ЕС:Според него предложеният от ДПС законопроект е неприемлив, недопустим и нагъл. По този начин ДПС се връщат в лоното на активната антибългарска политика на диктатора Ердоган, се посочва още Джамбазки.Според него опитът за придобиване на българско гражданство от турски граждани е част от агресивната политика на турския президент, \"който се стреми да изгради своя пета колона в България и ЕС\". \"Това е турската пета колона в България“, заключава той и допълва:  Според Джамбазки това е и позицията на германския канцлер Ангела Меркел по време на предизборната си кампания и тя съвпадала напълно на последователно защитаваните от ВМРО тези в Европейския парламент.", "date": "2018.02.07", "title": "ВМРО предупреди, че е в ход план за 'неоосманистки ренесанс' и иска санкции за Турция"}
{"url": "https://offnews.bg/temida/plevneliev-na-razpit-dnes-po-deloto-za-remonta-na-mig-ovete-674358.html", "text": "Президентът Росен Плевнелиев (2012–2017) ще даде показания по делото срещу бившия военен министър Николай Ненчев за ремонта на двигателите на руските бойни самолети МиГ-29. Такива вече даде действащият държавен глава ген. Румен Радев, който е сред основните свидетели срещу Ненчев в качеството му на бивш командващ на Военно-въздушните ни сили.Според прокуратурата в периода от май - септември 2015 г. Ненчев е скрил в каса в кабинета си действащ договор за ремонт на руските изтребители с фирмата производител - \"РСК МИГ\" и започнал преговори с Полша. В резултат била поставена в риск летателната годност на българските военновъздушни сили и безопасността на пилотите ни.В показанията си пред Софийския градски съд президентът Румен Радев оцени действията на бившия министър на отбраната като \"катастрофа\", от която \"авиацията ни е изпаднала в пълен колапс“.Тезата на Ненчев и на част от свидетелите е, че решението за преговори с Полша е било продължение на политиката на НАТО за диверсификация от Русия, формирана на срещата на държавните глави на страните-членки от НАТО в Уелс през 2014 година. Призоваването на президента Плевнелиев беше по искане на прокуратурата, а защитата на Ненчев заяви, че намира този разпит за много важен, защото той е бил ръководител на нашата делегация на срещата в Уелс на 3 и 4 юли 2014 година.Снощи Ненчев коментира предстоящото заседание чрез пост във Фейсбук.\"Обвинен съм за това, че отказах да сключа неизгоден за Министерството на отбраната договор с Руската компания РСК-МИГ и реших да ремонтирам двигателите на руските самолети в Полша. Парадоксално, пише Ненчев.Той уточнява, че ще бъде в сградата на Софийски градски съд с адвокатите си - Радан Кънев, М. Менков и П. Божков.\"По време и на това заседание ще продължавам да отстоявам и защитавам тезата за необходимостта от ограничаване на всички възможни зависимости, в сферата на сигурността и отбраната, от страна на Русия, като агресор и потенциална заплаха за националната ни сигурност!Ще продължа да отстоявам очевидния факт за постигната много по-добра цена, по-кратки срокове и по-добри, държавни гаранции в договора с Полша.\"Не се страхувам, ще продължа да защитавам и отстоявам каузата си за свободна, демократична и независима България, пише още Ненчев.", "date": "2018.02.07", "title": "Плевнелиев на разпит днес по делото за ремонта на МиГ-овете"}
{"url": "https://offnews.bg/kultura/kraliat-na-noshtta-ot-igra-na-tronove-idva-v-sofia-prez-septemvri-674405.html", "text": "Владимир Фурдик - актьорът, който влезе в кожата на Краля на нощта в световния хит \"Игра на тронове\", ще пристигне у нас за поредното издание на Aniventure Comic Con.В уикенда на 15 и 16 септември в Интер Експо Център ще ни очакват световнопризнати косплейъри, актьори от любими сериали, гейминг зони и палитра от най-харесваните и популярни художници във вселената на комиксите и уебкомиксите. Изцяло нова зала ще бъде отворена за Aniventure Comic Con 2018, за да може събитието да отговори на огромния интерес - над 21 000 отчетени посещения през 2017 година.Владимир Фурдик е един от най-търсените каскадьори в Холивуд с участия в огромни продукции, като The Huntsman: Winter's War (2016), Exodus: Gods and Kings (2014), Thor: The Dark World (2013), Skyfall (2012) и много други.Владимир ще пристигне в София малко след края на снимките на сезон 8 на „Игра на тронове“, който ще бъде излъчен ексклузивно по HBO през 2019 година. В последния епизод от сезон 7 видяхме как лидерът на белите бродници яхва призования мъртъв дракон на Денерис Таргариен и се отправя към Вестерос. Така Кралят на нощта се превърна в един от най-епичните злодеи в историята на ТВ сериалите, а нетърпението на феновете на поредицата е в своя пик. За да направи дългото чакане малко по-поносимо, по време на Aniventure Comic Con Владимир Фурдик ще участва в специален HBO панел с други двама актьори от „Игра на тронове“, които ще бъдат обявени допълнително. Панелът ще е достъпен за всеки присъстващ на фестивала. Онези, които желаят да се снимат лично с Кралят на нощта или да получат автограф от него ще имат тази възможност и в двата дни на събитието.", "date": "2018.02.07", "title": "Кралят на нощта от 'Игра на тронове' идва в София през септември"}
{"url": "https://offnews.bg/ikonomika/lachezar-bogdanov-lihvite-po-kreditite-shte-rastat-674364.html", "text": "Лихвите по кредитите у нас ще се увеличат, защото в някакъв момент ще се вдигнат лихвите, които централните банки определят. Това прогнозира икономистът Лъчезар Богданов по бТВ. По думите му в еврозоната започват да се натрупват фактори, които тласкат към решение централната банка да започне по-агресивно да увеличава лихвите в следващите години. Който в България си прави бизнес план, че тези лихвени нива ще продължават в следващите 5, 10 или 15 г., си прави грешно сметката”, допълни експертът. Дори да има благоприятни условия вътре в страната, много трудно можем да очакваме една толкова отворена икономика като нашата да бъде някакъв остров, каза още Богданов. При всички случаи нова банкова криза в развития свят ще има отражение в България, категоричен бе той. Засега късметът или стечението на обстоятелствата е, че централните банки държат лихвите на практика нулеви. В еврозоната въпреки всички тези реформи всъщност в сравнение с преди кризата имаме 5 трилиона евро повече държавен дълг. На практика правителствата спасиха до голяма степен банковите си системи с дълг, който данъкоплатците ще плащат. Засега тежестта е ниска при тези нулеви на практика лихви, но в някакъв момент лихвите ще трябва да започнат да растат, защото цената на капитала не е нула. Няма как да очакваме, че поколения наред хората няма да очакват възвръщаемост от спестяванията си”, обясни Богданов.Централните банки провеждат абсолютно целенасочено тази политика, в един момент ще спрат да го правят – когато инфлацията тръгне леко нагоре, когато безработицата спадне още, когато трудовият пазар прегрее, заплатите започнат да растат по-бързо. На практика в Европа се чака кога в Германия ще започнат да растат бързо заплатите”, заяви още Лъчезар Богданов. ", "date": "2018.02.07", "title": "Лъчезар Богданов: Лихвите по кредитите ще растат"}
{"url": "https://offnews.bg/politika/bdzh-poluchi-pomosht-ot-31-mln-lv-674387.html", "text": "Правителството одобри допълнителни плащания от централния бюджет към Министерството на транспорта, информационните технологии и съобщенията в размер на 30 946 000 лв., съобщиха от правителствената пресслужба.Сумата ще бъде предоставена на „Холдинг БДЖ“ ЕАД като възмездна финансова помощ, която следва да бъде възстановена до 28 декември 2020 г.Средствата се предоставят на холдинга за погасяване на задължения по Втория облигационен заем, сключен през 2007 г.В същото време правителството взе решение да прехвърли имоти на Национална компания „Железопътна инфраструктура“.От публична в частна държавна собственост се променя статутът на два поземлени имота - те се намират в междугарието София – Калотина Запад и нямат функционално и технологично значение за сигурността и осъществяването на железопътните превози.Решението дава възможност на компанията да се разпорежда с терените и така да реализира необходимите за подобряване на финансовото ѝ състояние приходи.", "date": "2018.02.07", "title": "БДЖ получи помощ от 31 млн. лв."}
{"url": "https://offnews.bg/obshtestvo/darzhavata-plashta-340-000-leva-za-obezshtetenia-po-dela-v-espch-674386.html", "text": "Държавата ще плати общо 99 570 лева за обезщетения по три дела срещу България в Европейския съд по правата на човека. Обезщетения за претърпени имуществени и неимуществени вреди и разходи и разноски се заплащат за делата \"Гаврилов срещу България“, „Шехова срещу България“ и „Делина срещу България“.И в трите случая жалбоподателите се оплакват от нарушение на правото им на справедлив съдебен процес и на правото им на собственост поради неизпълнение на влезли в сила съдебни решения в тяхна полза.Съгласно мотивите на Съда, държавата е била длъжна да осигури своевременното изпълнение на окончателните съдебни решения.С друго постановление правителството одобри допълнителни разходи в размер на 240 070 лв. по бюджета на Министерството на правосъдието за изплащане на обезщетения по решения на ЕСПЧ, приети за изпълнение през 2017 г.Причината е, че жалбоподателите не са подали своевременно информация за банковите си сметки и не е било възможно присъдените им обезщетения да бъдат преведени преди края на бюджетната година.Средствата са планирани в централния бюджет за 2018 г.", "date": "2018.02.07", "title": "Държавата плаща 340 000 лева за обезщетения по дела в ЕСПЧ"}
{"url": "https://offnews.bg/futbol/el-goleador-s-novi-silni-dumi-za-bfs-krasen-kralev-i-dejvid-koparfijl-674388.html", "text": "Любослав Пенев изля обилно количество критики върху някогашния си съотборник в националния отбор и настоящ съперник за поста президент на БФС – Борислав Михайлов. Ел Голеадор бе гост в \"Шоуто на Слави\" точно 10 дни преди изборите за нов управник на футболния съюз. ", "date": "2018.02.07", "title": "Ел Голеадор с нови силни думи за БФС, Красен Кралев и Дейвид Копърфийлд"}
{"url": "https://offnews.bg/zimni/norvezhtcite-si-vzeha-6000-dozi-preparati-sreshtu-astma-v-koreia-674408.html", "text": "Норвежките олимпийци няма да карат само на яйца по време на олимпиадата в Пьонгчанг, която стартира в петък.Както е известно, заявката за хранителни продукти на готвачите на скандинавците беше объркана и вместо 1500, им доставиха 15 000 яйца.Оказа се, че в багажа на Норвегия има и 6000 дози препарати против астма. Общото количество медикаменти, регистрирано от Норвегия в Пьонгчанг, е повече от това на Финландия, Швеция и Германия взети заедно.По брой инхалатори пък Норвегия изпреварва цели 10 пъти Финладия и Швеция. Информацията беше тиражирана от норвежката телевизия NRK.", "date": "2018.02.07", "title": "Норвежците си взеха 6000 дози препарати срещу астма в Корея"}
{"url": "https://offnews.bg/kultura/debat-v-parlamenta-kulturen-chek-za-200-leva-za-mladite-ne-mozhe-674399.html", "text": "Чек за културни мероприятия на стойност 200 лева за всеки младеж, навършил 18 години – тази идея стана повод за пръв път от много време в парламента на темата за изкуството и културата да се отделят повече от няколко минути.Предложението на БСП е навършилите пълнолетие да получават т.нар. културен чек на стойност 200 лева. С тези пари младежите да могат да посещават театри, музеи, галерии и концерти за сметка на държавата.На пръв поглед идеята звучи добре, но не и в очите на управляващото мнозинство на ГЕРБ и ОП, което до последно бранеше позицията срещу ваучера за култура. Силни доводи така и не се чуха. Законопроектът за културния чек бе разглеждан днес в парламента по точката от правилника, според която всяка първа сряда на месеца законопроектите и проектите за решения, включени в дневния ред на редовното пленарно заседание, се предлагат от парламентарните групи, а не от председателя на НС. Така днес на ротационен принцип първи бе гледан законопроектът на ДПС за гражданството, после този на Министерски съвет (по предложение на ГЕРБ) за европейската заповед за разследване и накрая бе предложението на БСП за културния чек.По време на дебата в пленарната зала се разкри рядката гледка от трибуната да говорят депутатите от арт средите - актьорите Нона Йотова (БСП) и Евгени Будинов (ГЕРБ). Очаквано Йотова беше „за“, докато Будинов бе песимистично настроен към идеята на социалистите: Будинов бе репликиран от Антон Кутев, който бе най-активният сред социалистите по темата. Депутатът от БСП обясни на колегата си от ГЕРБ, че тук не става въпрос за „откупени“ зали, а за това всеки младеж да може да си избере и да гледа постановка, музей, галерия или концерт по свой избор. Преди изказването на Будинов пък Тома Биков от ГЕРБ и Кутев се скараха за разликата и значението на понятията „култура и изкуство“. БСП извадиха в своя ползва и проучване, направено по поръчка на Българската асоциация на работодателите, в областта на културата. Според него 53% от младежите не посещават културни събития, защото нямат пари. 41% не ходят, просто защото няма къде, а 33% не са насърчавани от родителите си. Според социалиста Крум Зарков законът не решава всички проблеми, но дава отговори на тази социология.А самият чек, когато се активира, ще може да се ползва до 31 декември на следващата година на навършване на 18 години. Минути преди да свърши работният ден на депутатите, Валери Жаблянов от БСП поиска да се удължи времето, докато не бъде гласуван законопроектът. Предложението не се прие и така социалистите бяха още по-притиснати.В крайна сметка в 14 часа, когато приключва пленарният ден, до гласуване не се стигна. Това означава, че законопроектът за културния чек потъва. Той може да бъде разгледан отново при два варианта - председателят на парламента Цвета Караянчева да го предложи в дневния ред в някое от бъдещите заседания или БСП да изчакат до следващата първа сряда на март, за да могат отново да се опитат да го прокарат.", "date": "2018.02.07", "title": "Дебат в парламента: 'Културен чек' за 200 лева за младите? Не може!"}
{"url": "https://offnews.bg/obshtestvo/polzite-ot-dualnoto-obuchenie-otkakto-rabotiat-uchenitcite-hodiat-re-674407.html", "text": "Ползите от дуалното обучение в професионалните гимназии са очевидни - рязко е намалял броят на отпадащите ученици, а трудовата дисциплина се пренася и в училище - намаляват отсъствията и закъсненията на онези, които работят по трудов договор. Това сподели ръководителят на българо-швейцарския проект за въвеждане принципите на дуалното обучение ДОМИНО („Дуално образование за модерните изисквания и нужди на обществото“) Петя Евтимова по време на съвместно заседание на три парламентарни комисии - по образование, по социална политика и по икономика.Дуалното обучение, при което учениците от включилите се професионални училища, едновременно учат и работят във фирми по специалността си, е довело до още един положителен ефект - тези професионални гимназии нямат проблем със запълването на местата в паралелките си след изпитите за прием в гимназиите, добави Евтимова.Тя подчерта, че с над 200 фирми и 2000 ученици в дуално обучение е добре държавата да се вслуша в предложенията на участниците в тази система. Бизнесът например поставя въпроса трябва ли да плаща здравни осигуровки на работещите ученици при положение, че държавата ги осигурява. Той има проблем и с получаването на разрешителни за работа на непълнолетните от инспекцията по труда - миналата година има 128 отказа. Фирмите питат още трябва ли учениците да имат право на платен годишен отпуск при тримесечна ваканция. Бизнесът предлага също учебните програми да се обновяват най-малко веднъж на пет години, да има и регистър на фирмите, които покриват дадени критерии, за да могат да имат правото да наемат ученици, които учат дуално.Министърът на образованието Красимир Вълчев, който участва в заседанието, коментира, че ако се изключи въпроса с уреждането на трудовите взаимоотношения, Министерството на образованието е готово да направи промените, които касаят обучението - регистъра на фирмите и актуализацията на учебните планове.\"Предпоставките за стартиране и разширяване на дуалното образование са налице. Трябва да се направят допълнителни промени, които да отстранят пречките пред по-нататъшното разрастване. Работна група работи по този въпрос и предложенията ще бъдат отправени до края на март\", посочи той.Той подчерта, че се подготвя прехвърлянето на обучението от финансирано от проектно във финансирано от бюджета, като се предвижда допълващо държавно финансиране, а идващото от швейцарска страна се концентрира в определени дейности, например учебни планове, но не да покрива преки разходи, като стипендии на учениците.Как точно ще бъде решен основният въпрос - с трудовите отношения на учениците в дуалната форма, не стана ясно въпреки участието в дискусията на министъра на труда и социалната политика Бисер Петков и зам.-министъра на икономиката Лъчезар Борисов.До края на март работна група да предложи варианти за законодателни изменения на депутатите, решиха 60-те депутати от трите комисии по предложение на председателя на комисията по образование и бивш зам.-министър на образованието Милена Дамянова.", "date": "2018.02.07", "title": "Ползите от дуалното обучение: Откакто работят, учениците ходят редовно на училище и даже не закъсняват"}
{"url": "https://offnews.bg/evropa/evroparlamentat-otstrani-edin-ot-zam-predsedatelite-si-zaradi-nepreme-674406.html", "text": "Европейският парламент подкрепи днес предложението да отстрани от поста зам.-председателя си Ришард Чарнецки (Европейски реформатори и консерватори, Полша). Решението бе прието с 477 гласа срещу 196 \"против\", предаде БТА.Миналата седмица ръководителите на политическите групи в ЕП предложиха Чарнецки да бъде лишен от поста. След днешното решение евродепутатът повече няма да представлява ЕП и неговото ръководство.Причината за решението бе определена като \"тежко нарушение\". Евродепутатът сравни колегата си Ружа Тун с полските нацистки колаборационисти от Втората световна война.Решението не е свързано с Полша или политическата група на евродепутата, се отбелязва в съобщението. Пояснява се, че това е израз на виждането на ръководителите на политическите групи, според които Чарнецки не следва повече да ги представлява.Предстои ЕП да избере нов зам.-председател, но Чарнецки остава евродепутат. ЕП работи под ръководството на председател и 14 негови заместници. ", "date": "2018.02.07", "title": "Европарламентът отстрани един от зам.-председателите си заради непремерени изказвания"}
{"url": "https://offnews.bg/kultura/luvarat-tarsi-sobstvenitcite-na-kartini-pliachkosani-ot-natcistite-674411.html", "text": "Лувърът в Париж отвори две галерии с картини, плячкосани от нацистите по време на френската окупация, с идеята да ги върне на своите законни притежатели. През декември бяха изложени 31 творби в специално обособеното място, а на различни места в музея са поставени още 76. Под тях са поставени етикети, които разказват за произхода им, за да може техните собственици по-лесно да ги познаят. Не само в най-известния френски музей отлежават изтъкнати образци на изобразителното изкуство. В музеите в цяла Франция картините чакат да бъдат прибрани \"у дома\".В периода 1940-1945 г. от страната са изнесени близо 100 000 хил. картини, които са изнесени за Австрия и Германия. Голяма част от тях са върнати на френска територия - 61 хил. картини, съобщава The art newspaper.", "date": "2018.02.07", "title": "Лувърът търси собствениците на картини, плячкосани от нацистите"}
{"url": "https://offnews.bg/medii/hamid-hamid-niama-konflikt-na-interesi-s-proektozakona-na-peevski-za-674366.html", "text": "В предложените промени в медийното законодателство от депутата на ДСП Делян Пеевски няма конфликт на интереси, въпреки че той притежава медии.Това коментира народният представител Хамид Хамид, който също е вносител на промените, в интервю за БНР.\"Делян Пеевски е народен представител, който иска прозрачност. Дали е собственик на медии, той си го е обявил в съответните декларации и не го крие. Срещу него обаче има редица внушения, че едва ли не притежава империя, което след приемане на тези текстове може би ще видите, че не е точно така. Няма конфликт на интереси, ако се цели пълна прозрачност на този бизнес\", каза Хамид Хамид.. Това каза в предаванетоДепутатът акцентира, че промените са шпо две основни направление. \"Първо, наред с доставчиците на медийни услуги, собствеността им, да се осветли тяхното финансиране и то това финансиране, което не е на пазарен принцип. Имам предвидвсяко финансиране, което е извън обичайните договори за реклама, срещу които има фактури и там контролът е от Националната агенция по приходите. Вече всички доставчици на онлайн услуги (разбира се, ако текстът бъде приет), ще декларират всяка година до 30 юни с нарочна декларация до Търговския регистър, който е публичен. Така ще излязат на светло всички тези плащания и всеки български гражданин ще може да разбере коя медия как се финансира\", обясни той.От думите му стана ясно, че според вносителите притеснително е финансирането на медии от фондации, грантове, плащане на ръка.Втората насока на законопроекта е свързана с пунктовете за разпространение на вестници и списания. \"Не е тайна, че ако дадено лице притежава значителен брой пунктове за разпространение на печатни издания, то той може по този начин да изкриви медийният пазар, така че с декларация до министъра на културата, до 31 януари всяка година тези разпространители ще обявят своя действителен собственик, както и броя крайни пунктове, в които разпространяват медийни издания. Ако се установи повече от една трета от всички пунктове притежание на едно лице, министърът на културата ще препраща тази информация до КЗК, която да предприема съответните антимонополни действия\", каза Хамид Хамид.Вносителите смятат, че законодателството изостава по отношение на онлайн медиите, затова е редно и те да попаднат под контрола на заонодателя.", "date": "2018.02.07", "title": "Хамид Хамид: Няма конфликт на интереси с проектозакона на Пеевски за медиите"}
{"url": "https://offnews.bg/obshtestvo/pochina-izvestniat-filosof-i-poet-prof-dimitar-zashev-prevodachat-na-674384.html", "text": "Почина българският философ, преводач и поет проф. Димитър Зашев.Проф. Зашев ще бъде запомнен с превода на Мартин Хайдегер \"Битие и време\" на български език.Софийският университет съобщи за кончината на професора, станала на 1 февруари, днес. Погребението му ще е на 13 февруари в Боянското гробище.Димитър Зашев е роден на 31 юли 1948 г. в София. Завършва специалност „Философия“ в Софийския университет. През 1980 г. защитава дисертация по история на философията на тема „Естетицизмът на кръстопътя между философската класика и съвремието“ в Лайпцигския университет. През 1994 година става доцент в катедра „Културология“ във Философския факултет на Софийския университет „Св. Климент Охридски“, през 2012 година – професор.Научните му интереси са в областта на историята на философията и социологията. Димитър Зашев е автор на философските трудове „Естетически отклонения“ и „Образи и образци. Конфигурации на безформеното“.\"Почивай в мир, татко. Обичам те, завинаги\", написа синът му Йосиф, който се сбогува с баща си с откъс от стихосбирката \"Лéта и цвят\":Навярно да заспяе вече сетно време,самин като плода,от който няма семе.От него кой не пии сладост, и отрова.Но бог не се опии звяр не се натрови.Животът - сън бучи,рой образи разнася...Все пак склопи очи.За миг не се унасяй.Смъртта е лунен миг,но тя не е начало.Сам ти не си войник.Ти цял си сън,цял - жалост.Слуховете, че проф. Зашев е починал след побой в Борисовата градина провокираха сина му да ги опровергае публично и да уточни, че през декември 2017 г. баща му е получил мозъчен кръвоизлив и е приет по спешност във ВМА. Издъхнал е след двумесечно лечение в болницата. Побой не е имало, категоричен е Йосиф Зашев.", "date": "2018.02.07", "title": "Почина известният философ и поет проф. Димитър Зашев, преводачът на Хайдегер"}
{"url": "https://offnews.bg/politika/bsp-pravitelstvoto-na-gerb-lazhe-za-rezultatite-ot-borbata-s-kontraba-674382.html", "text": "Парламентарната група на БСП внася решение за създаване на временна комисия за проучване създаването, функционирането и сигурността на Българската акцизна централизирана информационна система (БАЦИС) в Агенция \"Митници\", стана ясно от брифинг в Народното събрание.Депутатът от БСП Румен Гечев заяви, че правителството на ГЕРБ лъже за резултатите от борбата с контрабандата, тъй като публикуваният доклад на Агенция \"Митници\" разбива на пух и прах тези техни твърдения. Зам.-председателят на парламентарната група на БСП Драгомир Стойнев посочи, че комисията трябва да отговори на няколко основни въпроса: Кой е авторът на зданието за създаването на БАЦИС; кои са лицата, участвали в комисията, приела изпълението на зданието за създаването на БАЦИС; ДАНС разследвал ли е поведението на изпълнителя по отношение на създаването на условия за пробив в БАЦИС; ДАНС разследвал ли е дали изпълнителят е свързан с лица, които да се възпловат от условията за пробив в БАЦИС. ", "date": "2018.02.07", "title": "БСП: Правителството на ГЕРБ лъже за резултатите от борбата с контрабандата"}
