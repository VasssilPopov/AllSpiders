{"url": "https://offnews.bg/obshtestvo/nova-detska-gradina-v-krastova-vada-oshte-pet-gotovi-v-sofia-do-kraia-710057.html", "text": "Новата детска градина в кв. „Кръстова вада“ ще е готова до края на годината. След това започва приема на децата – в 4 градински и 2 яслени групи. В градината има и плувен басейн, който ще се затопля от слънчеви колектори. Това съобщи столичният кмет Йорданка Фандъкова. Новата площадка за децата от квартала ще е до сградата на детската градина. Над 7 години водихме съдебни дела, с които успяхме да защитим терена на градината, уточнява кметът.  Нова детска градина и училище ще има и в кв. „Витоша ВЕЦ Симеоново“ на терен на Българската православна църква, по прокта се работи с кмета на \"Лозенец\" Любомир Греков.  ", "date": "2019.08.26", "title": "Нова детска градина в Кръстова вада, още пет готови в София до края на годината"}
{"url": "https://offnews.bg/zdrave/zhenite-v-shvejtcaria-zhiveiat-naj-dalgo-pokazva-novo-prouchvane-710059.html", "text": "Учени определиха 15-те страни в света, чиито жители имат най-голяма продължителност на живота, съобщи Daily Mail.Дълго време се смяташе, че страната с най-голяма продължителност на живота е Япония. Нов рейтинг, съставен от експертите на Университета в Пенсилвания, опровергава това твърдение.Япония наистина е в групата на рекордьорите по дълголетие, но не е в първата петица. На първо място по средна продължителност на живота сред жените са швейцарките – средно 79,03 години, а при мъжете – австралийците със средна продължителност на живота 74,1 години.Сред първите 15 страни, по дълголетие на жените, освен Швейцария са Австралия, Норвегия, Швеция, Холандия, Великобритания, Франция, САЩ, Дания, Финландия, Белгия, Япония, Испания, Италия и Португалия.Рейтингът на мъжкото дълголетие включва почти същите страни, с леки промени – Япония е на 14-то място с показател 68,52 години. Този резултат съществено се различава от предходни проучвания, при които японските мъже бяха рекордьори с 80 години средна продължителност на живота. ", "date": "2019.08.26", "title": "Жените в Швейцария живеят най-дълго, показва ново проучване"}
{"url": "https://offnews.bg/tenis/dzhokovich-iska-da-izprevari-federer-i-nadal-po-broj-titli-ot-golemia-710064.html", "text": "Новак Джокович разкри, че една от целите му е да изпревари живите легенди в тениса Роджър Федерер и Рафаел Надал по брой титли от Големия шлем.Към момента Ноле има на сметката си 16 от топ 4 турнирите, а Рафаел Надал е с 18. Рекордьорът Федерер е с 20. Сърбинът има възможност да съкрати разликата с един трофей, ако триумфира в надпреварата US Open, която започва тази вечер.\"Това носи големи отговорности за мен. Работя, за да постигна точно това. Това е една от моите цели. Сега съм на 32 години и нещата вече са малко различни в сравнение с това, което беше преди близо 10 сезона.Все още се чувствам млад и съм мотивиран да продължа да печеля. Не мога да се абстрахирам изцяло от това, което хората говорят\", каза Джокович.Ноще ще започне участието си на Откритото първенство на САЩ с двубой срещу испанеца Роберто Баена тази вечер на централния корт \"Артър Аш\".", "date": "2019.08.26", "title": "Джокович иска да изпревари Федерер и Надал по брой титли от Големия шлем"}
{"url": "https://offnews.bg/obshtestvo/nad-1-4-ot-mestata-za-parvokursnitci-v-sofijskia-universitet-ostanaha-710061.html", "text": "Над 1/4 от местата за прием на първокурсници в Софийския университет останаха празни. Алма матер обяви днес допълнителен прием с надеждата още 1280 души да се запишат за студенти.Към днешна дата са се записали 4 578 души. От свободните места 800 са по държавна поръчка (в 84 специалности) и 480 (в 86 специалности) са платено обучение.Изцяло запълнени са само местата по държавна поръчка за 21 специалности .Свободни места за обучение по държавна поръчка има в следните специалности:1. „Философия“ – 15 места, редовно обучение;2. „Политология“ – 5 места, редовно обучение;3. „Публична администрация“ – 4 места, редовно обучение;4. „Културология“ – 11 места, редовно обучение;5. „Библиотечно-информационни науки“ – 6 места, редовно обучение;6. „Европеистика“ (с английски език) – 5 места, редовно обучение;7. „Европеистика“ (с френски език) – 1 място, редовно обучение;8. „Европеистика“ (с немски език) – 1 място, редовно обучение;9. „Европеистика“ (с испански език) – 1 място, редовно обучение;10. „Публични информационни системи“ – 4 места, редовно обучение;11. „Философия“ (на английски език) – 8 места, редовно обучение;12. „История“ – 21 места (редовно обучение) и 12 места (задочно обучение);13. „Археология“ – 9 места, редовно обучение;14. „Етнология и културна антропология“ – 9 места, редовно обучение;15. „История и география“ – 8 места, редовно обучение;16. „Архивистика и документалистика“ – 20 места (редовно обучение) и 7 места в задочно;17. „История и философия“ – 9 места, редовно обучение;18. “Хебраистика“ – 4 места, редовно обучение;19. „История и чужд език (английски език/френски език) – 16 места, редовно обучение;20. „Социални дейности“ – 10 места, редовно обучение;21. „Неформално образование“ – 6 места в редовна и 4 - в задочна форма на обучение;22. „Българска филология“ – 15 места, редовно обучение;23. „Славянска филология“ – 17 места, редовно обучение;24. „Руска филология“ – 8 места, редовно обучение;25. „Немска филология“ с избираем модул „Скандинавски езици“ – 6 места, редовно обучение;26. „Френска филология“ – 14 места, редовно обучение;27. „Италианска филология“ – 10 места, редовно обучение;28. „Испанска филология“ – 8 места, редовно обучение;29. „Португалска филология“ – 8 места, редовно обучение;30. „Класическа филология“ – 4 места, редовно обучение;31. „Унгарска филология“ – 7 места, редовно обучение;32. „Румънска филология“ – 9 места, редовно обучение;33. „Тюркология“ – 7 места, редовно обучение;34. „Иранистика“ – 10 места, редовно обучение;35. „Индология“ – 8 места, редовно обучение;36. „Арменистика и кавказология“ – 9 места, редовно обучение;37. „Африканистика“ (на английски език) – 12 места, редовно обучение;38. „Математика и информатика“ – 18 места, редовно обучение;39. „Статистика“ – 20 места, редовно обучение;40. „Физика“ – 4 места в редовна и 6 - в задочна форма на обучение;41. „Инженерна физика“ – 2 места в редовна и 4 - в задочна форма на обучение;42. „Физика и математика“ – 4 места в редовна и 3 - в задочна форма на обучение;43. „Астрофизика, метеорология и геофизика“ – 8 места в редовна и 3 - в задочна форма на обучение;44. „Физика и информатика“ – 4 места, редовно обучение;45. „Комуникации и физична електроника“ – 1 място, редовно обучение;46. „Квантова и космическа теоретична физика“ – 1 място, редовно обучение;47. „Фотоника и лазерна физика“ – 4 места, редовно обучение;48. „Оптометрия“ – 5 места в редовна и 5 - в задочна форма на обучение;49. „Физика на ядрото и елементарните частици (на английски език) – 4 места, редовно обучение;50. “Компютърно инженерство“ – 4 места, редовно обучение;51. „Учител по природни науки в основна степен на образованието“ – 5 места, редовно обучение;52. „Химия“ – 4 места, задочно обучение;53. „Химия и английски език“ – 4 места, редовно обучение;54. „Химия и информатика“ – 5 места, редовно обучение;55. „Екохимия“ – 8 места, редовно обучение;56. „Компютърна химия“ – 6 места, редовно обучение;57. „Ядрена химия“ – 5 места, редовно обучение;58. „Инженерна химия и съвременни материали“ – 2 места, редовно обучение;59. „Биология“ – 3 места в редовна и 10 - в задочна форма на обучение;60. „Молекулярна биология“ – 10 места, редовно обучение;61. „Екология и опазване на околната среда“ – 15 места в редовна и 11 - в задочна форма на обучение;62. „Биотехнологии“ – 8 места, задочно обучение;63. „Биология и химия“ – 12 места, редовно обучение;64. „География и биология“ – 7 места, редовно обучение;65. „Биомениджмънт и устойчиво развитие – 17 места, редовно обучение;66. „Биология и английски език“ – 13 места, редовно обучение;67. „Агробиотехнологии“ – 19 места, редовно обучение;68. „География“ – 10 места в редовна и 6 - в задочна форма на обучение;69. „Геология“ – 11 места, редовно обучение;70. „География и английски език“ – 14 места, редовно обучение;71. „Право“ – 27 места, задочно обучение;72. „Теология“ – 20 места в редовна и 10 - в задочна форма форма на обучение;73. „Религията в Европа“ – 8 места в редовна и 7 - в задочна форма на обучение;74. “Предучилищна и начална училищна педагогика“ – 6 места, редовно обучение;75. „Предучилищна педагогика и чужд език“ – 2 места, редовно обучение;76. „Начална училищна педагогика и чужд език“ – 4 места, редовно обучение;77. „Социална педагогика“ – 9 места, редовно обучение;78. „Специална педагогика“ – 2 места, редовно обучение;79. „Логопедия“ – 5 места, редовно обучение;80. „Музика“ – 2 места, редовно обучение;81. „Изобразително изкуство“ – 4 места, редовно обучение;82. „Медийна педагогика и художествена комуникация“ – 6 места, редовно обучение;83. „Медицина“ – 30 места, редовно обучение;84. „Медицинска сестра“ – 5 места, редовно обучение.Свободни места за платено обучение има в следните специалности:„Философия“; „Социология“; „Политология“; „Публична администрация“ „Културология“; „Библиотечно-информационни науки“; „Европеистика“ „Публични информационни системи“; „Философия“ (на английски език); „История“; „Археология“; „Етнология и културна антропология“, „История и география“; „Архивистика и документалистика“; „История и геополитика на Балканите“; „История и философия“; „Хебраистика“; „История и чужд език“; „Педагогика“; „Социални дейности“; „Неформално образование“; „Българска филология“; „Славянска филология“; „Руска филология“; „Балканистика“; „Немска филология“ с избираем модул „Скандинавски езици“; „Френска филология“; „Италианска филология“; „Испанска филология“; „Португалска филология“; „Класическа филология“; „Унгарска филология“; „Новогръцка филология“; „Румънска филология“; „Тюркология“; „Иранистика“; „Физика“, „Инженерна физика“; „Ядрена техника и ядрена енергетика“; „Физика и математика“ „Астрофизика, метеорология и геофизика“; „Физика и информатика“; „Медицинска физика“; „Комуникации и физична електроника“; „Фотоника и лазерна физика“ „Оптометрия“; „Физика на ядрото и елементарните частици“ (на английски език); „Компютърно инженерство“; „Учител по природни науки в основна степен на образованието“; „Химия“; „Химия и английски език“; „Химия и информатика“; „Екохимия“; „Компютърна химия“; „Ядрена химия“; „Инженерна химия и съвременни материали“; „Биология“; „Молекулярна биология“; „Екология и опазване на околната среда“; „Биотехнологии“; „Биология и химия“; „География и биология“; „Биомениджмънт и устойчиво развитие“; „Биология и английски език“; „Агробиотехнологии“; „География“; „Геология“; „Туризъм“; „Регионално развитие и политика“; „География и английски език“; „Геопространствени системи и технологии“; „Международни отношения“; „Икономика и финанси“ (с английски език); „Икономика и финанси“ (с френски език); „Стопанско управление“ (с английски език); „Стопанско управление“ (с немски език); „Стопанско управление“ (с френски език); „Счетоводство, финанси и дигитално приложение (на английски език); „Теология“; „Религията в Европа“; „Предучилищна педагогика и чужд език“; „Начална училищна педагогика и чужд език“; „Социална педагогика“; „Специална педагогика“; „Логопедия“; „Медийна педагогика и художествена комуникация“; „Физическо възпитание и спорт“; „Медицинска сестра“; „Медицинска рехабилитация и ерготерапия“.Допълнителният прием ще се осъществи в следния график:- подаване на документи за участие - от 09.09. до 13.09.2019 г.;- изпити по физика и теология - 14.09.2019 г.;- класиране - 17.09.2019 г.;- записване на новоприетите студенти - на 18, 19 и 20 септември 2019 г.", "date": "2019.08.26", "title": "Над 1/4 от местата за първокурсници в Софийския университет останаха празни"}
{"url": "https://offnews.bg/zdrave/babh-u-nas-ne-e-vneseno-zarazeno-svinsko-ot-ispania-710069.html", "text": "Към момента разпространението на засегнатите продукти с листерия е само на територията на Испания, заявиха от Българската агенция по безопасност на храните (БАБХ) в отговор на запитване от OFFNews от 22 август. От ЕК е изпратена информационна нотификация за насочване на вниманието по системата за бързо оповестяване на храни и фуражи (RASFF).Системата RASFF дава възможност на компетентните органи бързо да обменят и разпространяват информация, относно сериозни преки или косвени рискове за здравето на хората във връзка с храни или фуражи, с цел да се даде възможност за предприемане на бързи мерки за противодействие на такива сериозни рискове.България извършва свободна търговия с месо с държавите членки, включително и Испания. Месото получено от държавите-членки подлежи на официален контрол от БАБХ на база оценка на риска. При констатиране на нарушение се предприемат всички мерки разписани в законодателството. Към момента няма информация за нарушения при получаване на месо от Испания.Испанските власти са предприели всички мерки за спирането от продажба и изтеглянето от пазара на всички продукти за които има съмнение, че представляват риск за общественото здраве.При получаване на информация по системата RASFF за разпространение на продукти с листерия от Испания БАБХ ще предприеме всички необходими действия за предпазване на потребителите.Припомняме, че по-рано този месец Испания се обърна към Световната здравна организация (СЗО), за да предупреди, че разпространяващото се в страната заболяване листериоза вече е международна заплаха. Предупредени бяха и европейските власти заради възможността да се идентифицират случаи на листериоза в други страни. Според източници от здравното министерство в Мадрид, цитирани от местните медии, мярката е предпазна - заради опасността туристи да са яли заразени продукти в Испания. В някои страни препоръчаха на бременните жени да се въздържат от пътуване в Испания, тъй като болестта може да предизвика спонтанен аборт или да увреди плода. Листериозата е инфекция, която поразява централната нервна система, способна е да предизвика менингит и енцефалит. Болестта не се предава от човек на човек, източник на заразата са хранителните продукти и водата.", "date": "2019.08.26", "title": "БАБХ: У нас не е внесено заразено свинско от Испания"}
{"url": "https://offnews.bg/futbol/spriaha-pravata-na-skandalnia-sadia-stefan-apostolov-710060.html", "text": "Съдийските права на рефера Стефан Апостолов са спрени за неопределено време, реши Съдийската комисия към Българския футболен съюз на свое извънредно заседание.Апостолов допусна сериозни грешки по време на мача Лудогорец - Славия снощи. Toй сериозно порязаха по веднъж и двата тима. В края на първото полувреме вратарят на гостите Антонис Стергиакис беше изгонен заради несъществуваща игра с ръка извън наказателното му поле.В 79-ата минута бе отменен и чист гол на Вандерсон заради засада. Бразилецът близо минута, след като вкара топката в мрежата, не знаеше какво се случва и продължаваше да празнува.Президентът на Славия Венцеслав Стефанов се изказа остро по адрес на Апостолов на почивката на двубоя с Лудогорец.\"Този съдия е срам за българския футбол и за българския парламент! Нали знаете, че му дадоха да прочете нещо, което му бяха написали, и той не успя.Това е един крадец, който няма никакво място в нашия футбол. Не вярвам да изпълнява някаква поръчка, просто е тотален некадърник. Говорим за една обикновена подлога.Нали знаете в болниците под болните на леглата слагат подлоги. Е, този човек е такова нещо. Завършен джендър. Това е положението\", каза Стефанов.", "date": "2019.08.26", "title": "Спряха правата на скандалния съдия Стефан Апостолов"}
{"url": "https://offnews.bg/futbol/loshi-novini-za-balakov-i-botev-pd-todor-nedelev-e-aut-za-mesetc-710062.html", "text": "Звездата на Ботев Пловдив Тодор Неделев ще остане извън футболните терени за около месец, съобщиха колегите от \"Plovdivderby\".Плеймейкърът на \"канарчетата\" почувства болки в десния крак на тренировка преди няколко дни, след което стана ясно, че има контузия в менискуса и днес премина ядрено-магнитен резонанс.Изследванията в София са потвърдили травмата. Не е изключено лечението на Неделев да продължи и по-дълго. Всичко ще зависи от процеса на възстановяването му.Това означава, че бързоногият футболист ще пропусне квалификацията на българския национален отбор с Англия, както и дербито с Локомотив Пловдив.", "date": "2019.08.26", "title": "Лоши новини за Балъков и Ботев Пд: Тодор Неделев е аут за месец"}
{"url": "https://offnews.bg/futbol/futbolist-1-na-balgaria-za-2013-godina-podpisa-s-etar-710070.html", "text": "Футболист №1 на България за 2013 г. Иван Иванов официално е най-новото попълнение на Етър. Двете страни днес парафираха договор за преминаването на защитника при \"виолетовите\".Опитният бранител привлече вниманието на клуба със силните си изяви за Вихрен Сандански от началото на сезона. 31-годишният Иванов това лято се присъедини към югозападния отбор, като в първите три мача от първенството на районната Трета лига се понрави със стабилните си изяви в тандем с Даниел Златков в центъра на защитата.Сега юношата на ЦСКА предпочете да продължи кариерата си в елита и се присъедини към Етър. През пролетта Иван Иванов носи екипа на литовския Паланга, а преди това беше част от втородивизионния турски Алтай.През сезон 2017/2018 носи екипа на Берое. Бранителят е играл още за ЦСКА, Локомотив Пловдив, Алания, Партизан, Базел, Панатинайкос и Арсенал (Тула).Часове след като Иван Иванов подписа договор с Етър, бе картотекиран в БФС от ръководството на клуба. Картотека днес получи и другото ново попълнение – нападателят Ивайло Димитров, преотстъпен от Арда.Треньорът Росен Кирилов все пак няма да може да разчита на Иван Иванов още за днешното гостуване на Ботев Враца, но Ивайло Димитров е в групата за мача и е възможно да направи своя повторен дебют с виолетовия екип.", "date": "2019.08.26", "title": "Футболист №1 на България за 2013 гoдина подписа с Етър"}
{"url": "https://offnews.bg/ikonomika/kabinetat-poe-nov-dalg-ot-200-mln-leva-pod-formata-na-darzhavni-tcenni-710073.html", "text": "Правителството пое 200 млн. лева нов дълг под формата на държавни ценни книжа. Това е поредната дългова емисия, след като страната ни реши да плати наведнъж изтребителите Ф-16.На 26 август 2019 г. Министерството на финансите преотвори емисия 20-годишни държавни ценни книжа (ДЦК), деноминирана в лева, пусната в обращение на 21.06.2019 г., с падеж 21.06.2039 г., съобщиха днес от ведомството.На проведения аукцион бяха пласирани успешно ДЦК за 200 млн. лв. съвкупна номинална стойност при постигната средно-претеглена доходност в размер на 1,42 %. Общият размер на подадените поръчки достигна 244,2 млн. лв., което съответства на коефициент на покритие от 1,22.Разпределението на придобитото количество ДЦК по видове инвеститори е както следва: най-голямо количество ДЦК на аукциона придобиха банките – 61,4 %, следвани от застрахователните дружества с 17,5 %, пенсионни и гаранционни фондове – 16,6 %, инвестиционни посредници – 2 % и други инвеститори – 2,5 %.Финансовото министерство предложи облигации от 20-годишната емисия, отворена през юни тази година. Именно тогава за първи път в историята на България на пазара бяха пуснати държавни ценни книжа, чийто падеж е след 20 години, съобщи БНР.Тази година страната ни има право да поеме максимум 1 милиард лева нов дълг. Освен 20-годишните облигации, финансовото министерство на няколко пъти пуска и книжа за 10 години и половина, като към тази емисия също има сериозен интерес, особено от страна на банките. Това е обяснимо, тъй като ценните книжа се считат за сигурен инструменти, макар и със сравнително ниска доходност.Така общо новопоетият дълг за годината ще бъде 900 млн. лева или близо до лимита, записан в бюджета.Новите задължения се налагат заради сделката за изтребителите, която частично се финансира по този начин.В средата на август министърът на отбраната Красимир Каракачанов обяви, че парите за военните самолети вече са преведени в САЩ в специална сметка на България, както е записано по договор. Неведнъж управляващите са заявявали, че страната ни може да плати техниката наведнъж.Новопоетият дълг отива във фискалния резерв, чието ниво правителството поддържа много над изискуемия в бюджета минимум.", "date": "2019.08.26", "title": "Кабинетът пое нов дълг от 200 млн.лева под формата на държавни ценни книжа"}
{"url": "https://offnews.bg/vodni/talantat-na-evrofutbol-vasiliki-kadoglu-specheli-pluvnia-maraton-v-por-710107.html", "text": "Спортният талант на „Еврофутбол“ – Василики Кадоглу, триумфира в 20-тия юбилеен плувен маратон „Поречки делфин“, който се състоя в хърватския град Пореч на 24.08.2019 г.Талантливата ни 16-годишна плувкиня преодоля 5-километровото трасе в Адриатическо море за 58 минути и победи и при жените, и във възрастта „девойки 16-17-годишни“. Васи бе повече от убедителна, след като втората финиширала – Ивана Призмич, е на 5.10 минути след нея, а третата – Нина Йокич е на повече от 7 минути и половина. В надпреварата участваха 116 състезатели.В последния ден на август Василики и съотборникът й от варненския клуб „Астери“ и Спортен талант на „Еврофутбол“ – Георги Цурев, ще вземат участие в плувния маратон в холандския град Дордрехт. Той е благотворителен и има за цел да събере средства за болни деца, а двамата състезатели ще участват със съдействието на Община Варна след успеха им на маратона „Галата – Варна“.Друг Спортен талант на „Еврофутбол“ – Тихомир Иванов, зае 7-о място в дисциплината скок на височина на турнира от Диамантената лига в Париж. Плевенчанинът преодоля 223 см., което му бе достатъчно, за да си осигури участие във финалите на турнира на 29 август в Цюрих.Състезателката по тенис за хора с увреждания и Спортен талант на „Еврофутбол“ - Зоя Чавдарова, вече е 89-та в световната ранглиста, след като се представи отлично на три турнира от серията „Фючърс“ в периода 9-19 август.В първия от тях - 8-и мемориален турнир „Йенс Ванерк“ в Антверпен (Белгия) Зоя стана втора по единично в утешителния турнир и втора на двойки заедно с Уи Мин Уанг от Китай.Последваха два турнира в Румъния. На Букурещ Опън тя отпадна на 1/4- финал от французойката Шарлот Фербанк, която е 41-ва в света с 2-6, 6-4, 4-6. В последното състезание – Арджес Оупън, Зоя зае 3-то място, след като загуби в полуфинала отново от същата съперничка.Участието й в тези турнири се реализира с помощта на „Еврофутбол“, Българска федерация по тенис и Министерство на младежта и спорта.Още един Спортен талант на „Еврофутбол“ – Биляна Чавдарова, се класира 4-та във група девойки младша възраст в 3-киломентровата дистанция на състезанието с ролкови кънки, свободен стил за купа „Троян“, което се състоя в събота.", "date": "2019.08.26", "title": "Талантът на Еврофутбол Василики Кадоглу спечели плувния маратон в Пореч"}
{"url": "https://offnews.bg/zdrave/iskate-dete-gotvete-se-dve-godini-po-rano-710065.html", "text": "Ако бъдещите майки и бащи искат детето им да бъде здраво, трябва да променят начина си на живот две години преди зачеването, твърди известен британски учен, цитиран от сайта Balance Fertility.Известният специалист по репродуктивна биология Грейс Дъгдейл от Великобритания, неотдавна публикува съвети към партньорите, които планират да станат родители. Според учения двойките трябва да започнат подготовката за този момент много преди самото зачеване.Досега се смяташе, че оптималният срок е три месеца 3 месеца. \"Този срок е недостатъчен, особено, ако бъдещите родители са с наднормено тегло\", твърди биоложката.Грейс Дъгдейл съветва мъжете и жените да започнат диета и да се посветят не само на здравословно хранене, но и на редовни физически упражнения. Препоръчително е напълно да откажат алкохола. Според нея, за да постигне осезателен резултат в нормализирането на теглото, на човек му е нужна година.Няколко месеца са необходими на женския организъм, за да извлече всички плюсове на здравословния начин на живот за производството на максимално здрави яйцеклетки, малко повече време е нужно при мъжете, за да повишат концентрацията и качеството на сперматозоидите си.\"Категорично не съм съгласна, че тези резултати могат да бъдат постигнати за три месеца\", твърди Дъгдейл.Тя подчертава, че съветите й са предназначени за двойките, които подхождат към създаването на поколение максимално отговорно.", "date": "2019.08.26", "title": "Искате дете? Гответе се две години по-рано!"}
{"url": "https://offnews.bg/temida/vaklin-se-oplaka-na-tcatcarov-i-geshev-ot-bivola-medii-uronvali-dobro-710058.html", "text": "Главният прокурор Сотир Цацаров и заместниците му – Иван Гешев и Мария Шишкова, се срещнаха днес с Александър Ваклин по негова молба, съобщиха от държавното обвинение. Срещата е поискана от г-н Ваклин по повод упражняването на системен и целенасочен натиск спрямо него и семейството му, вследствие на показанията му като свидетел на държавното обвинение по делото срещу кмета на столичния район „Младост“. Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини. Александър Ваклин посочи като пример за това статия,  с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден. Съобразно Конституцията на Република България, свободата на изразяване на мнение не може да се използва за уронване на правата и доброто име на другиго, а с подобни публикации „свободата на словото се изопачава до свобода на оклеветяване, открити нападки и подстрекаване към насилие“.Главният прокурор и неговите заместници заявиха своето разбиране към изложените от г-н Ваклин проблеми и посочиха, че ще застанат зад всеки свидетел в защита на законовите му права. Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг.", "date": "2019.08.26", "title": "Ваклин се оплака на Цацаров и Гешев от Биволъ, медии уронвали доброто му име след ареста на Иванчева"}
{"url": "https://offnews.bg/ikonomika/darzhim-53-miliarda-leva-na-depozit-dalzhim-blizo-23-miliarda-na-bank-710033.html", "text": "Депозитите на домакинствата и нетърговските предприятия, обслужващи домакинствата, са 53.371 милиарда лева или 46.1% от Брутния вътрешен продукт, показват данни на Българската народна банка към края на юли 2019 г.Те са се увеличили с 8.1% за година при 8.2% годишно нарастване през юни.Кредитите на домакинствата и обслужващите ги търговски предприятия към края на миналия месец са 22.985 милиарда лева (19.9% от БВП). За година те се увеличават с 8.7% (през юни годишното повишение е било 8.1%). От тях в края на юли жилищните кредити са 11.275 млрд. лв. Те са нараснали на годишна база с 12.3% (11.8% годишно увеличение през юни 2019 г.). Потребителските възлизат на 9.783 млрд. лв. и се увеличават с 11.2% спрямо юли 2018 г. (10.6% годишно повишение през юни 2019 г.). На годишна база другите кредити намаляват с 40.5% (38.5% годишно понижение през юни 2019 г.), като достигат 589.4 млн. лева.Депозитите на неправителствения сектор са 81.015 млрд. лв. (70% от БВП). Годишното им увеличение е 7.7%. Тези на нефинансовите предприятия са 24.144 млрд. лв. (20.9% от БВП) в края на юли 2019 г. и се увеличават с 3.9% за година. Финансовите предприятия държат на депозит с 35.1% повече пари спрямо година по-рано.и в края на юли достигат 3.500 млрд. лв. (3% от БВП).Нетните вътрешни активи са 58.763 млрд. лв. в края на юли и се увеличават с 5.8% спрямо същия месец на 2018 г.Нетните чуждестранни активи са 60.015 млрд. лв. в края на отчетния месец при 58.287 млрд. лв. в края на юни 2019 г., като нарастват с 11.5% в сравнение с юли 2018 г. ", "date": "2019.08.26", "title": "Държим 53 милиарда лева на депозит, дължим близо 23 милиарда на банките"}
{"url": "https://offnews.bg/politika/borisov-podkara-dzhipa-kam-am-evropa-beshe-niva-sega-stapvame-na-asf-710042.html", "text": "Премиерът Бойко Борисов подкара джипа днес и инспектира строителните дейности в участъка Сливница-Драгоман по изграждането на магистрала „Европа“. Преди три месеца беше нива, а сега ще стъпим на асфалт, подчерта министър-председателят.  Проектът стартира в средата на май тази година, ще бъде завършен до 2021 г. и се изпълнява със средства от републиканския бюджет по програма „Ново строителство“ на Агенция „Пътна инфраструктура“. Премиерът Бойко Борисов отбеляза, че строителните екипи са свършили много работа и успешно са се справили с всички изкопи. „Първо минаваме по нивите, после на чакъл и след това - на асфалт. Инвестирали сме и сме го дали на хората“, заяви министър-председателят Бойко Борисов. С премиера Борисов по време на огледа бяха министърът на икономиката Емил Караниколов и заместник-министърът на регионалното развитие и благоустройството Николай Нанков. Стартът на инспекцията започна от първия надлез, който ще свързва магистралата със Сливница. „Само за три месеца, когато стартирахме проекта, има изграждане на 100 % на някои дейности“, обяви заместник-министър Нанков.„Това е по-лекият участък от АМ „Европа“, след 25 дни започваме по-тежкия“, допълни заместник-министър Нанков и даде още подробности по изпълнението на строителните дейности.Министърът на икономиката Емил Караниколов отбеляза, че без инфраструктурата, никой инвеститор няма да дойде. А заради политиката на българското правителство инвестициите ни се увеличават и безработицата е на рекордно ниски нива. Асфалтът не се яде, но чрез него се правят заводи и се получават заплати, заяви Борисов, който откри новите производствени мощности и разширяването на производствения център на Кока-Кола в Костинброд.", "date": "2019.08.26", "title": "Борисов подкара джипа към АМ Европа: Беше нива, сега стъпваме на асфалт"}
{"url": "https://offnews.bg/ikonomika/vzemesh-li-300-leva-za-zaklano-prase-niama-da-gledash-drugo-oshte-12-710040.html", "text": "Мерките срещу Африканската чума по свинете (АЧС) предизвикаха напрежение в Първомайско, съобщи БНТ.За същия проблем говори и Радка Петкова от село Крушево.Кметове на села в общината настояват за съдействие от страна на държавата при дезинфекцията на личните стопанства.Днес изтича срокът, в който кметовете трябва да предадат констативните протоколи за стопанствата, които сами са умъртвили своите животни. Целта е от 1 септември да започне изплащането на помощта от 300 лв. на собственик.Документите се представят в областните епизоотични комисии. Те трябва да бъдат заверени от областните управители и от официалните ветеринарни лекари с подпис и печат. Според някои кметове обаче срокът не може да бъде спазен.По места се оказа проблем и това, че част от стопаните нямат банкови сметки и засега не е ясно как ще им бъдат изплатени парите.", "date": "2019.08.26", "title": "Вземеш ли 300 лева за заклано прасе, няма да гледаш друго още 12 месеца"}
{"url": "https://offnews.bg/zdrave/ako-iskate-zdravo-sartce-vzemete-si-kuche-710032.html", "text": "Хората, които имат кучета, са с поздрави сърца, защото се движат повече и се хранят по-добре, съобщи в. \"Мирър\", цитиран от БТА. Нивата на кръвната захар на собствениците на кучета обикновено са отлични. Най-често те не са пушачи.Учени от университетската болница в Бърно събраха здравни данни и социоикономическа информация за 2000 чехи от 2013 до 1014 г. До 2030 г. те ще правят анализи на всеки пет години. Първите резултати от тазгодишната оценка показва, че притежаването на куче е полезно за състоянието на сърцето.Оценяваните фактори са индекс на телесната маса, хранене, физическа активност, тютюнопушене, кръвно налягане, холестерол.Около 42 процента от участниците в изследването притежават домашен любимец - 24,3 процента куче, а 17,9 процента - друго животно. Собствениците на кучета се движат повече и се хранят поздравословно в сравнение с притежателите на други домашни любимци, както и в сравнение на хората, които не се грижат за животно.\"Най-голяма полза от домашните любимци имат собствениците на кучета, независимо от възраст, пол или образование\" - каза д-р Андреа Маугери от екипа. Той препоръча хората, които искат да подобрят състоянието на сърцето си, да си вземат куче.", "date": "2019.08.26", "title": "Ако искате здраво сърце, вземете си куче"}
{"url": "https://offnews.bg/tenis/dobra-novina-za-grigor-dimitrov-seriozen-sapernik-se-otkaza-ot-uchast-710041.html", "text": "Потенциалният съперник на Григор Димитров в третия кръг Милош Раонич, 22-и в световната ранглиста на ATP, се отказа от участие на откритото първенство на Съединените щати заради контузия, обявиха организаторите на турнира от Големия шлем.Раонич, който лекува редица травми през годината, не е играл от втория кръг в Монреал насам. 28-годишният бивш финалист на \"Уимбълдън\" и участник в четвъртия кръг на турнира в Ню Йорк в последното издание взе участие само в 11 надпревари през 2019-а заради болки в гърба и колената.Раонич пропусна три от последните седем турнира от Големия шлем. Той беше потенциален съперник на Григор Димитров в третия кръг, но ще бъде заменен от щастливия губещ Камил Майхжак от Полша.", "date": "2019.08.26", "title": "Добра новина за Григор Димитров, сериозен съперник се отказа от участие на US Open"}
{"url": "https://offnews.bg/sviat/erdogan-nishto-niama-da-spre-turtcia-v-siria-i-irak-710075.html", "text": "Ден преди работната си визита в Москва турският президент Реджеп Ердоган заяви, че скоро сухопътните войски на страната му ще навлязат в Сирия.„Никакви икономически и политически преимущества няма да принудят Турция да се откаже от отстояването на истината. Турция ще продължи да се бори за истината и да подкрепя унижените и оскърбените“, каза държавният глава, цитиран от Анадолската агенция.Той изрази надежда, че Анкара ще победи в борбата в региона, в това число в Ирак, Сирия и в Източното Средиземноморие. „Нищо няма да принуди Турция да преразгледа замислите си за създаването на зона за сигурност в Сирия. Анкара е готова да реализира собствените си планове в отговор на опитите за блокиране на договореностите по района на изток от Ефрат“, подчерта Ердоган.Без да посочи точно кога сухопътните войски ще навлязат на изток от Ефрат, той допусна, че няма да има повече опити решителността на Турция за ликвидирането на терористичните заплахи по турско-сирийската граница да бъде подлагана на изпитания.Утре турският лидер ще посети Русия за еднодневна работна визита, планирана е среща с руския му колега Владимир Путин. Двамата ще разговарят за отношенията между двете държави, както и за определени международни и регионални въпроси, в това число и за Сирия, съобщиха от администрацията му.", "date": "2019.08.26", "title": "Ердоган: Нищо няма да спре Турция в Сирия и Ирак"}
{"url": "https://offnews.bg/112/mvr-pusna-snimki-na-izdirvanite-zatvornitci-710043.html", "text": "Полицията разпространи снимки и повече информация за двамата мъже, които преди ден избягаха от затвора в Стара Загора на 24 август.Това са Василе Морару на 25 години и Александр Хаджи на 31 години.Двамата са от Молдова и за избягали от затворническото общежитие, където са изтърпявали наказание за извършено у нас престъпление - обири на банкомати.Василе Морару е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос. Има белег от срязване под долната устна. Бил е облечен с къси панталони и черна тениска. Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР. Анонимността им е гарантирана.", "date": "2019.08.26", "title": "МВР пусна снимки на издирваните затворници"}
{"url": "https://offnews.bg/politika/zaharieva-v-bukuresht-energijnata-i-transportnata-svarzanost-sa-prior-710074.html", "text": "По време на посещението си в румънската столица вицепремиерът и външен министър Екатерина Захариева открои като приоритети в двустранните отношения инфраструктурната и енергийната свързаност.„Планираният втори мост при Русе, както и реализирането на проекта „Свищов – Зимнич“, ще доведе до облекчаване на граничния трафик между България и Румъния и ще стимулира контактите между бизнеса и гражданите от двете страни на границата”, посочи тя, цитирана от пресслужбата си.„България отдава ключово значение на реализацията на проектите за интерконектори със съседни държави, за разширяване и модернизация на газопреносната мрежа. В тази връзка за нас е важно изграждането и въвеждането в експлоатация на компресорна станция „Подишор“ на румънска територия, което ще осигури оптимални условия за функциониране на междусистемната газова връзка България - Румъния. Това е особено важно не само за нашите две държави, но е и в общ европейски интерес”, допълни Захариева.В рамките на работната си визита в Букурещ Екатерина Захариева се срещна с премиера Виорика Данчила, с румънския си колега Рамона Манеску, с делегирания министър по европейските въпроси Джордже Чамба. Тя изнесе и лекция пред румънските посланици в рамките на годишната конференция на румънската дипломатическа служба.„България е отличен съюзник, добър съсед и близък партньор. Благодаря, че Екатерина Захариева се съгласи да бъде специален гост на нашата посланическа конференция, особено когато честваме 140 години от установяване на дипломатическите отношения между нашите страни. Днес ние споделяме общи ценности и позиции”, отбеляза румънският външен министър Рамона Манеску.„Румъния оцени като голям успех Българското председателство на Съвета на ЕС. Нашите приоритети съвпадат. България и Румъния доказаха, че може и нашата част на Европа да има принос към формирането на приоритетите на ЕС. Румъния и България са привързани към европейския проект. Искаме Европа сплотена и солидарна”, каза Манеску.Румъния заема трето място сред експортните ни дестинации в ЕС. През 2018 г. стокообменът надхвърля 4 млрд. евро и бележи ръст от 6,8 % в сравнение с 2017 г. Данните за първото тримесечие на 2019 г. показват ръст в стокообмена от 1,6 % в сравнение със същия период на 2018 г.Регистриран е голям интерес от страна на румънските туристи към морските и планинските курорти на България. Румъния е водеща държава за входящ туризъм в България през 2018 г. Според данните за първите 6 месеца на 2019 г. България е посетена от 553 220 румънски туристи.", "date": "2019.08.26", "title": "Захариева в Букурещ: Енергийната и транспортната свързаност са приоритети в отношенията ни с Румъния"}
{"url": "https://offnews.bg/futbol/balakov-zalaga-na-natirenia-bodurov-za-gostuvaneto-na-uembli-710046.html", "text": "Натиреният капитан на ЦСКА Николай Бодуров ще получи повиквателна от Красимир Балъков за европейската квалификация с Англия, съобщава Sportal.bg. Както е известно, опитният играч на \"червените\" беше изваден от групата на тима след мачовете с Осиек, пропускайки сблъсъците със Зоря (1:1, 0:1) от Лига Европа, като и мачовете с Ботев (Враца) - 1:0, Лудогорец (0:0), Арда (3:2) и Дунав (1:1) в Русе. Причината не е спортната форма на бранителя, а решение на собственика Гриша Ганчев и треньорското ръководството.Селекционерът на България обаче няма никакво намерение да се откаже от Бодуров за изключително тежкия мач на \"Уембли\" срещу Англия на 7 септември. Опитният играч беше големият отсъстващ в състава на Бала при дебюта му срещу Чехия (1:2) и Косово (2:3), тъй като имаше контузия в кръста. В тези две срещи вратата на Николай Михайлов беше обстрелвана общо 39 пъти, а националите записаха две поражения.Именно поради това Бала ще изневери на обявената от него идея, че ще вика само играчи, които играят редовно. Специалистът не иска да се лиши от най-добрия защитник на България за 2018 година срещу звездите на \"трите лъва\". Освен всичко друго Бодуров, ако е здрав и всичко е наред, дори се очаква да бъде титуляр и да запиша мач №50 с националната фланелка, с която се е разписвал два пъти.Балъков се надява Бодуров и шефовете на \"червените\" да се разберат и той да се върне в игра, но треньорът на ЦСКА Люпко Петрович обяви, че ако зависи от него, никога няма да върне бившия играч на Литекс, Фулъм и Мидтиланд в състава.Най-добрият футболист на България за 2018 година Кирил Десподов беше единственият играч, който не играеше редовно, но беше в състава в дебютния лагер на Балъков, но този път сигурност ще има и други в подобно положение. Крилото обаче едва ли ще е титуляр в Лондон.", "date": "2019.08.26", "title": "Балъков залага на натирения Бодуров за гостуването на \"Уембли\""}
{"url": "https://offnews.bg/kultura/pochitat-todor-kolev-s-bezplatna-prozhektcia-na-film-i-kontcert-tribiu-710063.html", "text": "Днес, 26 август е рожденният ден на великия Тодор Колев и в негова чест почитатели на таланта организират безплатна прожекция на филма “Господин за един ден” в кино “Cabanа” oт 20.30 ч. А в края на седмицата, на 31 август, ще се състои единственият по рода си “Концерт-трибют на Тодор Колев”.Предстоящото събитие (от поредицата) по традиция ще е различно, забавно и дори епично и ще бъде в събота в клуб “Маймунарника”. “Концерт-трибют с песните на Тодор Колев” се организира за първи път през 2011 г. в тогавашния клуб “Строежа”, когато с цигулката си се включва и самият Тодор Колев.Той участва не веднъж в тези концерти заедно с популярни артисти, а след смъртта му те продължават традицията с идеята творчеството му да не бъде забравено. Част от участниците, които ще видим в предстоящото на 31-ви август шоу са имали честта да са на една сцена с неповторимия талант тогава и още пазят емоцията и възхищението си от това. В изданията на трибюта през годините се включват различни известни наши артисти, певци и музиканти, които не целят да имитират изпълненията на актьора, а да ги представят със свой прочит и емоция. Така всеки път събитието е уникално и много весело.Със специален сет в събота ще се забавляваме с музикантите от Джанго ЗЕ, които не крият вълнението от това да са част от събитието:“За нас е чест и абсолютно удоволствие да изпълним на живо едни от най-емблематичните песните на великия Тодор Колев! Това са песните, с които съм израстнал и зная на изуст още от дете”, споделя с усмивка Миро Морски от Джанго ЗЕ. Това е и поводът бандата, която иначе не е активна, да се събере на родна земя в края на август. Освен участието в трибюта, преди това, на 29 август ще видим Джанго ЗЕ със съвсем различен сет и в още едно култово събитие. Те ще са подгряващи в големия концерт на S.A.R.S. на стадион “Юнак” този четвъртък.В “Концерт- трибют в памет на Тодор Колев” на 31 август в “Маймунарника” за първи път с респект ще се включат Ерол (Уикеда) и Милица Гладнишка. Ще видим още Люси Дяковска, Димо от P.I.F., Ясен Зердев, Сърмата Хари, Прея и Косьо Лунгов. Във вечерта с песните на Тодор Колев ще ни посвирят: Веселин Веселинов – Еко (бас китара), Велислав Стоянов (тромбон), Мартин Ташев (тромпет), Мирослав Иванов (китара), Милен Кокушаров (клавишни) и Росен Ватев (барабани).И със специалното участие на група ДЖАНГО ЗЕ.Билети за събитието се продават в системата на Eventim.bg на цена 12 лв. на предварителна продажба и 15 лв. - в деня на събитието и на място. Вратите за публика се отварят в 19.00 ч., а началото е в 20.00 ч.Деца до 7 години влизат беплатно, но задължително с пълнолетен придружител с билет и попълнена декларация (има я във фейсбук събитието и на входа). Лица под 18 години влизат с билет и задължително с пълнолетен придужител също с билет и с попълнена декларация.", "date": "2019.08.26", "title": "Почитат Тодор Колев с безплатна прожекция на филм и концерт-трибют"}
{"url": "https://offnews.bg/politika/petko-dojkov-e-noviat-zam-vanshen-ministar-710050.html", "text": "Петко Дойков е назначен за заместник-министър на външните работи, съобщиха от правителството.  Петко Дойков е дипломат от кариерата и има ранг „посланик“.В централното управление на МВнР е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания, а между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.От 1 март 2019 г. е генерален директор по двустранните въпроси в МВнР.Владее английски, френски, арабски и руски език. ", "date": "2019.08.26", "title": "Петко Дойков е новият зам.-външен министър"}
{"url": "https://offnews.bg/kultura/10-minutni-aplodismenti-za-plasido-domingo-v-zaltcburg-video-710048.html", "text": "Испанският тенор Пласидо Доминго бе изпратен с 10-минутни аплодисменти и станали на крака зрители при първата си сценична изява след публикацията на обвинения в сексуален тормоз срещу него, съобщиха Асошиейтед прес и Франс прес, цитирани от БТА.\"Триумф в Залцбург, станали на крака зрители за Пласидо Доминго\", написа регионалният в. \"Клайне цайтунг\" след представлението на операта \"Луиза Милер\" на Верди, което бе с участието на 78-годишния певец.Ансамбълът от певци в постановката се представи на сцената преди представлението и незабавно бе аплодиран. Когато Доминго излезе на сцената, зрителите се изправиха на крака, за да го приветстват.Сред присъствалите на представлението видни личности бе избраната за председател на Европейската комисия германкаУрсула фон дер Лайен.Обвиненията срещу Пласидо Доминго накараха Лосанджелиската опера, на която той е генерален директор от 2003 г., да започне разследване, а две големи зали в САЩ отмениха планирани по-рано представления. В Европа обаче не са отменени представления с неговото участие. Предвижда се той да пее в Унгария в сряда и отново в Залцбург на 31 август.", "date": "2019.08.26", "title": "10-минутни аплодисменти за Пласидо Доминго в Залцбург (видео)"}
{"url": "https://offnews.bg/zdrave-i-krasota/8-trevozhni-signala-po-vreme-na-san-710045.html", "text": "1. Вие хъркатеТова невинаги е проблем (освен за човека, до когото спите). Хъркането, което се появява от време на време не се нуждае от лечение. Ако хъркате постоянно, това може да е симптом на сънна апнея – синдром на кратковременното спиране на дишането по време на сън. Заради тези кратки спирания се нарушава насищането с кислород, затова след събуждане се чувствате уморени, възможно е дори да имате главоболие. При сънната апнея понякога се повишава кръвното налягане и нараства натоварването върху сърцето, което увеличава риска от инфаркт или инсулт.Симптоми, при които трябва да сте внимателни:- постоянно хъркане – силно, хриптящо, с епизоди на внезапно прекъсване на звука;- двигателно безпокойство по време на сън;- чувство на умора и сънливост сутрин;- устойчиво повишаване на кръвното налягане.Всеки от тези симптоми е повод да се посъветвате със специалист.2. Силно се потитеВсяка сутрин се събуждате мокри от пот, като че ли сте били не в леглото, а в сауната. Причината може да е съвсем безобидна – просто ви е било топло. Опитайте да регулирате температурата в спалнята, да смените завивките или пижамите.Ако това не сработи, посъветвайте се със специалист. Усиленото потоотделяне нощем може да е симптом за хормонални проблеми. Най-разпространените са болестите на щитовидната жлеза и менопаузата. Инфекциозни заболявания, вкл. и хронични, също може да предизвикат нощно потене по време на сън.3. Скърцате със зъбиСъстоянието, при което непроизволно се стискат зъбите, се нарича бруксизъм и възниква заради спазми на дъвкателните мускули. Тъй като насън не контролираме тялото си, през нощта тези спазми се засилват до степен, че зъбите започват буквално да скърцат.По правило бруксизмът е сигнал за психоемоционално пренапрежение и повишена тревожност. Негативните емоции често водят до спазми на дъвкателната мускулатура. Нощното скърцане със зъби може да бъде провокирано и от прекаляване със психостимулаторите – кофеин, алкохол, някои лекарства.Това, разбира се, не е повод за паника, но е добре да се консултирате със стоматолог, защото заради честото триене на зъбите се нарушава емайлът им, повишава се рискът от развитие на кариес, износват се челюстните стави.Сутрешното главоболие и неприятните усещания в областта на шията също могат да бъдат резултат от пренапрягането на дъвкателните мускули по време на сън.4. Схващат ви се кракатаНа мнозина е позната острата болка, която буквално те изтръгва от съня. Тя е предизвикана от рязък спазъм (крампи) на подбедрения мускул (прасеца). Макар усещането да е доста неприятно, в повечето случаи е по-скоро безобидно. Ако спазмите се появяват при интензивни тренировки или дълги разходки с неудобни обувки, поводи за вълнение няма, трябва просто да елиминирате причините.Крампите може да са и сигнал за обезводняване.Ако проблемът ви притеснява постоянно и се събуждате няколко пъти нощем, сигналите не бива да се игнорират. Причината може да е анемия или дефицит на калций и магнезий. Понякога крампите са следствие от плоскостъпие или артрит. Всички споменати състояния изискват диагностика и лечение.5. Говорите насънСтранното поведение по време на сън – от неразбираемо бърборене до сомнабулни разходки из дома не е опасно, ако се случва изключително рядко. Механизмът му на възникване е елементарен – събуждате се по време на фазата на бързия сън, и „засядате“ във фазата между съня и бодърстването. Това е състояние на непълно събуждане, което може да е резултат от емоционално напрежение.Честите епизоди на лунатизъм, или разговорите насън, може да са признак за парасомния – състояние, при което заспиването, самият сън или фазата на събуждане са съпроводени с необичайно поведение или странни двигателни реакции.Възможните причини са – преумора, продължителен стрес, злоупотреба с алкохол, дегенеративно заболяване на нервната система (болест на Паркинсон, Алцхаймер, съдова деменция). Затова, колкото и странни да ви се струват оплакванията ви, най-добре е да ги споделите със специалист.6. Кашляте нощемСилната нощна кашлица е често срещан симптом не само за респираторна инфекция, но и за бронхиална астма или сърдечно-съдово заболяване. Другите виновници за появата й са киселинният рефлукс или киселините.Хоризонталното положение по време на сън, създава добра възможност за изхвърлянето на стомашен сок в хранопровода, който предизвиква дразнене на рецепторите, които са разположени там, и в резултат имате пристъпи на кашлица цяла нощ.Точната причина за продължителната нощна кашлица може да назове само лекар. Потърсете съвет, за да изключите проблеми със сърцето или хронична инфекция. При съмнение за киселинен рефлукс ще ви насочат към гастроентеролог.7. Събуждате се с главоболиеАко ви боли глава повече от 10 пъти месечно, болката се появява в съня ви и ви принуждава да се събудите, е много вероятно да страдате от хипнотично главоболие. То продължава от 15 минути до 4 часа след събуждането.Болката може да варира от лека до силна.Понякога симптомите са подобни на мигрената, може дори да ви се гади. Хипнотичното главоболие възниква в резултат на повишаването на вътречерепното налягане, апнеята, хипертонията или нощната хипогликемия. Всички тези причини са достатъчно сериозни, за да потърсите лекарска помощ.По данни на Американския фонд за борба с мигрената, сутрешното главоболие може да предизвика хронично недоспиване. Връзката не е случайна – главоболието и настроението се контролират от една и съща област на мозъка. Следователно дефицитът или лошото качество на съня увеличават вероятността от поява на главоболие и депресия.8. Лошо спитеНарушенията на съня, които ви притесняват повече от месец, без видима причина, може да са признак за психични проблеми, например за депресия. Ако често се събуждате, изпитвате трудности със заспиването или се будите прекалено рано (напр. в 4,30 сутринта) е добре да се консултирате с психотерапевт. При необходимост, той ще ви назначи лечение, което ще възстанови не само съня, но душевното ви равновесие.", "date": "2019.08.26", "title": "8 тревожни сигнала по време на сън"}
{"url": "https://offnews.bg/politika/tcik-registrira-partii-i-koalitcii-za-mestnia-vot-ot-2-i-11-septemvri-710044.html", "text": "Централната избирателна комисия започва да приема документи за регистрация на партии и коалиции за участие в изборите за общински съветници и за кметове на 2 септември, обяви ЦИК. Приемането на документите ще се извършва всеки ден от 9,00 ч. до 17,00 ч. в сградата на Народното събрание на пл. „Княз Александър І“ № 1. Крайният срок за подаване на заявление за регистрация в ЦИК на партиите и коалициите е до 17,00 ч. на 11 септември. Гражданска дирекция „ГРАО” в МРРБ извършва проверка на представените от партиите и коалициите списъци с имената на избиратели, подкрепящи регистрацията им, до 14 септември. ", "date": "2019.08.26", "title": "ЦИК регистрира партии и коалиции за местния вот от 2 и 11 септември"}
{"url": "https://offnews.bg/obshtestvo/d-r-eleonora-lilova-ofitcialen-gost-na-sabitieto-den-na-otvorenite-710034.html", "text": "Председателят на Държавната агенция за закрила на детето – д-р Елеонора Лилова и главният секретар на Агенцията – д-р Теодора Иванова, бяха официални гости на събитието „Ден на отворените врати“, организирано от фондация „За Нашите Деца“. Инициативата се състоя на територията на Центъра за обществена подкрепа „Св. София“ и Центъра за приемна грижа и Детска къща в гр. София.Денят на отворените врати е в рамките на втория Годишен форум на социалните услуги в Столична община – „Качеството означава промяна“, организиран от Столична община и организациите доставчици на услуги.Трите центъра на Фондацията отвориха врати за всички, пожелали да се запознаят отблизо с професионалистите и работата им в подкрепа на децата в риск и семействата им. Също така посетителите имаха възможността да се запознаят и с подкрепящите програми, както и с ефекта от прилагането им, що се отнася до деца и родители.Експертите и от трите центъра бяха на разположение на гостите и отговаряха на всичките им въпроси. Те представиха новите иновативни услуги, насочени към стимулиране на ранното детско развитие. Услугите предстои да бъдат разкрити в Комплекса за ранно детско развитие, който ще започне да функционира в началото на следващата година.На събитието присъстваха и педагози от 135. СУ „Ян Амос Коменски“, базово на Софийския университет „Св. Климент Охридски“. Те запознаха д-р Лилова с педагогическия процес и добрите практики на единственото училище у нас, което обучава учениците в специалностите „Помощник-възпитател в отглеждането и възпитанието на деца с разширено изучаване на английски език“ и „Социална работа с деца и семейства в риск“.", "date": "2019.08.26", "title": "Д-р Елеонора Лилова - официален гост на събитието 'Ден на отворените врати' във Фондация 'За Нашите Деца'"}
{"url": "https://offnews.bg/sviat/tramp-poiska-da-udria-uraganite-s-iadreni-bombi-predi-da-sa-doshli-v-s-710020.html", "text": "Американският президент Доналд Тръмп е предложил удар с ядрени бомби срещу урагани, преди те да връхлетят САЩ, предаде АФП.По време на брифинг по темата Тръмп попитал дали е възможно да бъде неутрализирани урагани, които се формират край африканското крайбрежие, като бъде пусната бомба в окото на бурята.Не е ясно кога се е провела срещата, която озадачила подчинените на държавния глава.Според сайта това не е първият път, в който Тръмп прави подобно предположение. През 2017 г. той също е питал висш служител на администрацията дали може да се бомбардират урагани.От Белия дом отказаха коментар.Идеята на Тръмп не е нова. Първоначално тя е била изказана от правителствен учен през 50-те г. на ХХ в. при президента Дуайт Айзенхауер.Експертите обаче смятат, че подобен подход към ураганите няма да проработи, съобщава БНР.", "date": "2019.08.26", "title": "Тръмп поиска да удря ураганите с ядрени бомби преди да са дошли в САЩ"}
{"url": "https://offnews.bg/obshtestvo/bez-voda-v-zhk-liulin-vav-vtornik-avarien-remont-710072.html", "text": "Авария на стратегически водопровод ще прекъсне водоснабдяването на жк „Люлин“, утре, вторник, от 9 ч. до 21 ч., съобщиха от Софийска вода.Така през целия ден на сух режим остават жк „Люлин“ 1, жк „Люлин“ 2, жк „Люлин“ 3, жк „Люлин“ 6, жк „Люлин“ 7, жк „Люлин“ 8, жк „Люлин“ 9 и жк „Люлин“ 10.Екипи на „Софийска вода“ ще работят на място за отстраняването на аварията на стратегически водопровод. Аварийните и лабораторни екипи на дружеството имат готовност за реакция при евентуални сигнали за влошено качество на водата, след възстановяване на водоподаването в засегнатия район. Безплатният телефон на компанията е 0800 1 21 21.", "date": "2019.08.26", "title": "Без вода в жк Люлин във вторник: авариен ремонт"}
{"url": "https://offnews.bg/razsledvane/prisvoeni-li-sa-desetki-hiliadi-levove-ot-nastoiatelstvoto-na-smg-708187.html", "text": "Отклонени ли се десетки хиляди левове от училищното настоятелство на Софийската математическа гимназия?  чрез сигнал до главния прокурор Сотир Цацаров с копие до Софийската градска прокуратура. Заелият се със случая прокурор от СГП довежда разследването до  от двама души в настоятелството. Очакването случаят да стигне до съдебната зала обаче може никога да не се реализира, защото производството е прекратено с мотива, че липсват доказателства.КазусътСигналът на Станислав Бояджиев () и присъединилите се към него с подписите си 10-има родители касае разходите, свързани с участието на ученици от СМГ в ежегодния 7-дневен Международен фестивал на младите математици в Созопол. За него родителите плащат не само нощувките, а пълен пансион за децата си. Сумите събират ръководителите на отборите преди тръгване. На място се плаща в хотел, собственост на едноличен търговец. Същите суми обаче са отчитани като разход на настоятелството и са осребрявани от касата му години наред - от 2013-а до 2016 г., според сигнала, с копие от който OFFNews разполага.Родителите подозират лично облагодетелстване за около 7 500 лв. годишно, но не могат да го докажат, тъй като - пишат те в сигнала - въпреки молбата им училищното настоятелство не предоставя копия от процесните фактури.Следствието изисква документите по случая и обобщава изводите в сведение на разследващия полицай Деница Вълчкова от 11 декември 2017 г. В него се посочва какви суми са отчетени като разход на настоятелството и какви е трябвало да бъдат отчетени. През 2013 г. са отчетени 11 565 лв. при реални разходи 2837,55 лв. - тоест има данни за отклоняване на 8 727 лева. През 2014 г. сумата е 5 715 лв. През 2015-а - 4 110 лв., а през 2016-а - 6 703 лв., разказа пред OFFNews Бояджиев.Според същия документ една от учителките по математика и член на ръководството на настоятелството - Петя Тодорова - е представила декларации за дарения в размер на 12 400 лв. \"Реално тези дарения нямат отношение към разходите за Созопол, тъй като настоятелството не е благотворителна организация и няма гласуван от Общото събрание бюджет за дарения и подпомагане на частни лица\", коментира Бояджиев.Изводът на полицай Вълчкова е, че учителката И. Ш. (през 2013 г.) и П. Т. (през следващите години) са извършили престъпление по чл. 202, ал. 1, т. 2 във връзка с чл. 201 от Наказателния кодекс. Текстовете касаят присвояване на пари от длъжностно лице/лица, което се наказва със затвор от 1 до 10 г.Вълчкова изпраща сведението до СГП на прокурор Красимир Кирилов, който образува досъдебно производство и изпраща преписката за ново разследване към СДВР на разследващия полицай Н. Чернев. Той отново вика свидетелите за разпит и събира още данни.В постановление на СГП от 24 август 2018 г. пише, че по твърдения на Спасова и Бояджиев счетоводителката Антоанета Негрова е предоставила документи в оригинал на полицай Чернев срещу протокол с подпис. Понастощем тези документи не са налични в преписката. Надяваме, че няма как да изчезнат, коментира Бояджиев.Междувременно разследващият прокурор в СГП е сменен и случая поема прокурор Йорданка Чанкова. В постановление от 25 януари 2019 г. тя пише, че през четирите години са отчетени по-високи разходи на настоятелството за учителите от направените реално по около 2000 лв. на година. Сумите са:- през 2013 г. - 9 540 лв.;- през 2014 г. - 6 933 лв.;- през 2015 г. - 9 678 лв.;- през 2016 г. - 8 551 лв.Прокурор Чанкова заключава, че \"при така установената фактическа обосновка считам, че извършеното деяние не попада под състава на престъпленията по чл. 283, за което е образувано наказателното производство, което осъществява от обективна страна състав на престъплението по чл. 282, а следва да бъде квалифицирано като престъпление по чл. 201. Посоченият извод се налага от трайната съдебна практика по тълкуването и прилагането на разпоредбите по чл. 282-283 от НК. (Извършителите не са длъжностни лица в органи на държавната власт и управление, не са и в обществени организации с публични средства.)\".Така прокурор Чанкова прекратява частично досъдебното производство и го пренасочва по компетентност към Софийската районна прокуратура за обвинение по чл. 201 от Наказателния кодекс.\"В СРП няма никакви нови материали, които да са събирани. Няма нови показания. Няма нищо, освен молби за отлагане с оглед сложността на разследването\" - твърди Станислав Бояджиев пред OFFNews.На 11 март 2019 г., поради командироване на водещия разследването, досъдебното производство е преразпределено на Д. Адова, която на свой ред пише: \"Във фактурите имаме участие във фестивал на младите математици и не е конкретизирано какво е платено. Извършен е доклад по чл. 203 от НПК\".Д. Адова счита, че не са налице обстоятелства за извършено престъпление от общ характер и на основание чл. 199 и 235 от НПК го изпраща към СРП с мнение за прекратяване. Следва постановление на районен прокурор Венцислава Хаджиева за прекратяване.Бояджиев обжалва постановлението за прекратяване на производството на 15 юли 2019 г. пред Софийския районен съд.От съда Бояджиев иска да се направи и проверка какви документи е предоставила счетоводителката, къде се намират те и защо не са част от делото.Към днешна дата отговор от съда няма.", "date": "2019.08.26", "title": "Присвоени ли са десетки хиляди левове от настоятелството на СМГ?"}
{"url": "https://offnews.bg/zdrave/shefat-na-nzok-ima-opasnost-bednite-i-bolnite-da-ostanat-v-nzok-a-bo-710022.html", "text": "С предлагания нов здравноосигурителен модел и създаването на частни фондове има опасност да стане така, че бедните и болните да останат в НЗОК, а богатите и здравите – в частните фондове. Това заяви пред Би Ти Ви шефът на НЗОК д-р Дечо Дечев.Според него предлаганият от здравния министър Кирил Ананиев нов модел не решава основния проблем – в здравната система не влизат допълнително пари, а всичко се разполага в рамките на онези 8% вноска за здраве от заплатата. По думите на Дечев промените в Закона за здравното осигуряване не решават проблема с допълнителните плащания в болничната и извънболничната помощ. Той даде пример с частни болници, които често си измислят различни ВИП услуги, за които болният трябва да доплаща. „Виждал съм например хигиенен сет, състоящ се от четка за зъби, паста за зъби и еднократна шапка за баня, който струва 80 лв.“, разказа той.Дечев заяви, че сегашната наредба на НЗОК регламентира достатъчно подробно за какво се плаща и съществуващите неясноти могат да се поправят, без да се налагат промени в Закона за здравното осигуряване.\"Плащаме 4 млрд. лв. допълнително за здравеопазване. В момента съществува наредба, която цели да покаже какво може да бъде допълнително заплащано и какво не“, каза Дечев.По думите му проблемът с наредбата за доплащане е, че тя е дава възможност за нееднозначно тълкувание какво може да се доплаща. „В един закон не всичко може да бъде записано в детайли. В новата наредба ще бъде записано пределно ясно какво се покрива и какво не се покрива. Трябва да се изясни, че популистките изказвания на някои политици се сблъскват с реалността, където не всичко е безплатно“, заяви Дечо Дечев.„Около 50% от средствата, които инвестираме всички, са кешови плащания и около 50% се покриват чрез сумите, които отделяме – с 8%-та вноска за здраве“, поясни Дечев.", "date": "2019.08.26", "title": "Шефът на НЗОК: Има опасност бедните и болните да останат в НЗОК, а богатите и здравите – в частни фондове"}
{"url": "https://offnews.bg/politika/politolog-niakoi-shte-glasuvat-za-fandakova-s-otvrashtenie-mozhe-i-d-710019.html", "text": "\"Само българските граждани могат да накажат управляващите, като ги сменят. Борисов няма основание да подава оставка. ГЕРБ се намират в най-добрата си кондиция от началото на третия си мандат. Най-малко вероятни към днешна дата изглеждат предсрочни парламентарни избори\". Това каза пред БНР политологът Петър Чолаков.По повод предстоящата надпревара за кмет на София той заяви:По думите на политолога Манолова е много особен кандидат, защото стана омбудсман под благосклонния поглед на Бойко Борисов и на партия ГЕРБ.Чолаков коментира предстоящия избор на главен прокурор и то дни преди местните избори.Според него президентът Румен Радев може да се намеси в избора на обвинител номер едно, като върне кандидатурата на Гешев.Във връзка с възникналото напрежение в неделя между премиера и президента, политологът заяви, че скандалите не са в президентството, а в Министерския съвет и припомни горещите теми БАБХ, НАП и т.н.", "date": "2019.08.26", "title": "Политолог: Някои ще гласуват за Фандъкова с отвращение, може и да не загуби на втори тур"}
{"url": "https://offnews.bg/obshtestvo/proveriavat-hotela-v-kojto-biaha-dvamata-britantci-pochinali-ot-legi-710025.html", "text": "Проверяват хотела, в който бяха настанени двамата британци, починали от легионерска болест. Министерството на туризма ще го инспектира заедно с Агенцията по храните, Здравната инспекция и Комисията за защита на потребителя, съобщи Нова тв.Според чужди медийни публикации двамата британци са се заразили именно в България. Нашите здравни власти обаче обясниха, че подобни бактерии могат да се открият на всяко място със застояла вода - включително неизползвани няколко дни чешми и душове.По-рано от Министерството на здравеопазването информираха, че пробите, взети от конкретния хотел в  „Слънчев бряг“ преди началото на летния туристически сезон 2019, са били отрицателни. От ведомството припомниха, че в случай на съмнение за легионерска болест на територията на страната, Регионалните здравни инспекции издават предписания с конкретни противоепидемични мерки.Легионелозата обикновено се проявява като тежка пневмония. За последната година в Европа са заболели над 11 000 души, а случаите у нас са били по-малко от 10.", "date": "2019.08.26", "title": "Проверяват хотела, в който бяха двамата британци, починали от легионерска болест"}
{"url": "https://offnews.bg/futbol/levski-shte-se-probva-da-vzeme-zashtitnik-ot-loko-pd-710027.html", "text": "Един от двамата гиганти в отбраната на Локомотив (Пловдив) е привлякъл вниманието на столичния Левски. Става дума за Давид Малембана, пише \"Топспорт\".От \"Герена\" дори са попитали при какви условия \"черно-белите\" може да се разделят с него.23-годишният здравеняк дойде през лятото на\"Лаута\" от Динамо (Берлин). Той дори си спечели повиквателна за националния отбор на Мозамбик, откъдето са корените му, с изявите си за \"черно-белите\".Давид обаче няма да тежи на \"сините\" с чужд паспорт, защото е роден в Германия и притежава немски такъв.Хубчев и компания решиха, че имат нужда от още поне един бранител. Малембана може да играе и като десен бек.", "date": "2019.08.26", "title": "Левски ще се пробва да вземе защитник от Локо (Пд)"}
{"url": "https://offnews.bg/obshtestvo/vnimavajte-na-hemus-ogranichavat-dvizhenieto-v-tunela-topli-dol-710018.html", "text": "Днес от 9:30 до 15:30 часа движението по магистрала „Хемус” в тунел „Топли дол” в посока Варна ще се осъществява в една лента, съобщават от АПИ. Причината са ремонтни дейности на осветителните тела в съоръжението. Ще се ограничи активната лента, като движението ще се извършва в изпреварващата лента.", "date": "2019.08.26", "title": "Внимавайте на Хемус: Ограничават движението в тунела Топли дол"}
{"url": "https://offnews.bg/zvezdi/leonardo-di-kaprio-dariava-5-miliona-dolara-za-borba-s-pozharite-v-ama-710028.html", "text": "Фондът, поддържан от Леонардо Ди Каприо, обещава 5 милиона долара помощ за борба с амазонските пожари, съобщи Фокс Нюз, цитиран от Дарик.Леонардо Ди Каприо се присъедини към други филантропи, като обеща 5 милиона долара чрез своята екологична фондация, за да помогне на Амазонка, тъй като в региона продължават да горят катастрофални пожари.44-годишният актьор обяви вчера, че Earth Alliance, организация, която той сформира миналия месец със съпругата на Стив Джобс - Лорън Пауъл и Брайън Шет, е създал извънреден горски фонд за Амазонка.В допълнение към обещанието си за 5 милиона долара, алиансът също търси дарения за подпомагане на възстановяването на бразилската тропическа гора, която активистите наричат „белите дробове на планетата“.Ди Каприо заяви, че фондът ще \"съсредоточи критични ресурси\" за коренните и местните общности, работещи за защита на Амазонка срещу появата на диви пожари.Средствата ще бъдат разпределени между пет местни групи, работещи за борба с проблема: Instituto Associacao Floresta Protegida, Координация на коренните организации на бразилската Амазонка, Instituto Kabu, Instituto Raoni и Instituto Socioambiental.Близо 40 000 пожара унищожават тропическите гори на Амазонка в Бразилия, най-новото огнище в сезона на свръхактивни пожари, който тази година е изгорил 1330 квадратни мили от тропическите гори. Бразилските федерални експерти отчитат рекорден брой пожари в цялата страна през тази година.Природозащитниците предполагат, че много от амазонските пожари първоначално са били предизвикани заради дърводобива и от животновъди, използващи метод, известен като \"нарязване и изгаряне\", за да освободят земя за селскостопански дейности.Звездата от „Титаник” и „Имало едно време в Холивуд“ е откровен защитник на околната среда и активно използва социалните медии, за да алармира за последиците от изменението на климата.", "date": "2019.08.26", "title": "Леонардо ди Каприо дарява 5 милиона долара за борба с пожарите в Амазония"}
{"url": "https://offnews.bg/obshtestvo/detcata-v-internatite-da-imat-pravo-na-sredstva-za-lichni-nuzhdi-710029.html", "text": "Децата в интернатите да имат право на месечни средства за лични нужди. Това предвиждат промени в Правилника за устройство и дейността на възпитателните училища-интернати и социално-педагогическите интернати. Правилникът е пуснат за съгласуване до 19-и септември на портала за обществени консултации на Министерството на образованието.Пред БНР Грета Ганчева - директор на дирекция \"Приобщаващо образование\" в МОН - заяви, че този тип училища са създадени във връзка със закон от 1958-а година, но през годините са правени промени. \"В момента има 4 такива училища с общо 112 деца в тях\", уточни тя в предаването \"Преди всички\" по програма \"Хоризонт\".\"Ние сме включили тези четири училища в проект \"Подкрепа за успех\" на МОН, така че децата да бъдат подкрепени чрез допълнителни обучения, за да развият личностните си качества и да постигнат определени резултати в обучението и в развитието на личните си способности по време на пребиваването си в тези институции\", обясни тя и добави, че с тези промени в Правилника се цели от една страна децата да се подготвят за професионална реализация, а от друга - училищата да имат възможност за собствени приходи чрез тази дейност, за да подобрят материалната база.Ганчева уточни, че след приключването на общественото обсъждане и публикуването им в \"Държавен вестник\", тези промени ще влязат в сила. Тя очаква да няма отрицателни обществени нагласи срещу промените в правилника.", "date": "2019.08.26", "title": "Децата в интернатите да имат право на средства за лични нужди"}
{"url": "https://offnews.bg/kultura/direktorkata-na-muzikalnoto-uchilishte-niama-za-kakvo-da-davam-ostavk-710021.html", "text": "Директорката на музикалното училище \"Любомир Пипков\" Столина Добрева не намира каквито и да е нарушения в своите действия, заради които да подаде оставка, каквато й бе поискана от министъра на културата Боил Банов.До скандала се стигна след като стана ясно, че световно известната оперна изпълнителка Дарина Такова е била поканена на прослушване по пеене, за да получи щатно преподавателско място в школото.Пред бТВ Добрева обясни, че днес ще разговаря с министър Банов и едва след това ще реши дали да подаде оставка.Според нея процедурата за подбор на щатни учители стандартна и не е променяна от години.", "date": "2019.08.26", "title": "Директорката на музикалното училище: Няма за какво да давам оставка"}
{"url": "https://offnews.bg/zdrave/ucheni-chisteneto-i-gotveneto-namaliavat-riska-ot-vnezapna-smart-710030.html", "text": "Чистенето и готвенето може да са досадни, но норвежки учени твърдят, че те намаляват риска от ранна смърт, съобщи в. \"Дейли мейл\", цитиран от БТА.Само 25 минути умерена активност дневно намалява наполовина риска от ранна смърт през следващите шест години, обявиха учени от Норвежкото училище по спортни науки в Осло. Примери за умерена активност са чистенето с прахосмукачка ибързото ходене. Един час лека физическа активност - като готвене или миене на чинии, също намалява риска от ранна смърт. Норвежките учени са анализирали резултатите от осем изследвания, обхванали общо 36 000 участници на възраст над 40 години. Резултатите показват, че всяка физическа активност намалява риска от смърт по каквито и да е причини. При най-активните той намалява със 73 процента.Изследването показа също, че седенето девет и половина часа дневно удвоява риска от ранна смърт. Затова е добре седенето в службата да се прекъсва с някаква лека физическа активност.", "date": "2019.08.26", "title": "Учени: Чистенето и готвенето намаляват риска от внезапна смърт"}
{"url": "https://offnews.bg/tenis/grisho-zapochva-us-open-kato-78-ima-shans-za-izkachvane-v-ranglist-710036.html", "text": "Първата ракета на България в мъжкия тенис Григор Димитров започва днес участието си на US Open. Часове преди началото на последния за годината турнир от Големия шлем, хасковлията запазва своята позиция под №78 в света. Добрата новина за него е, че той може само да трупа точки и да се придвижи напред в световната ранглиста след края на надпреварата в Ню Йорк, защото миналата година отпадна още в първия кръг и няма да защитава никакви точки.Димитров ще има за съперник в първия кръг италианеца Андреас Сепи, а мачът им е довечера около 22:00 часа.Втора ракета на България е Димитър Кузманов (№294), А трети е Александър Лазаров, който отстъпва в 21 места и заема №540. След него със спад от 96 позиции се нарежда Александър Лазов под №760. В Топ 1000 са още Александър Донски (№797), Габриел Донев (№800) и Адриан Андреев (№955).При жените първа ракета на България остава Виктория Томова, която печели една позиция и заема №175 в света. Втора е Изабелла Шиникова под №223, а трета - Елица Костова под №227.Няма промени на върха при мъжете и жените, където водачи са съответно Новак Джокович, Рафаел Надал и Роджър Федерев в ATP и Наоми Осака, Ашли Барти и Каролина Плишкова в WTA.", "date": "2019.08.26", "title": "Гришо започва US Open като №78, има шанс за изкачване в ранглистата"}
{"url": "https://offnews.bg/leka-atletika/ivet-lalova-vze-kvota-na-100-m-za-olimpijskite-igri-710024.html", "text": "Ивет Лалова-Колио завърши на втората позиция в дисциплината 100 м на състезанието в Мадрид и така покри норматива за участие и на Олимпийските игри в Токио 2020. Още на полуфинала българката направи отличен резултат от 11,17 сек, с който взе квота за предстоящото Световно първенство. След това на финала Ивет бяга дори още по-бързо и завърши за 11,08 сек, което е най-добрият й резултат за сезона. Той й осигури олимпийска квота.Състезанието спечели Чарина Хорн от ЮАР, която бяга за 11,01 сек. Третата позиция остана за Тори Боуи от САЩ с време 11,09 сек.Още през месец май Ивет покри норматива за участие за Токио 2020 и в дисциплината 200 метра. В началото на септември тя ще участва за България на Балканиадата в Правец.", "date": "2019.08.26", "title": "Ивет Лалова взе квота на 100 м за Олимпийските игри"}
{"url": "https://offnews.bg/futbol/botev-pd-si-haresa-mladezhki-natcional-za-zimata-710039.html", "text": "Плановете за селекция в Ботев (Пд) вече включват и младежкия национал Лъчезар Котев, пише \"Тема Спорт\". Талантливият състезател се подвизава в състава на Витоша (Бистрица).Треньорът на пловдивчани Желко Петрович лично е харесал младока, който направи много силен мач срещу Ботев в Коматево.Очаква се преговорите да стартират през зимния трансферен прозорец.След напускането на Серкан Юсеин пловдивчани така и не могат да намерят негов заместник в халфовата линия. Новото попълнение Ван Арнем се представя неубедително.", "date": "2019.08.26", "title": "Ботев (Пд) си хареса младежки национал за зимата"}
{"url": "https://offnews.bg/tehnologii/veche-kupuvame-bileti-za-gradskia-transport-v-stolitcata-i-chrez-vivac-710037.html", "text": "VIVACOM улеснява пътуването с градския транспорт в София, като дава възможност на всичките си клиенти с мобилни тарифни планове да закупят билет онлайн. Жителите и гостите на столицата могат да поръчат еднодневна карта от 4 лв., нощна карта от 2 лв. и зелен билет на стойност 1 лв., когато такъв се предлага. Само с няколко лесни стъпки клиентите могат да се сдобият с билет - трябва да се регистрират в sofia.mpass.bg и да изберат плащане чрез мобилен оператор. Потребителите плащат само цената на избраната карта. След плащането получават защитен QR код, който се сканира при влизане в метрото. За пътуване в наземния транспорт кодът се показва на контрольора. Цената на билета се начислява към месечната сметка на клиента. С новата услуга VIVACOM дава удобство на клиентите си и им спестява време за търсене на билети в съответните търговски обекти. Същевременно насърчава потребителите да използват градския транспорт в столицата като по-екологичен начин за придвижване, който допринася за намаляване на вредните емисии във въздуха и облекчава натоварения трафик.", "date": "2019.08.26", "title": "Вече купуваме билети за градския транспорт в столицата и чрез VIVACOM"}
{"url": "https://offnews.bg/zdrave/izsledvane-potvardi-che-parzhenoto-uvelichava-razmera-na-tumornite-ob-710026.html", "text": "Учени от Масачузетския университет в Амхърст проучиха как влияят пържените в растително масло храни, върху възпалителните заболявания на стомашно-чревния тракт и рака на дебелото черво, съобщава Medicalxpress.Експеримент с лабораторни мишки, доказал, че пържената храна води до разпространение на токсичните продукти в кръвотока, обостря възпалението на дебелото черво и засилва растежа на туморните образувания. По този начин провокира развитието на заболяванията на дебелото черво.Ако човек страда от рак на дебелото черво и яде пържена в олио храна, съществува вероятност болестта да стане по-агресивна. Пърженото увеличава размера на туморните образувания два пъти, твърдят учените.", "date": "2019.08.26", "title": "Изследване потвърди, че пърженото увеличава размера на туморните образувания"}
{"url": "https://offnews.bg/sviat/do-dni-reshavat-sadbata-na-balgarskite-detca-tormozeni-ot-amerikanski-710035.html", "text": "До средата на септември трябва да се реши съдбата на двете осиновени в САЩ близначки от България, които бяха изведени от семейството си и са под закрила на Департамента за децата и въпросите на семейството в щата Мисури, съобщи БНР. Първото заседание на американския съд е насрочено за 6-и септември 2019-а г., а случаят е прецедент за българските институции.Открива я съседка на черен път недалеч от къщата на семейство Макгрегър, с мазна коса, белези по ръцете и кървящи крака, жадна и гладна. Момичето и сестра му живеят заедно с 8-те деца на 56-годишния Марк Магрегър и 40-годишната му съпруга Мелиса.Двете българчета са държани в тъмна стая с часове, позволява им се да ползват възглавници само при добро поведение, ядат предимно сурови зеленчуци, удряни са с кухненски прибори пред биологичните деца. Те трябвало е да искат разрешение да се изкъпят и да се облекат. Подобно отношение към биологичните деца няма.Заради издевателствата вече са повдигнати две обвинения срещу Марк и Мелиса Макгрегър, които водят до присъда от 5 до 15 години затвор. В момента двойката е пусната под гаранция от 100 хиляди долара. А българските момичета на възраст 14 години с инициали Р. и К. са настанени в дом за деца, лишени от родителска грижа.Той се е срещнал с тях и казва, че децата са спокойни и се чувстват добре.Близначките са осиновени през 2012-та година на 7-годишна възраст и имат двойно гражданство.Консулската ни служба в Чикаго следи двете дела по случая - криминалното срещу семейство Макгрегър и гражданското, което касае съдбата на близначките.Едната възможност е да отидат в приемно семейство, което е лицензирано от щата да приема деца с подобни проблеми. Другият вариант е да останат в този дом за деца, лишени от родителски грижи до навършване на 18 или 21 години.", "date": "2019.08.26", "title": "До дни решават съдбата на българските деца, тормозени от американските си осиновители"}
{"url": "https://offnews.bg/politika/spasi-sofia-ne-dava-vizia-za-sofia-na-fandakova-710038.html", "text": "Как да се развива София в следващите 30 години и какви са целите пред столицата и крайградските територии ще представят на форум в зала 2 на НДК от Визия за София. Форум “София: 2050” ще се проведе на 2 септември от 15 до 20 часа в театър \"Азарян\". Екипът на Визия за София ще представи за първи път дългосрочните цели за развитие на Столична община. Визия за София е резултат от двугодишна работа по инициативата на Столична община за създаване на дългосрочна стратегия за развитие на София и крайградските територии. Форумът е с вход свободен и ще бъде излъчван и във Facebook страницата на инициативата с възможност за коментари на живо. Целите, които ще бъдат представени за първи път на събитието, са формулирани на основата на много обработена информация в хода на работа по Визията през последните две години:  данни, анализи и изследвания (близо 3700 ресурса, събрани и анализирани в рамките на инициативата); дискусии (над 700 експертни срещи и събития с участието на над 10 000 представители на различни заинтересованите страни), множество активности за събиране на обратна връзка от гражданите (срещи в различни квартали на София, постоянна точка за контакт на Ларгото, дигитална анкета и представителни социологически изследвания), припомнят от Визия за София. Програмата:15:00 - 15:30 - Откриване от Здравко Здравков, главен архитект на Столична община и представяне на процеса по създаване на Визия за София и получената обратна връзка от Любо Георгиев, ръководител на екип Визия15:30 - 16:00 - Представяне на цели в направление Градска среда16:00 - 16:30 - Представяне на цели в направление Икономика 16:30 - 17:00 - Представяне на цели в направление Околна среда 17:00 - 17:30 - Представяне на цели в направление Транспорт 17:30 - 18:00 - Представяне на цели в направление Идентичност и култура 18:00 - 18:30 - Представяне на цели в направление Хора 18:30 - 19:00 - Представяне на цели в направление Управление 19:00 - 19:30 - Представяне на изследване на нагласите към предложените цели 19:20 - 20:00 - Как ще прилагаме Визията? 20:00 - ЗакриванеСлед форума продължава работата по оформлението на Визията и пълният резултат с всички цели, мерки и индикатори, ще бъде представен с голяма изложба през октомври и ноември 2019. Финалният стратегически документ Визия за София ще бъде предложен за приемане в новия мандат на Столичен общински съвет след октомври 2019 г., заедно с първи пакет от мерки и с предложение за механизъм за актуализацията и координация на изпълнението му занапред. Новоприетата Визия за София ще послужи и за основа при подготовката на актуализацията на действащия Общ устройствен план на Столична община.Визия за София цели създаване на споделена и дългосрочна стратегия за развитие на София. Нашият екип взе дейно участие на всеки етап от нейното развитие - още когато беше инициатива на гражданския сектор, а и след това - когато бе припозната от Столичната община. За близо 3 години работа, \"Визията\" събра над 3600 набори от данни за състоянието на града и направи 50 изследвания и десетки дискусии с гражданите, в много от които, участвахме и ние, обявиха от неправителствената организация Спаси София. Това е основа, на която да се определят дългосрочните посоки за развитие на София и да се набележат необходимите мерки за достигането им. В процеса на разработване на нашия План за София, ние цитирахме и стъпвахме върху някои данни и анализи, изведени в хода на работа по Визия за София, уточняват от неправителствената организация, чийто кандидат за кмет на столицата е Борис Бонев. Затова трябва да е ясно, Визия за София не е проект на Йорданка Фандъкова - Yordanka Fandakova, а на всички софиянци. Тя ще трябва да се изпълнява в следващите няколко десетилетия от множество кметове на Столичната община! Затова смятаме, че всички участници в предстоящата кампания дължат ясна и категорична позиция по темите, разглеждани в нея.", "date": "2019.08.26", "title": "Спаси София не дава Визия за София на Фандъкова"}
{"url": "https://offnews.bg/leka-atletika/rekorden-broj-sastezateli-shte-biagat-v-shtafetnia-maraton-na-balgaria-710053.html", "text": "Петото издание на щафетния маратон на България – „София Екиден Маратон“ ще отбележи рекорд по броя на състезателите. Близо 100 отбора ще стартират в надпреварата за възрастни, а около 40 отбора ще се състезават при децата. „София Екиден Маратон“ ще се проведе на 6 септември от 9:00 часа пред стадион „Васил Левски“. По традиция на старт ще застанат най-силните атлети на страната в средните и дълги бягания, както и стотици любители на спорта. Най-елитните ни бегачи Митко Ценов и Йоло Николов вече са готови със своя отбор, а тази година конкуренция ще им бъдат част от най-силните атлети от Румъния. Състезанието е за отбори от по шестима души, които ще изминат класическата дистанция от 42.195 км. Бегачите ще бъдат разпределени на шест поста (5 км+10 км+5км+10км+5км+7.195 км = 42.195км.)Събитието се провежда в чест на националния празник – Съединението на Княжество България и Източна Румелия, за което символизира и щафетното бягане. През тази година състезание отново е под патронажа на посолството на Япония и ще отбележи 140 години от първите дипломатически отношения на България със света и 15 години България в НАТО.Трасето е със старт-финал пред стадион „Васил Левски“, а атлетите ще бягат из централните улици на столицата.Щафетните маратони са изключително емоционални и са едни от най-популярните състезания в света на леката атлетика. В различни страни тези бягания имат различно име, но организаторите на българската надпревара предпочитат класическото „Екиден“ – в знак на уважение към японската традиция. За първи път щафетен маратон се провежда именно в Япония.Освен професионални спортисти в състезанието могат да се запишат и любители. Така всеки може да премери сили или да бъде в един отбор с част от най-силните спортисти на България.Отборите могат да бъдат изцяло мъжки, женски или смесени. Записването продължава в сайта на състезанието – www.sofiaekidenmarathon.com", "date": "2019.08.26", "title": "Рекорден брой състезатели ще бягат в щафетния маратон на България"}
{"url": "https://offnews.bg/politika/borisov-obiasni-zashto-prashtame-plamen-georgiev-za-konsul-vav-valensi-710047.html", "text": "Така Борисов описа мотивите за изпращането на преждевременно сдалия поста висш чиновник на апетитния пост във Валенсия. Назначението предизвика много коментари и недоволство.На реплика на репортера, че испанският на Георгиев \"не му е сред силните... Да не кажем, че го владее на ниво както аз и Вие, поне така е записал...\", Борисов троснато отговори: Помолен да каже дали Георгиев е най-добрият човек за поста, Борисов отговори:Коментара си министър-председателят направи след като присъства на откриването на нови производствени мощности в базата на \"Кока-Кола\" в Костинброд.", "date": "2019.08.26", "title": "Борисов обясни защо пращаме Пламен Георгиев за консул във Валенсия"}
{"url": "https://offnews.bg/politika/ninova-tcinizam-e-da-se-hvalish-s-patishta-kogato-se-navarshva-godin-710052.html", "text": "Цинизъм е да се хвалиш със строителство на пътища в деня, в който се навършва една година от катастрофата край Своге - отне 20 човешки живота, г-н Борисов.Експертизата доказа некачествено строителство, заяви лидерът на БСП Корнелия Нинова, цитирана от партийния пресцентър. А един пожар под магистрала “Струма” компрометира прясно построения участък, за който са пръснати и европейски средства, и парите на българските данъкоплатци, допълва Нинова.Правите го, возейки в джипа си Нанков, който \"пое” политическата отговорност, като от министър го назначихте за зам.-министър. Тези факти казват всичко. Воаяжите ви едва ли заслужават повече внимание. Но друга тема заслужава огромно внимание. Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава, продължава Нинова.  ГЕРБ управляват България вече десет години. И по този показател - здравен статус и смъртност, също ни закотвиха на дъното на Европа. Здравната реформа е крещящо наложителна. И трябва да започне с премахване статута на търговски дружества на болниците, казва още Нинова. ", "date": "2019.08.26", "title": "Нинова: Цинизъм е да се хвалиш с пътища, когато се навършва година от катастрофата при Своге"}
{"url": "https://offnews.bg/obshtestvo/elektrobusi-s-po-25-ili-60-mesta-shte-voziat-do-metroto-710056.html", "text": "Новите 52 електробуса, които Столична община ще закупи, за да возят пътници от кварталите до спирки на метрото, ще са два вида. 30 от тях ще са с дължина от 5.5 до 7.5 метра, а останалите 22 - между 7.6 и 9.6 метра. По-късите ще са с по около 25 места, а по-дългите с по 60 места за пътници. Това съобщи зам.-кметът Дончо Барбалов във фейсбук. Вчера Йорданка Фандъкова информира, че проекта за закупуването на електробусите е подаден по програма \"Околна среда\". Маршрутите за кв. „Горна Баня“, „Овча купел“, „Люлин“ и „Витоша ВЕЦ Симеоново“ вече са разработени и предстои да бъдат обсъдени, уточни кметът на София. От края на м.г. в градския транспорт на София вече се движат 20 електробуса. Те са 12-метрови, с по 90 места за пътници и обслужват автобусни линии 9 и 309. Тази година Столична община кандидатства за финансиране по ОПОС с 3 проекта – за трамваи, електробуси и тролеи на обща стойност 217 млн. лв.", "date": "2019.08.26", "title": "Електробуси с по 25 или 60 места ще возят до метрото"}
{"url": "https://offnews.bg/zdrave/vav-velikobritania-shte-boriat-defitcita-na-meditcinski-kadri-s-roboti-710055.html", "text": "Популярният още от 2013 година робот Бакстър, ще бъде програмиран да изпълнява функциите на медицинска сестра или санитар, за да помага на възрастни пациенти в британските болници, съобщава Telegraph.В много клиники в Обединеното кралство има остър дефицит на среден и младши персонал. Особено голям е недостигът на санитари, които да разнасят подлоги, да сменят спалното бельо, да помагат на възрастните хора да се раздвижват и т. н.Напълно възможно е след няколко години, тези задължения да бъдат вменени на роботи. Подобен механизъм вече е създаден и е преминал първите си изпитания във Великобритания.Роботът Бакстър е с две ръце, които имат специални пръсти, създадени с 3D принтер. Той е предназначен да оказва помощ на хората, които имат проблеми с подвижността. Може да помага при обличането им. Роботът ще съдържа база данни за типичните проблеми, с които се сблъскват пациентите, за да се научи да ги решава. Не е изключено този механизъм да бъде използван при транспортиране на лежащо болни, при пациенти с рани от залежаване или за изпълнение на по-елементарни хигиенни процедури.Появата на този робот бе посрещната с въодушевление от здравните власти, тъй като само в Англия и Уелс са регистрирани над 40 000 незаети места за медицински сестри и санитари. Прогнозите са, че след напускането на Евросъюза, дефицитът на подобни кадри ще нарасне двойно.", "date": "2019.08.26", "title": "Във Великобритания ще борят дефицита на медицински кадри с роботи"}
{"url": "https://offnews.bg/bojni/makgregar-sreshtu-mejuedar-v-iaponsko-shou-710051.html", "text": "Конър Макгрегър може отново да застане лице в лице с Флойд Мейуедър. Това обаче няма да се случи на боксовия ринг, а в японско супершоу.Според информация на \"Дейли Стар\", Макгрегър е получил предложение на стойност 10 милиона долара за вземе участие в шоуто \"Суперзвезди\", в което отново да премери сили с Мейуедър. Твърди се, че Конър е дал принципното си съгласие. Програмата ще бъде излъчена в Япония навръх Нова година.\"Конър е близо до това да подпише. Това няма да бъде нарушение на договора му с UFC, така че не би трябвало да има проблем да участва\", твърдят близки до ирландеца.Във въпросното шоу ще има и двама японски кикбоксьори. \"Суперзвезди\" е много популярно предаване в Япония, което се излъчва още от 1973 година насам. В него спортисти от различни спортове се изправят един срещу друг в различни предизвикателства и състезания.Макгрегър и Мейуедър се изправиха един срещу друг на боксовия ринг преди две година. Тогава американският боксьор записа категорична победа над ирландеца.", "date": "2019.08.26", "title": "Макгрегър срещу Мейуедър в японско шоу"}
{"url": "https://offnews.bg/zdrave/ucheni-otkriha-metod-za-predotvratiavane-na-metastazi-na-raka-710049.html", "text": "Учени от института \"Пол Шерер\" в Швейцария откриха нов метод за борба с метастазите на рака, съобщи сайтът MedicalXpress, цитиран от БТА.Била дешифрирана структурата на рецептор, който играе решаваща роля за миграцията на ракови клетки в други тъкани и органи. Важна роля за разпространението им има лимфната система. През нея минават също белите кръвни телца, които защитават организма от патогени.На белите кръвни телца помага мембранен протеин, известен като хемокинов рецептор CCR7. Той приема външните сигнали и ги предава във вътрешността на клетката.Известно е, че в клетките на гръбначните има 20 вида хемокинови рецептори, които могат да взаимодействат с над 40 хемокина - сигнални молекули, които въздействат върху поведението на клетките.Хемокиновият рецептор CCR7 се свързва с тях и контролира движението им в организма, като ги заставя да се насочат към високата концентрация на съответните хемокини.Рецепторът CCR7 е също на повърхността на ракови клетки, допринасяйки за проникването им от тумори в лимфната система. Но за да се открие инхибитор на рецептора, трябва да се опознае структурата му. След като получили информация за мембранния протеин, учените подбрали 5 подходящи кандидат-молекуми, които се свързват с рецептора и пречат на клетката да получи химичен сигнал.", "date": "2019.08.26", "title": "Учени откриха метод за предотвратяване на метастази на рака"}
{"url": "https://offnews.bg/112/kamion-se-zapali-i-blokira-chast-ot-magistrala-struma-710054.html", "text": "Движението по магистрала „Струма” при 36-ия километър е временно ограничено заради камион, който се запали, съобщават от АПИ.Трафикът в посока Кулата се осъществява по обходен маршрут от п. в. „Драгичево“ през Перник – Радомир - Червена могила – Друган и включване отново в АМ „Струма“ при п. в. „Долна Диканя“.Шофьорите трябва да карат с повишено внимание и съобразена скорост, предупреждават от Агенция \"Пътна инфраструктура\". ", "date": "2019.08.26", "title": "Камион се запали и блокира част от магистрала Струма"}
{"url": "https://offnews.bg/obshtestvo/probite-za-legionela-v-slanchev-briag-sa-otritcatelni-710079.html", "text": "Пробите за бактерии на болестта легионела, взети от хотел \"Калофер\" в Слънчев бряг, са отрицателни, съобщават от РЗИ-Бургас.До вземането на извънредни проби се стигна след публикации в британски медии за двама туристи, починали от т.нар. легионерска болест (респираторно заболяване със симптоми подобни на пневмония) след ваканция в българския курорт.В проверките в хотела се включиха инспектори на Министерството на туризма, Здравната инспекция в Бургас и представители на Община Несебър. Нито едно нарушение не е открито, като са проверени категоризацията, басейните, баните и кухните на заведенията. И взетите през юли проби, и последните от 25 август са дали отрицателен резултат за легионела.\"Всички проби са отрицателни за легионели, изследвани са в Националния център по заразни и паразитни болести и в акредитирана лаборатория „Микробиолаб\", коментира пред  директорът на РЗИ-Бургас д-р Величка Григорова.По думите на управителя на хотел \"Калофер\" Галя Кирова от началото на летния сезон досега от хотела са взети и изследвани общо над 50 проби от стаи, кухни, бойлери, общи помещения, басейни, поливни системи и др. Д-р Величкова обясни, че температурата на топлата вода в хотела е над 65 градуса, а на студената е под 10 градуса, което изключва възможността за наличие на бактерията.Според управителката роднините на починалия турист са започнали веднага преговори с туроператорската фирма, която от своя страна е поискала двуседмичен одит от акредитирани международни агенции и лаборатории. Най-вероятно преговорите са приключили без съгласие за финансово обезщетение, а два месеца по-късно са се появили медийни публикации срещу хотела, смята Галя Кирова. Тя разказа, че след първото огласяване на случая в медиите туристите рязко започнали да се оплакват от здравни неразположения. \"Същата вечер осем туристи почувстваха симптоми и поискаха бърза помощ да дойде. Дойдоха. Те заявиха, че искат спешно да им бъдат направени рентгенови снимки. Резултатите бяха, че на никой нищо му няма\", каза управителката.", "date": "2019.08.26", "title": "Пробите за легионела в Слънчев бряг са отрицателни"}
{"url": "https://offnews.bg/112/svrah-trafik-po-dunav-most-2-prez-pochivnite-dni-710076.html", "text": "През почивните дни трафикът на Дунав мост-2 скача със 100%, съобщиха от ГД “Гранична полиция“.През тази година се регистрира засилен трафик на граждани на ЕС, пътуващи от Турция за Западна Европа. „Само в събота и неделя на Дунав мост-2 са обработени по около 2100 пътни транспортни средства. През същите дни на миналата година броят на обработените автомобили е бил по 1000, посочи главен комисар Светлан Кичиков.Монтирането на т.нар. радиоактивни рамки от румънските гранични власти налага поетапно затваряне на трасетата за проверка и също оказва влияние върху трафика, уточни директорът на ГД“Гранична полиция“.Очакванията са до седмица трафикът през ГКПП „Дунав мост“-2 да се нормализира.По разпореждане на министъра на вътрешните работи, директорът на ГД „Гранична полиция“ инспектира работата на служителите във връзка с натоварения трафик на мостовото съоръжение при Видин-Калафат. В проверката участва и комисар Димитър Чорбаджиев – началник на РДГП-Русе.Утре предстои работна среща между българските и румънски гранични власти. Двете страни ще обсъдят възможностите за допълнителни мерки с цел облекчаване на трафика през пункта при Видин-Калафат.", "date": "2019.08.26", "title": "Свръх-трафик по Дунав мост-2 през почивните дни"}
{"url": "https://offnews.bg/obshtestvo/natalia-i-adrian-praznuvat-imen-den-710023.html", "text": "Църквата почита днес паметта на светите мъченици Адриан и Наталия. Имен ден празнуват техните съименици.Името Адриан е от латински произход - Хадрия бил град в северна Италия, дал името на Адриатическо море. Наталия е латинско име, което означава \"рождена\".Адриан и Наталия живели по времето на император Максимиан, който извършвал жестоки гонения срещу християните. Веднъж Адриан, който бил близък с императора, присъствал на мъчения на християни.Впечатлен от силата на тяхната вяра, той решил да стане християнин. Съпругата му Наталия, когато разбрала за решението на Адриан, била много щастлива. Императорът хванал Адриан и с жестоки мъчения се опитал да го откаже от новата религия. Мъченикът обаче не се отказал до смъртта си.Когато научила за мъките му, Наталия отишла при съпруга си в тъмницата и останала с него до края му. Скоро след кончината на мъжа си Наталия се поминала, като заспала вечния си сън до неговия гроб.", "date": "2019.08.26", "title": "Наталия и Адриан празнуват имен ден"}
{"url": "https://offnews.bg/obshtestvo/zhegite-prodalzhavat-do-36-gradusa-dnes-710015.html", "text": "Днес времето ще е слънчево, а след обяд и горещо, показва прогнозата на НИМХ. След пладне ще има временни увеличения на облачността, но само на отделни места в планинските райони ще превали краткотрайно. Ще духа слаб до умерен източен вятър. Максималните температури ще са между 31 и 36 градуса.По Черноморието ще е предимно слънчево и топло. Ще духа умерен източен вятър. Максималните температури ще са между 28 и 31 градуса. Вълнението на морето ще е 2-3 бала. Температурата на морската вода е 26 - 28 градуса.В планините ще е предимно слънчево. След обяд ще има временни увеличения на облачността и на места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23 градуса, на 2000 метра - около 16.", "date": "2019.08.26", "title": "Жегите продължават, до 36 градуса днес"}
{"url": "https://offnews.bg/nashite-avtori/res-lxii-idva-li-leviat-gerb-710016.html", "text": "Да, въпросът на въпросите: идва ли г-жа Мая Манолова, тази голяма, бяла, кюстендилска домашна птица-хиперпопулист, за да замести постепенно шахиншаха на хиперпопулизма г-н Борисов?***В такъв случай кво праиме с другата голяма, бяла, домашна птица от Самоков?***И още: ако г-жа най-сръчната селянка Манолова идва (а ГЕПП и изобщо властовата олигархия леко са се изпонасрали, че тя идва, excuse my Confucian Mandarin), можем ли да допуснем, че носи и тектоничен разлом в настроенията в София? Че на вероятния балотаж десни биха гласували за нея, щот фандъковата кочина - и безсрамно крадливият гербаджийски модел - вече не се търпи? Или пък, щот уж са мнозинство, ще подкрепят самоковската бяла домашна птица „с отвращением“?***(Референция: може би не знаете следния „класически“ руско-съветски виц. Наш человек собрался в командировку за границу. Получил анкеты и сел их заполнять. Все шло хорошо, пока не дошел до каверзного вопроса: \"Пьете ли?\" \"Что написать? - задумался он. - Если напишу, что не пью - не поверят! Если напишу, что пью - прощай поездка!\" Что делать?.. Что делать?.. Долго мучался. Прикидывал так и эдак. Наконец написал: \"Пью, но... с отвращением!\")***И ощe: ако кандидадът (г-н Игнатов) на истинските „десни“ (които, съвсем спрямо евротенденциите и макронщината, вече закономерно левеят и зеленеят) продължи да говори единствено на своите „велосипедисти“, които и без това ще гласуват за него (както му подсказват аматьорските му съветници), а не на реалните „нови софиянци“ от кварталите, той ще има ли fighting chance да се намеси в битката за кмет – при положение, че е напълно „немо“, уви, без „капитан“?***Answers on a postcard, дет викат старите англичани. Но смазващият непрофесионализъм на политинженерните централни екипи на „Демократична България“, ако изобщо съществуват, ще смачка света на топче и за този кандидат. Приличат на онзи съветник Кузнецов (доживял 60-те), дет викал на Сталин на през март 1941, ну, вие сте голям учен (подиграно гениално от Висоцки по-късно), няма как немците да ни нападнат, французите де факто ни подкрепят, Чърчил е наш, споко, ние ще ги превземем първи.***Да се разберем: Толкова си маловажна и необразована, че бих те сменил за скарида, дет вика Сони Бонанза, т.е. Григовор.***Прабаба ми, софиянката, Бог да я прости, казваше мъдро (преживяла и немците 1941, и руснаците 1945): бабе, немците бяха лошо, но истинското лошо бяха руснаците. Без никаква идеология от нейна страна. Най-общо, немците-хитлеристчета тук, нали, съюзници – дисциплинирани, буржоазни момчета, извлечени от подредени къщички в, примерно, Нордрайн-Вестфален; а съветските момчета – разюздано простолюдие. Просто различен стратификационно-културологичен модел, и просто културно наблюдение от прабаба ми, без тя да знае какво е „стратификационно-културологичен модел“. Помислете, защото вече няма памет за нищичко. Аз съм последният, който може да бъде обвинен в „русофобия“ – това спрямо глупавите „про и контра“ Фейсбук-страсти.***Толкова и по въпроса защо паметникът на Съветската армия трябва да бъде съборен. Не трябва. Не трябва и референдум, come on. Да стои там и да „казва“ на децата нещо като „невермор“, not that they care.***Или поне „Не восстанет - никогда!”, if u catch my drift.***Или пък поне да сме чели най-трагичния си поет, Дебелянов, нещо като нашата най-ранима част от националната душа, с неговото „никога веч“.***Но сега националната душа е затлъстяла, признайте.***Запростяла.***Може да се намерят десетки великолепни архитектурни решения за този паметник (без уж сатиричния „погреб“ на кандидата Игнатов); по същия начин, по който ние в „Егоист“ през 1999 предлагахме какво да стане с Мавзолея. Тогава Емилиян Събев, нашият и до днес недостижим стилист, завършил „Берсо“, дори пита самия Жан Нувел – и французинът ни изпрати чертеж как тази сграда да бъде “опакована“ със стъкло и да стане музей на тоталитаризма. Но не, всички костови простаци във властта, начело с трагичния инепт Бакърджиев, не ни обърнаха внимание.***Ако не знаете кой е Жан Нувел, не четете нататък, s’il vous plaît.***Глупостта не е лява или дясна – в някакъв смисъл, ако позволите тази шега, тя е центристка, и превзема огромна част от населението навсякъде. (Джон Лок би пуфнал с лулата си в очите ми.) Но тъкмо там се намесват държавниците едновременно с вкус и експертност, каквито ние не сме имали май от Иван Башев насам. Накратко, може да има висококултурни, умни решения отвъд всекидневната политика, с мисъл за следващите поколения, но тук не ги умеем. В което и да е министерство.***Те, българите, байно, си искат корупцията, тя за тях не е нещо лошо, хеле пък да гласуват против нея – отчасти заради надеждата, че и тях ще ги огрее. И ги огрява с дребни стотинки – най-вече в администрацията. Десните изначално и антропологически бъркат, като залагат на говоренето против корупцията – презумирайки, че „корупционно-мафиотската държава“ на г-н Борисов е нещо лошо. Напротив – тя, по ницшеанскому, е Животът-Какъвто-Трябва-Да-Е, по български.***Помислете върху това.***Т.е. протестиращите и ДБ бъркат изначално – мнозинството си ИСКА корупцията и му е все тая дали ще е Гешев, или, примерно, някой Иванов. То не само не схваща какво е върховенство на правото и дъра-бъра, а ИСКА да живее ТАКА. Колкото повече им говорите против корупцията, толкова повече „средният кюстендилец“ си вика, ми на мене сега ми е добре при „курупцията“, к'ви сте вие, нек'ви педали от София.***Докато демократичната опозиция не извади едноличен лидер – тип „хем умен, хем хубав, хем под 50“, с цялото ми уважение към сегашните, няма да се добере и до 9-те процента на клетия Реформаторски блок. Sad but true.***А кой ще разследва разследващите журналисти?! Quis custodiet ipsos custodes, дет вика иначе веселякът Ювенал, цял живот властово шибан, с извинение, от простаците императори Траян и особено Домициан?***А кой е новият Пизистрат, може би, който пръв в историята на познатия свят позволява на граждани на Атина да се бунтуват срещу него? Кой от престъпната организация ГЕПП-бсп-ДПС ви предлага принципа на участието, който може да бъде проследен назад до Платон?***Само за момент: въпросите за принципа на участието (политически) водят непримиримо към своя логически център – това е проблемът за отношението между идеите и сетивните неща. Те разкриват в най-голяма степен спецификата на платонизма като обективно-идеалистическа философия на античността, да ни прощава Анаксагор.***В случая трябва да се облегнем на самия Платон, за да се поясня. Основната теза на принципа на участието (в обществените дела на полиса) се изразява в ред определения. Идеите съществуват сами по себе си, а сетивните неща - смислово-генетически, - тъкмо чрез идеите; самите сетивни неща са качествено обособени неща, доколкото „участват“ в идеята и това е платоновият възглед за „двата свята“.***Но към още по-важното, гагага, дет би казал Зошченко с неговото „никого не любить“. Нишата на популистките евтини глупости на г-н Борисов все повече е превзета от г-жа Манолова. Г-н Борисов едно време, като кмет, обеща, че ще преебе Доган и „обръчите“ (пак с извинение за мандарина), но след това, разбира се, се съюзи с него. И понеже идват местни избори: няма разход в София, дори за тоалетна хартия, от който да не са откраднати поне 60%.***Но като казах Лок: неговият вечен проблем е метафизиката. Декарт, моят картезиански „бог“, представя метафизически доказателства за съществуването на Бога, най-значителното от които е изнамерено преди това в 11-ти в. от Св. Анселм (почти по същото време, в което Харълд Втори губи Англия от Гийом Копелето, щот видял Халеевата комета, т.е. норманите превземат Острова). Св. Анселм, да сме точни, е кентърбърийски епископ. И още: божественото според Спиноза, друг мой „съученик“, ТРЯБВА да е пантеистично, щот старият Бен привежда метафизични доводи до съждението, че всяко последващо (след него) съждение относно монотеизма би трябвало да притежава ПОНЕ субект и предикат. Какъвто Христос не е и в двата случая. Ерго, можете да вярвате. Въпреки особената метафизика на Лайбниц (с извинение към Фойербах), която всъщност черпи от същия несигурен извор.***Но това, разбира се, си го знаете.***Ето още нещо: ГЕПП са в total turmoil, щот вече го няма основният измамник и „изборджия“. Без него те не могат да „купят“ София, както в малките общини, пък и в провинциалните градове, щот той държи там „своите“ и ще саботира. И в момента ГЕПП нямат никва идея как да удържат София. А ако не удържат София, това е решителната downward spiral, пътят надолу. Г-жа Манолова, която сондира г-н Радев и той поддава (поради изначално униформено и неиндуктивно мислене, а там вече няма и никой, който да му обясни, след като колегата Иво Христов се махна), води към служебно правителство и край на ГЕПП. Въпросът е какво идва след архикрадците; Радев, този неподражаем, атомистическо-димитровградски ум, видимо смята, че може да „оглави“ всичко, отчасти подбуден от – с искрено извинение – напълно посредствената си съпруга.***Т'ва с толерирането на корупцията е някак ясно: ако в умствения софтуер на тукашното население е заложен моделът за успех чрез корупция, простото повтаряне на политическия процес няма как да промени нравите, дълбоко вкоренени още от късния „социализъм“.***Гладните и необразованите са лоши демократи.***ГЕПП провалиха много райони на страната, особено в Северна България – не само чрез неглижиране, но и чрез купуване на цигански гласове. И сега циганските кланове там, с пари от емиграцията, особено в Ловешко, но и от наркотици – забележете! – изкупуват като бесни имоти в Северна България.***И тук се намесва натурфилософът Доган – вече не е „аз ще ви дам турците“, а „аз ще ви дам циганите“.***Помислете и върху това.***Ерго, видът управление, характерен за по-богати държави най-вече в Северна Европа, не функционира в бедните югоизточни страни. И ако поляци и чехи проявяват силна привързаност към собствената си държава и приемствено благоденствие, ние тук – поради османското и/или съветското робство – смятаме националната държава за естествен враг.***Помислете дори и върху това.***Г-н Булгарбаши, балканският Кисинджър от БанкИ, ще се самоизяде политически сам, като някакъв шишкав уроборос. Разбира се, неграмотните ГЕПП (закружились бесы разны, нали) по всички места няма да предадат властта току така. Но липсата на експертиза и образование рано или късно ще даде „резултат“. И не само при ГЕПП – например оная, обратното на неостра лелка на Симеонов, също. Ако позволите и тази препратка: егати държавата, щом тая, как й беше името, й е вицепремиер.***То вече няма и обикновена dramatic necessity. Има само културна дезинтеграция, дисменорея, ако позволите - докато споменатият натурфилософ от село Дръндар ви управлява. Щот, признайте пак, никой не е излязъл срещу него. И да, разбираемо, г-да „десни“ – всеки има семейство, някои и деца, и няма как да има нов Раковски.***Крайният резултат, ще ме прощавате за руския, е нещо като пиздец.***Среда, в която цари подмяна на фактите и експертизата с лични мнения на предимно идиоти, особено в соц-мрежите, няма как да пребъде. Липсата на експертиза за всичко, рано или късно, ще я срути.***Да избираш да те управляват едни и същи неуки, крадливи простаци (без значение дали се казват ГЕПП, бсп или ДПС), и да очакваш различен резултат – това не е айнщайнова лудост, а обикновена тъпота. И бронебойни патрони за тази наша тъпота няма открити, няма открити.***Да преведем китайската конфуцианска апория: Борисов би твърдял, че всички българи иманентно лъжат. В такъв случай, той казва ли истината?***Посредствеността е новият „комунизъм“. Уж тази идиотска дистопия си отиде, но продължаваме да живеем в престъпната лудост, наречена „пост-БКП режим“.***Съвместният ни живот по нещо прилича на уж злата и опърничава, шекспирова Катрин. Но й се подчиняваме без оглед на нищо: Fie, fie, unknit that threat'ning unkind brow/And dart not scornful glances from those eyes/To wound thy lord, thy king, thy governor.***Подчиняваме се на най-тъпото от началото на антропоцена досега. Статуквото ГЕПП-бсп.***Поркоратура.***Мога да измисля още сто игри на думи, на романски и всякакви езици. Но истината е, че прокуратурата (не само г-н Гешев, той е прост симптом, ама много прост, пак), и донейде съдиите, служат на политическата „санкция“, т.е. на изпълнителната власт. И няма излаз от това, колкото и да се протестира. Тва е тъжен факт, но все пак факт.***Г-н Борисов все още предизвиква Стендал-синдрома сред фризьорките и администрацията, най-вече с искрящата си политическа неграмотност.***Нямаме лидер с визия. Умните гледат отстрани.***Моят български идол Раковски, най-образованият (да ме прощава прото-парвенюто Каравелов), по „чиято“ улица стъпвате сега, за да отидете на театър или на „Кристал“ – и човек, отчаян от „назадничеството“ ни през 60-те години на XIX-и в., казва: \"С надежда, че щете послуша тия спасителни за вас речи и щете престане отсега нататък занапред да се селите или разбегвате по чужди земи, оставам ваш съотечественик, молитвующ ви здраве и вразумление от Бога.\"***Jesus wept.Oще: на facebook.com/ivailo.noisy.tsvetkovNB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg", "date": "2019.08.26", "title": "Res LXII: Идва ли левият ГЕРБ?"}
{"url": "https://offnews.bg/obshtestvo/polovin-sofia-ostava-bez-topla-voda-za-sedmitca-710017.html", "text": "Без топла вода от днес до 31 август остават много квартали на столицата, съобщиха от Топлофикация София. Студеният душ е за ж.к. „Фондови Жилища”, ж.к. „Св. Троица”, ж.к. „Банишора”, ж.к. „Зона Б-5, Б-18, Б-19. Топлата вода ще бъде спряна и в: Част от ж.к. „Илинден” в района между ул. „Цар Симеон”, ул. „Зоглафски манастир”, ул. „Л. Весов”, ул. „Хисаря”, бул. „Тодор Александров”, бул. „К. Величков“;Част от кв. „Лозенец” в района между бул. „Евлоги и Христо Георгиеви”, ул. „Крум Попов”, ул. „Ц. Церковски” и ул. „Иглика” ;Част от ж.к. „Толстой” в района между ул. „Будинци”, ул. „Ген. Жостов”, ул. „Елов Дол”, бул. „Илиянци” и ул. „Хан Кубрат”;Централна градска част между бул. „Хр. Ботев”, бул. „Македония”, ул. „Доспат”, бул. „Прага”, бул. „Патриарх Евтимий”, ул. „Фритьоф Нансен”, бул.„Евлоги и Христо Георгиеви”, бул. „Ген. Данаил Николаев”, ул. „Каменоделска”, ул. „История Славянобългарска” и бул. „Княгиня Мария Луиза”. В посочения период ще бъдат извършени ремонтни дейности, които изискват цялостно спиране на ТЕЦ „София”. С оглед минимизиране на неудобствата за потребителите тези дейности ще бъдат съчетани с планирания от „Софийска вода“ АД ремонт на основен индустриален водопровод, захранващ топлоизточника.", "date": "2019.08.26", "title": "Половин София остава без топла вода за седмица"}
{"url": "https://offnews.bg/zdrave/44-ot-obshto-1810-izsledvani-za-hepatit-s-v-umbal-ivan-rilski-sa-se-710031.html", "text": "Над 1800 човека са се изследвали безплатно за хепатит В и С от началото на кампанията „Да открием липсващите 69 000“, която стартира в средата на месец юли в УМБАЛ „Св. Иван Рилски“. Специален фокус в нея беше поставен върху хората между 34 и 69 г., които в миналото са били изложени на повишен риск от заразяване с болестта, тъй като вирусът е открит едва през 1989 г. Дотогава кръвните продукти не са били проверявани за наличието му, не са вземани и мерки за дезинфекция срещу него.От изследваните 1810 проби, 44 са се оказали положителни като 14 от заразените са жени, а 30 – мъже.26 от диагностицираните са преминали през Клиниката по гастроентерология на УМБАЛ „Св. Иван Рилски“, където се намира най-големият Център за лечение на вирусни хепатити в България, за допълнителни изследвания и назначаване на терапия.При 23-ма от пациентите е установена активна инфекция. При трима от тях такава не е била открита и те са били пренасочени за повторно изследване след 6 месеца.За съжаление, 18 от пациентите с положителен резултат на теста не са отишли за повторно изследване и консултация в клиниката. Според лекарите причината е в стигмата, която все още съществува около хепатит С.Има и пациенти, които в момента нямат оплаквания, чувстват се здрави и не могат да повярват, че всъщност имат нужда от лечение. Съществува и една малка част, при която хепатитът не е основното заболяване и те се лекуват на други места.По-подробните изследвания са показали, че 4-ма от приетите за лечение в Клиниката по гастроентерология пациенти са с напреднало чернодробно заболяване – чернодробна цироза. При двама от пациентите има данни за първичен чернодробен рак.„Интересното е, че при снемането на анамнеза установихме, че част от тези хора от повече от 10 години знаят, че са инфектирани с хепатит С, но досега не са се лекували. Вероятно причината е в това, че не са наясно с новите терапии, които елиминират вируса в почти 100% от случаите, както и с факта, че това няма да им струва нищо, тъй като лечението са поема изцяло от НЗОК“, обяснява проф. Красимир Антонов, признат експерт в областта на вирусните хепатити в България и председател на Българското дружество по гастроентерология, абдоминална ехография и ендоскопия. Според д-р Христо Пенчев от екипа на проф. Красимир Антонов, минимум 20 години са необходими, за да може вирусът да нанесе такива сериозни поражения върху организма, което означава, че тези хора са инфектирани много по-отдавна.„Пациентите, които дойдоха при нас за консултация и назначаване на лечение са хора около и над средна възраст, което напълно потвърждава нашите предположения, че именно това е възрастовата група, в която трябва активно да се търси“, коментира проф. Антонов.Всеки, който има съмнение, че може да е заразен, може да се изследва безплатно работни дни, между 8:00 и 14:00 часа, в Централната лаборатория на болницата. „Тестовете, които използваме, са иновативни, с изключително голяма точност (98%) и дават резултат в рамките на 10 минути. Не е необходимо изследващите се да не са приемали вода или храна. За самото изследване е нужна само 1 капка кръв, взета от пръста на ръката“, обяснява д-р Ирена Иванова, началник на лабораторията.", "date": "2019.08.26", "title": "44 от общо 1810 изследвани за Хепатит С в УМБАЛ \"Иван Рилски\" са се оказали заразени"}
{"url": "https://offnews.bg/koloezdene/sam-benet-specheli-tretia-etap-rouch-ostava-lider-vav-vueltata-710080.html", "text": "Състезаващият се за отбора на \"Bora–Hansgrohe\" Сам Бенет спечели третия етап от колоездачната Обиколка на Испания. Ирландецът измина 188-километровото трасе от Иби до Аликанте за 4.25:02 часа.Бенет печели етап от Вуелтата за първи път в своята кариера, като преди това той записа три такива победи в Обиколката на Италия. На втора позиция завърши Едуард Тенс (Trek–Segafredo), докато трети е Лука Межгец от \"Mitchelton–Scott\".Сам Бенет е общо шестият представител на Ирландия, който печели етап в Обиколката на Испания. В генералното класиране отново води Николас Роуч (Sunweb).Общото време на ирландеца е 9.51:14. На втора позиция до момента е Колумбиецът Наиро Кинтана, който изостава на две секунди. Трети е сънародникът му Ригоберто Уран.Утре ще се проведе четвъртият етап от надпреварата. Състезателите ще трябва да преминат 177-километровото трасе от Куйера до Ел Пуиг.", "date": "2019.08.26", "title": "Сам Бенет спечели третия етап, Роуч остава лидер във Вуелтата"}
{"url": "https://offnews.bg/temida/i-dans-si-haresa-ivan-geshev-za-glaven-prokuror-710078.html", "text": "Държавната агенция „Национална сигурност“ (ДАНС) също се включи в процедурата за избор на главен прокурор и го направи с подкрепящо единствения кандидат за поста Иван Гешев становище. Това стана ясно от съобщение на Висшия съдебен съвет, съобщи Lex.bg.Така и ДАНС с положителното си отношение към Гешев се нареди до колективите от прокурори, следователи, служители и полицейски служби. Становището е подписано от директора на държавната агенция Димитър Георгиев. В него се акцентира на професионалния опит на Гешев.„Придобитият от него професионален опит предполага вземане на адекватни решения, стабилност, поглед върху слабите места в системата и надграждане на постигнатото до момента от държавното обвинение“, се посочва в текста.От ДАНС изброяват и някои разследвания, които са провели под ръководството на спецпрокуратурата и са приключили успешно – за противодействие на тероризма, незаконната миграция, пране на пари, злоупотреба с еврофондове, данъчни престъпления, корупционни престъпления, контрабанда и др.„Резултатите от тези досъдебни производства са видими както за българските граждани, така и за европейските ни партньори. Взаимодействието между прокуратурата на Република България и Държавна агенция „Национална сигурност” е от важно значение за провеждане на ефективни разследвания, като разширяването на механизмите за сътрудничество в рамките на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции“, уверяват още в становището си от ДАНС.В заключение се подчертава, че „г-н Гешев отговаря на законовите, професионалните и нравствените изисквания за заемане на длъжността главен прокурор“.", "date": "2019.08.26", "title": "И ДАНС си хареса Иван Гешев за главен прокурор"}
{"url": "https://offnews.bg/futbol/ludogoretc-uvolni-stojcho-stoev-ventci-stefanov-skochi-na-sadiata-710014.html", "text": "Стойчо Стоев вече не е треньор на Лудогорец. Той бе освободен от поста по решение на клубното ръководство минути след края на мача със Славия (0:0), съобщава официалният сайт на разградчани.Шампионите временно ще бъдат водени от асистентите на Стоев Станислав Генчев и Здравко Здравков.ПФК Лудогорец благодари на Стойчо Стоев за свършената работа и му пожелава успех занапред.Двубоят ще се запомни с многото грешки на реферът Стефан Апостолов (депутат от ГЕРБ, син на кмета на Симитли Апостол Апостолов).Това принуди президентът на Славия да го нарече \"завършен джендър\", \"тотален некадърник\" и \"подлога\".\"Собствениците не са доволни от игровия облик на отбора, бяха направени покупки през лятото, пролетта станахме на косъм шампиони, целта беше да вдигнем качеството на играта, това нещо не се получава, не е приятно да гледаме отбора така.Футболистите ни са високо качество, не можем да се задоволяваме с играта от последните мачове. Мачът със Славия беше опорочен мач, и двата отбора бяха ощетени грубо\", коментира по-дипломатично изпълнителният директор на Лудогорец Ангел Петричев.", "date": "2019.08.26", "title": "Лудогорец уволни Стойчо Стоев, Венци Стефанов скочи на съдията"}
