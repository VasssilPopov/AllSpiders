{"url": "https://offnews.bg/sport/legendata-naim-siulejmanoglu-e-v-kritichno-sastoianie-bori-se-za-zhiv-665859.html", "text": "Легендата в щангите – трикратният олимпийски шампион Наим Сюлейманоглу е изпаднал в изкуствена кома. Това съобщава електронното издание на турския в. „Хюриет“, цитиран отПоради чернодробна недостатъчност Джобният Херкулес се намира в критично състояние и се бори за живота си.Наим Сюлейманоглу се намира в интензивното отделение на болница „Бакъркьой Сади Конук“ в Истанбул. Според личния му лекар и близък приятел Аднан Багръачък, ако на щангиста не му бъде трансплантиран черен дроб може да загуби своя живот и дните му са преборени.Наим Сюлейманоглу не е пожелал никой да знае за неговото заболяване.Легендарният щангист не е споделил за болестта си дори на собствения си син. Но след като нещата се влошават близките му потърсили Халил Мутлу (друга легенда в щангите – б.а.).Запознати със случая споделиха, че Наим Сюлейманоглу от 2 месеца е бил на лечение. Изписан е миналата седмица от болница, но два дена след като състоянието му се влошава, е докаран с линейка обратно.Наим Сюлейманоглу е роден на 23 януари 1967 година в семейство на български турци в село Птичар, Момчилградско. Започва да тренира вдигане на тежести от ранна възраст, като през 1983 година за пръв път подобрява световен рекорд. На следващата година няма възможност да вземе участие в Олимпиадата в Лос Анджелис, тъй като тя е бойкотирана от България и други съюзници на Съветския съюз. По време на т.нар. Възродителен процес името му е променено на Наум Шаламанов.По време на Световната купа в Мелбърн през 1986 година Шаламанов успява да емигрира в Турция. Той получава турско гражданство и променя името си на Наим Сюлейманоглу. Българското правителство не се опитва да попречи на участието му в Олимпиадата в Сеул през 1988 година и получава парична компенсация от 1 250 000 долара.Наим Сюлейманоглу печели златни медали на Олимпийските игри през 1988, 1992 и 1996 година. На Олимпиадата в Сидни през 2000 година прави три неуспешни опита да подобри олимпийския рекорд, след което прекратява състезателната си кариера. Също така е два пъти световен и три пъти европейски шампион за България.", "date": "2017.09.25", "title": "Легендата Наим Сюлейманоглу е в критично състояние. Бори се за живота си"}
{"url": "https://offnews.bg/obshtestvo/spirat-vodata-v-liulin-utre-ot-10-do-22-ch-665846.html", "text": "На 26 септември (вторник), във връзка с изпълнение на инвестиционен проект за реконструкция на централен уличен водопровод на бул. „Джавахарлал Неру\" - жк. „Люлин\" 6, се налага спиране на водоподаването от 10:00 до 22:00 часа на клиентите на \"Софийска вода\", живеещи в района на:ж.к. „Люлин\" - 1-ви, 2-ри, 3-ти, 6-ти, 7-ми, 8-ми, 9-ти и 10-ти микрорайонижк.\"Люлин\"-Център, местност „Смърдана\" и по ул. „Околовръстен път\" от бул. „Сливница\" до ул. „Филиповско шосе\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноски на адрес:След възстановяване на водоснабдяването е възможно временно повишаване мътността на водата.Повече информация за текущите строителни работи и точно обособени зони могат да се следят в интерактивния , както и на денонощния телефонен център 0800 1 21 21.", "date": "2017.09.25", "title": "Спират водата в 'Люлин' утре от 10 до 22 ч."}
{"url": "https://offnews.bg/kultura/ndk-puska-sobstvena-sistema-za-onlajn-prodazhba-na-bileti-665842.html", "text": "Националният дворец на културата внедрява собствена система за онлайн продажба на билети. Тя ще се осъществява през сайта ndk.bg чрез бутона „купи билет” и ще обслужва всички събития от календара на НДК. Пускането на системата за онлайн продажба ще се реализира на два етапа.В момента на страницата ndk.bg могат да се купят онлайн билети за събитията в зала 1. В следващия месец това ще е възможно и за всички останали пространства на НДК, сред които театър \"Азарян\", ДНК-пространство за съременен танц и пърформанс, кино „Люмиер Лидл”.На първия етап от внедряването системата ще функционира като система за онлайн резервации. Така зрителите ще могат дистанционно да запазват билет, който до определен срок ще получат на касите на Билетен център-НДК или чрез куриер. На следващия етап от внедряването системата за онлайн резервации ще се трансформира в система за директни онлайн продажби.Едно от първите събития, продуцирани от НДК, за които има вече онлайн резервация на билети, е \"Киномания\". На сайта на НДК и през сайта kinomania.bg могат да се запазват билети за някои от хитовите заглавия от филмовата панорама.Интернет платформата ще започне да функционира и за всички кина от програмата на \"Киномания\" – „Люмиер Лидл“, зала 1, „Дом на киното“, „Одеон“, „Културен център G 8“, „Euro Cinema“ и „Френски институт“.", "date": "2017.09.25", "title": "НДК пуска собствена система за онлайн продажба на билети"}
{"url": "https://offnews.bg/volejbol/balgaria-izpusna-rusia-na-evrovolej-2017-665843.html", "text": "Волейболистките от националния отбор допуснаха първа загуба на Евроволей 2017 в Азербайджан и Грузия, след като загубиха с 2:3 (-21, 20, -23, 21, 13) гейма пред действащия шампион Русия след 2,25 часа игра в Баку в последния си мач от предварителна група С.Момичетата на селекционера Иван Сеферинов могат да съжаляват за пропуснатата победа, тъй като на два пъти повеждаха в резултата в геймовете, а в решителния тайбрек изпуснаха също хубав аванс.В него българският състав поведе със 7:4. При смяната на полетата авансът беше само точка в полза на българките, които в края стопиха пасив на противника от две точки и изравниха до 13:13. След това европейските шампионки постигнаха две поредни точки и спечелиха двубоя.Българките завършиха втори в група С, докато рускините са без загуба и се класираха на първото място, което им осигури директно класиране на четвъртфиналите.Съперник на българките в плейофите за място в топ 8 ще бъде 3-ия от Група А, който ще стане ясен след края на последната среща в нея между домакините от Азербайджан и Германия по-късно тази вечер.Мачът от плейофите ще бъде в сряда (27 септември). Русия като победител в групата ще играе на 1/4-финалите с победителя от плейофа между 2-ия от Група А и 3-ия от тази Група С. Четвъртфиналните двубои са в петък (29 септември).Най-полезна за българския тим бе капитанката Елица Василева с 25 точки (1 блок, 41% ефективност в атака и 63% перфектно посрещане). Христина Русева (7 блока, 1 ас и 28% ефективност в атака) и Добриана Рабаджиева (1 ас, 31% ефективност в атака и 43% перфектно посрещане) реализираха 13 и 12 точки, но и това не бе достатъчно за успех над \"сборная\".", "date": "2017.09.25", "title": "България изпусна Русия на Евроволей 2017"}
{"url": "https://offnews.bg/liubov-i-seks/gari-oldman-se-ozheni-za-peti-pat-665831.html", "text": "Гари Олдман се ожени за пети път на дискретна церемония. Актьорът се е обрекъл във вечна любов с писателката Жизел Смит, съобщи The Daily Mail.Двамата се сближили след последния развод на Голдман с певицата Алекс Идънбъро, с която прекараха заедно седем години и се разделиха през 2015 година.Ритуалът се е провел в дома на мениджъра на Олдман в Лос Анджелис, където двойката обменила обетите си, преди да се появи на червения килим на филмовия фестивал в Торонто.Първият брак на актьора е с британската актриса Лесли Манвил и продължава две години до 1989 година. За Ума Търман е женен между 1990 и 1992 г., а с фотографката Доня Фиорентино е четири години и се развежда с нея през 2001 г.", "date": "2017.09.25", "title": "Гари Олдман се ожени за пети път"}
{"url": "https://offnews.bg/kultura/helloween-v-originalen-sastav-s-kontcert-v-balgaria-na-14-dekemvri-665849.html", "text": "По-малко от месец остава до старта на едно от най-големите рок събитие тази година – турнето на Helloween „Pumpkins United”, което ще посети и България. Легендарната група възроди оригиналния си състав и за първи път от близо 20 години ще бъдат на една сцена с тричасово шоу, което у нас ще се проведе на 14-и декември в зала „Арена Армеец“. Миналото и настоящето ще се срещнат на една сцена, за да направят едно уникално шоу с огромен LED екран, на който ще се показват кадри от историята.Турнето стартира в Монтерей (Мексико) на 19 октомври, шоуто там е вече разпродадено. Sold Out са и концертите в Сао Пауло (Бразилия), Сантяго (Чили), Щутгарт и Бохум (Германия), както и Хелзинки (Финландия), а очакванията са за препълнени зали навсякъде.„Изключително сме щастливи, че ще видим легендите с това супер шоу и у нас. Самият факт, че вече има разпродадени концерти от турнето им говори красноречиво за интереса към него. С темповете, с които се движим у нас очакваме и тук концертът им да е разпродаден“, споделят организаторите.Концертът на Helloween ще се проведе на 14 декември от 19:00 часа в столичната зала „Арена Армеец“. Билетите са в продажба в мрежaта на Eventim в цялата страна, както и в OMV, THE MALL, Книжарници Ориндж, Офис 1, Билетен център на НДК, Технополис, Български пощи. Цените са - 60 лева (правостоящи) и 70 и 80 лева за седящи места.", "date": "2017.09.25", "title": "Helloween в оригинален състав с концерт в България на 14 декември"}
{"url": "https://offnews.bg/futbol/veliko-tarnovo-se-gotvi-za-cherven-desant-665847.html", "text": "Около 2000 билета ще получат феновете на ЦСКА-София за гостуването във Велико Търново на местния Етър. Двубоят от 11-ия кръг на Първа лига е в събота от 14.45 часа на стадион \"Ивайло\".Домакините са предвидили при необходимост да бъдат отпуснати още места за привържениците на ЦСКА.Всички пропуски са на цена 8 лева, като за ученици и пенсионери цената е 4 лева. Деца до 7 години ще влизат на стадиона безплатно.Домакините призовават родителите, които ще водят децата си на мача, да носят със себе си предварително попълнени декларации, за да се избегне струпване пред входовете на стадиона.В деня на мача касите на стадиона ще отворят в 12:00 часа, а входовете ще бъдат отворени в 12:30 часа.В същото време от фен клуб \"Сектор Г\" организираха екскурзия до Велико Търново за мача с Етър.Можете да се запишете за екскурзията до Велико Търново по един от следните начини:- на лично съобщение в страницата на Фен клуб \"Сектор Г\" във Фейсбук- на телефонен номер 0876194845- на място във фен магазина на \"Армията\"Цената на пътуването е 16 лева, а срещата е в 09:00 часа на \"Армията\".", "date": "2017.09.25", "title": "Велико Търново се готви за червен десант"}
{"url": "https://offnews.bg/futbol/minev-i-zhadnoto-reziliat-levski-665850.html", "text": "Бившият капитан на Левски Веселин Минев и известния с прозвището Жадното екстреньор на \"сините\" Николай Митев орезилиха вековния клуб с публичната си разправия в последните дни.Първият залп даде Минев, който заяви, че треньорът и спортният директор на \"сините\" Даниел Боримиров са сбъркали с решението си през пролетта да извадят от състава титулярите Георги Костадинов, Сърджан Лукин, Антонио Аниете и Джереми де Ноойер. Митов не му остана длъжен и още на следващия ден заяви следното:\"Слушах какви глупости говори Минев. Ще му кажа на \"големия\" капитан, че аз го изгоних от Левски, а не Боримиров.В първото дерби за сезона, в което спечелихме срещу ЦСКА с 2:1, той беше контузен и затова не игра. В следващото пак беше с травма, а останалите петима, които визира, играха.Големият капитан, когато ми трябваше срещу Верея в баража, дойде при мен и ме пита: \"Може ли да ме пуснеш да си почивам, защото съм контузен и да не ме псуват тези нещастници. Това ли е големият капитан на Левски?! Така че не Даниел Боримиров, а аз го изгоних. Левски нямаше нужда от човек като Минев\".Защитникът, който в момента се подвизава в Етър, също не се сдържа и отговори на бившия си треньор чрез Спортал. Той дори намеква, че Митов е изрекъл думите си, без да мисли трезво.\"Изобщо не искам да говоря, но човек, когато няма достойнство и говори откровени лъжи за мен, не мога да остана безмълвен. Това са последните ми думи, не искам да коментирам повече този човек. Не искам да се замесва името на Левски, не съм в Левски, нито той е на \"Герена\", а ставаме за смях на цяла България.Всеки, който ме познава, няма как да му повярва, че аз съм се скрил от мача с Верея. Ако се съмняват в моите думи, може да ни поканят в някое студио, за да си отговаряме на въпросите, за да видим на кого ще лъсне задника. С това приключвам, тъй като въобще не ми се занимава с него. Всичко това исках да му го кажа лично, но не си вдига телефона\", казва 36-годишният бранител.", "date": "2017.09.25", "title": "Минев и Жадното резилят Левски"}
{"url": "https://offnews.bg/futbol/tragediata-na-edinson-kavani-665855.html", "text": "Уругвайският нападател на Пари Сен Жермен Единсон Кавани сякаш винаги е обречен да свири втора цигулка. Едва отърсил се от мощната сянка на Златан Ибрахимович, той трябваше да приеме второстепенната роля в ПСЖ заради бразилеца Неймар, закупен за рекордна сума от 222 милиона евро.Прeз миналия сезон Кавани натрупа самочувствие, като стана водещ реализатор на ПСЖ. Той го демонстрира в отношението си към Неймар по време на мача с Лион, когато помежду им избухна скандал кой да бие дузпа. В крайна сметка Кавани се наложи, но пропусна. Неймар не игра в следващия мач с Монпелие, което беше златен шанс за Кавани да покаже на какво е способен. Какво мислите се случи? Уругваецът го пропусна, както поредица от други преди това.Мачът завърши 0:0, а ако се погледне статистиката, то човек ще си помисли, че Кавани също го е пропуснал от солидарност с Неймар. На сметката му има 0 удари към вратата, 0 спечелени въздушни дуели и оценката му е най-ниска от започналите като титуляри за парижани. Това подчертава една тъжна закономерност в кариерата на уругваеца.През 2014 година по време на световното той стана надежда номер 1 за страната си след дисквалификацията на Луис Суарес. В четвъртфинала с Колумбия него сякаш го нямаше на терена.След напускането на Златан шефовете на ПСЖ гледаха на него като на новия фронтмен на тима, но резултатът беше, че тимът сдаде титлата и отпадна рано в Шампионската лига. Ситуацията с пропуснатата дузпа срещу Лион също е характерна за Кавани. За последните седем години той е пропуснал 11 наказателни удара, повече от Лионел Меси и Кристиано Роналдо. Оказва се, че Неймар е бил в правото си да иска да бие.Кавани в същото време е страхотен нападател, но му липсва характер за лидер и суперзвезда. Той не може да зарази с енергията си своите съотборници и е изключително зависим от формата на останалите.Когато отборът върви, всичко е наред и с Кавани и обратното. Това на практика означава, че той е просто един качествен детайл, болтче в замислите на треньора и изходът на дискусията с Неймар изглежда предрешен в полза на бразилеца. Неймар може да е всякакъв, но е по-силен ментално от Кавани и определено не е по-слаб футболист.", "date": "2017.09.25", "title": "Трагедията на Единсон Кавани"}
{"url": "https://offnews.bg/temida/gadzheto-na-sofi-marinova-v-aresta-za-iznudvane-665848.html", "text": "Актуалната половинка на Софи Маринова - Тодор Давидов – Гринго, бе задържан за постоянно в ареста днес. Районният съд в Айтос постанови мярката за него и за сочения за негов съучастник Стефан Сливков, след като прокуратурата им повдигна обвинения за изнудване.Според държавното обвинение, двамата са рекетирали местен бизнесмен да им плати 50 000 лв., като са заплашвали мъжа с убийство и саморазправа и със семейството му. Гринго бил подбудител, осигурил телефона и сим картите за разговор с жертвата, дори насочвал Стефан какви думи да използва. Изнудваният бизнесмен е Асен Атанасов. Софи Маринова пристигна да защити любимия си в съдебната зала, като Гринго дори поиска, освен адвоката му, Маринова също да пледира в негова полза, но магистратите не разрешиха. Поп-фолк изпълнителката посочи, че мъжът й е невинен, бил с нея в бургаска болница, като придружител, а двамата мечтаели да си имат бебе. Изкарвали достатъчно пари и нямало нужда да рекетират някого. Според Софи, обвиненията били дело „на лоши очи“. Магистратите прецениха, че има достатъчно доказателства, че двамата са извършители на престъплението и ги оставиха за постоянно в ареста. Мярката може да бъде обжалвана пред Окръжния съд в Бургас.Решението им предизвика избухване от страна на Гринго, който заяви, че е невинен и завърши:„Да ви е*а и съда!“", "date": "2017.09.25", "title": "Гаджето на Софи Маринова – в ареста за изнудване"}
{"url": "https://offnews.bg/kultura/filmat-na-galin-stoev-bezkrajnata-gradina-otkriva-kinomania-665845.html", "text": "Дебютният игрален филм на режисьора Галин Стоев „Безкрайната градина” ще е откриващата лента на 31-вото издание на \"Киномания\".Най-утвърденият кинофорум в България ще продължи от 16 до 30 ноември. На специална пресконференция в кино „Люмиер Лидл” екипите на Киномания и на „Безкрайната градина” разкриха интересни подробности от програмата на фестивала, а самото откриване ще е на 16 ноември в зала 1 от 19:00 часа.\"Киномания\" избра да зарадва почитателите на седмото изкуство с „Безкрайната градина” в продължение на традицията от последните години кинофорумът да започва с премиерна българска продукция.Филмът разказа за живота на Филип /Мартин Димитров/, разпределен между приятелката му Соня /Глория Петкова/, брат му Виктор /Димитър Николов/ и работата му като ПР специалист. Но всичко това се променя в деня, в който той среща Ема /Елица Матева/ – странно момиче, затворено в свой собствен свят, в който най-важното нещо е една тайнствена градина. Режисьор е Галин Стоев - директор на Националния театър на Тулуза от 2018 г.„Исках да направя филм, който излиза от основната тенденция днес, която е свързана с прекрачване на границите на допустимото и в която всичко е безнадежно и провалено. Тя се поддържа в официалния дискурс на всяко ниво на обществото ни. Затова си казах, че е време да инжектираме нежност в тази конвенция, да плетем въжени мостове със зрителите и да атакауваме тяхнто усещане за нежност или уязвимост. В този смисъл се получи един любовен филм, един любовен четириъгълник, като амбицията ми беше в началото и в края на филма той да остане непроменен, но под повърхността му да се създават светове и да се срутват други. Цялата история показва процеса на емоционално пробуждане в един свят, който е анестезиран откъм чувстване. Много се надявам този нежен и поетичен жест да докосне зрителите”, сподели Галин Стоев.„Има много светлина в мълчанието, в погледите, във всичко което може да си кажем без думи. За мен това е много специален полет, който не ми се беше случвал досега”, сподели Димитър Николов, един от актьорите във филма. Всички млади таланти от продукцията изразиха дълбоката си признателност и благодарност за участието си в това вълнуващо приключение. Не пропуснаха да отдадат и почит към техния колега – големия Никола Анастасов, за когото „Безкрайната градина” е последната роля в киното.„Много се вълнуваме, че накрая ще дадем този филм на публиката и именно той ще открие Киномания. Със сигурност може да се каже, че това е най-нежният български филм и такъв не е правен досега. Ние имахме смелостта и дързостта да го направим. Уникални таланти и артисти събраха енергията си заедно и създадоха нещо наистина радикално различно”, сподели Мартичка Божилова от продуцентската компания на „Безкрайната градина” - „Агитпроп”.„Това е нещо като първата любов, на която даваш всичко. Направихме го с много любопитство и удоволствие”, допълниха операторите Георги Богданов и Борис Мисирков. „Освен четиримата актьори има и още един герой в лентата– това е градът. В този филм трябваше да измислим една магична и вълшебна София. Градът, който приема героите в себе си, превръща се в градина и тя пак в град - това беше част от приключението”, обясниха от операторския екип.И тази година \"Киномания\" остава вярна на традицията да представя всеки нов филм на Уди Алън в България. Този път това е „Въртележка”, а в главните роли са Кейт Уинслет и Джъстин Тимбърлейк.Филмът разказва историята на служител в лунапарк и неговата странна съпруга, живеещи през 50-те години. Режисьорската лента „Субурбикон” на Джордж Клууни също е сред хитовете на Киномания - черна комедия за объркани хора, правещи много грешни избори в наглед идилична общност през 50-те години. Филмът е по оригинален сценарий на братя Коен.Сред най-интригуващите заглавия в програмата са един документален и един анимационен филм. „Buena Vista Social Club: Adios“ е документална лента на номинирания за „Оскар“ режисьор Люси Уокър за филма му „Пустош“. Филмът проследява прощалното турне на легендарната кубинска група, за която Вим Вендърс направи култовия си филм.Другото хитово заглавие е „Да обичаш Винсент” - първият в историята на киното пълнометражен анимационен филм, рисуван с маслени бои. История за живота на един от най-бележитите художници на нашето време- Винсент Ван Гог.В екипа на 124-мата художници от цял свят, работили по филма, има и български художик - Елизабет Христова. Най-мащабната руска продукция за 2017 г- „Матилда” също е сред изненадите на Киномания. Тя е дело на режисьора Алексей Учител. Филмът е за любовта между руския император Николай Втори и балерината Матилда Кшесинска и вече успя да разбуни духовете в Русия. Депутатката от Държавната дума Наталия Поклонская сезира прокуратурата за обида над царската особа, а определени религиозни среди в Русия се възмутиха от скандални сцени във филма.На сайта на НДК, както и на kinomania.bg могат да се запазват билети за хитовите заглавия от филмовата панорама в зала 1. Интернет платформата за продажба ще функционира и за всички кина и зали от програмата на \"Киномания\" – „Люмиер Лидл“, зала 1, „Дом на киното“, „Одеон“, „Културен център G 8“, „Euro Cinema“ и „Френски институт“.", "date": "2017.09.25", "title": "Филмът на Галин Стоев 'Безкрайната градина' открива Киномания"}
{"url": "https://offnews.bg/sviat/severna-koreia-sasht-ni-obiavi-vojna-665851.html", "text": "Целият свят трябва ясно да помни, че САЩ първи обявиха война на нашата страна, заяви външният министър на Северна Корея Ли Йон-хо пред репортери в Ню Йорк.Дипломат номер едно на Пхенян твърди, че Доналд Тръмп е обявил война на страната му и че Северна Корея си запазва правото на ответни мерки.Ние ще имаме пълното право да предприемем ответни мерки - в това число и свалянето на стратегически бомбардировачи на САЩ, дори когато те не са в границите на въздушното пространство на нашата страна, каза министърът преди да напусне Ню Йорк, където беше за годишната сесия на Общото събрание на ООН.В светлината на обявената от Тръмп война всички опции ще бъдат на масата за подготовка на операциите на върховното ръководство на КНДР, заяви Ли Йон-хо.Белият дом окачестви като \"абсурдни\" твърденията на външния министър.\"Не сме обявили война на Северна Корея. Да се твърди подобно нещо е абсурдно\", заяви говорителката на Белия дом Сара Сандърс.Един последните туитове на Тръмп по адрес на Пхенян гласи: \"Току-що чух речта на външния министър на Северна Корея пред ООН. Ако той повтаря мислите на Малкия Човек - Ракета, не след дълго няма да ги има\".", "date": "2017.09.25", "title": "Северна Корея: САЩ ни обяви война"}
{"url": "https://offnews.bg/zimni/sekssimvolat-na-biatlona-pokori-vulkana-etna-665857.html", "text": "Италианският секссимвол на биатлона Доротея Вирер се похвали с изкачването на действащия вулкан Етна на остров Сицилия по време на ваканцията си.Спортистката се е изкачила на 3320 метра надморска височина и се похвали с уникалното си постижение на многобройните си почитатели в социалната мрежа Инстаграм.27-годишната Вирер е бронзова олимпийска медалистка от Сочи 2014, а две години по-късно грабна и малък кристален глобус за Световната купа.Италианката има също така три медала от световни първенства.", "date": "2017.09.25", "title": "Секссимволът на биатлона покори вулкана Етна"}
{"url": "https://offnews.bg/razsledvane/nov-skandal-v-smg-roditeli-sezirat-prokuraturata-za-zloupotrebi-s-par-665818.html", "text": "Родители на ученици в Софийската математическа гимназия сезираха прокуратурата за възможни злоупотреби с пари от училищното настоятелство.Сигналът, с копие от който OFFNews разполага, бе внесен днес до главния прокурор Сотир Цацаров с копие до Софийска градска прокуратура. Той е входиран от баща на ученик в СМГ. Подкрепен е писмено от още 12 родители.Опасенията им за кражби се породили, когато разбрали, че парите, които родителите са платили за участие на децата в математическо състезание в Созопол (такси, нощувки) са били отчетени като разходи на настоятелството, след което са били осребрени.Както всеки път, те платили на ръководителя на отбора - в случая по 273 лв., без отново да получат документ за разхода. Впоследствие разбрали, че срещу сумата (в състезанието участват към 100 ученици от СМГ) е издадена фактура на името на настоятелството, която била осребрена в София от бюджета му. Той пък се формира от таксите за съботно-неделните курсове по математика (около 1 милион годишно), които пак родителите плащат, и от дарения.Родителите се опасяват, че това не е единичен случай - децата им ходят на не едно и две състезания извън София всяка година - и че сумите във фактурите са завишени спрямо реално направените разходи.Ето какво се казва в сигнала:", "date": "2017.09.25", "title": "Нов скандал в СМГ: Родители сезират прокуратурата за злоупотреби с пари в Настоятелството"}
{"url": "https://offnews.bg/sviat/alis-videl-lesbijkata-ot-afd-koiato-ne-podkrepia-gej-brakovete-665819.html", "text": "Тя е на 38 години, лесбийка, има две осиновени деца, живее в Швейцария с партньорка от Шри Ланка и е сред лидерите на най-голямата крайнодясна популистка партия в Германия \"Алтернатива за Германия\". Тя е Алис Видел и ще чувате нейното име все по-често като гласа на AfD, след като партията стана трета политическа сила на изборите вчера. Видел има богата професионална биография и въпреки че е лице на AfD, тя се определя като либерална и умерена.38-годишната дама е родена в Западна Германия, а след колежа прекарва една година в Китай, където научава мандарин покрай работата си в Bank of China. Работила е и Goldman Sachs във Франкфурт и има докторантура по икономика, изкарана чрез стипендия, дадена от Християндемократите на Меркел.Видел се присъединява към AfD през 2013-та година по чисто \"евроскептични\" причини, разказва в свой очерк за нея \"Foreign Policy\". Главна тема на партията тогава не са били мигрантите и политиката на Меркел към тях, а парите, които Германия давала, за да спасява южноевропейските държави.С идването на мигрантската криза през 2015-та обаче AfD поема нов курс и застава против, а на тези избори Меркел изостави мигрантската тематика и даде на \"Алтернатива за Германия\" поле за действие, което ги направи трета политическа сила.Видел поведе предизборната кампания на AfD заедно с политика ветеран Александър Гауланд, като този тандем се оказа печеливш за партията. Още преди старта на кампанията лидерът на популистите Фрауке Петри обяви, че няма да води партията по време на изборите, а място отстъпва на Видел и Гауланд - решение, което се оказа печелившо, а само ден след изборите Петри се отцепи от \"Алтернатива за Германия\".Друг любопитен аспект от образа на Видел е, че въпреки че е лесбийка, тя не е най-големият привърженик на гей браковете.В Швейцария тя живее със своята партньорка легално, но не като брачна двойка. Това лято в Германия официално узакониха еднополовите бракове - Видел не ги заклейми, но не беше и щастлива, а коментарът ѝ бе красноречив. След гласуването в Бундестага тя каза \"Сякаш това е най-големият проблем на Германия\". Нейната партия ще поведе и битка в Конституционния съд  за отмяна на закона. 13-те процента на AfD на изборите вчера дават на Видел спокойствие за мястото на партията в Бундестага в следващите четири години. В заключение на своя материал за Видел от \"Foreign Policiy\" пишат, че Германия е станала по-сенчеста на 24 септември и само отговорът на мейнстрийм партиите ще даде яснота дали популизмът и крайнодесните идеи на \"Алтернатива за Германия\" ще продължават своя подем.", "date": "2017.09.25", "title": "Алис Видел - лесбийката от AfD, която не подкрепя гей браковете"}
{"url": "https://offnews.bg/obshtestvo/obshtinar-se-opitva-da-prokara-stroezh-na-8-sgradi-v-park-bedechka-665821.html", "text": "Опитите в старозагорския парк да се заобиколи забраната за строителство и на мястото на живописната местност да се появят нови бетонни сгради продължават, алармираха екоактивистите от \"Запазете Бедечка\".Старозагорският общинския съветник Недялко Ангелов внесе предложение в ресорната комисия, с което иска алтернативен вариант на запазване на парк \"Бедечка\" - с 8 допълнителни парцела за застрояване. Сесията, на която ще се решава запазването на парка, е на 28-и септември.В предложението на кмета Живко Тодоров 8-те допълнителни сгради липсват, но все още не е ясно чие предложение ще подкрепи местният парламент.Претекстът е за осемте допълнителни сгради във варианта на Ангелов е, че те уж имали разрешения за строеж в заварено положение, преди влизането на забраната за строителство в парка. Това обаче съвсем не отговаря на истината.Приложение 1Приложение 1 показва ясно, че разрешения за строеж имат... само няколкото вече построени сгради. Сградите са в прословутия комплекс, заради който падна предишният главен архитект на града, след като се разбра, че проектант в комплекса е жена му.Кметът Тодоров наскоро назова само две сгради, които са с придвижена документация. Но дори и те нямат разрешително за строеж. Нещо повече, Върховният административен съд отмени решението на Административния съд в Стара Загора, че Общината трябва да се произнесе за 2 нови разрешителни. А наскоро авторитетен юрист изпрати становище до Общината да излезе с мотивиран отказ. Общината подозрително мълчи по становището на адвоката и продължава да не издава откази, което навежда на мисълта, че се търсят варианти как да се допуснат още сгради.Скандалното е, че въпросните 8 сгради засяга терени, чиято растителност беше умишлено умъртвена - както показаха поредица журналистически репортажи. Предвидена е и улица между терените.Приложение 2Приложение 2 показва растителността, която е унищожена от вече построени сгради и тази, която е застрашена. Вижда се, че част от растителността явно дори не е била отразена в паспортизацията, която общината направи.Следващите приложения ясно показват умъртвените и вече нарязани дървета в някои от въпросните терени. Дори и изсъхнали, дърветата не могат да се режат без разрешително от Общината. Зад оградите вече не може да се контролира унищожаването на дървета, но вече се виждат изсъхнали. Приложение 6 показва статуса към момента.Мирише ли на откровен лобизъм и създават ли се съмнения за корупция? Ако намерението за осем сгради получи подкрепа, \"Запазете Бедечка\" ще държи отговорна цялата намесена администрация и ще извади на показ всички общински съветници, които гласуват това, заричат се екоактивистите. От \"Запазете Бедечка\" заявяват и че са решени да продължат с протестите до последно. Целта е бързо и справедливо решение, след категоричния референдум в полза на парка преди три месеца.Междувременно, голяма верига хипермаркети вече преосмисли намерения да строи в парка, а кметът заяви, че не стои опасността от прокарване на нов булевард в зелената площ. Процедурата за замяна на терени в парка с военни имоти също върви гладко.", "date": "2017.09.25", "title": "Общинар се опитва да прокара строеж на 8 сгради в парк Бедечка"}
{"url": "https://offnews.bg/112/16-godishen-prebi-vazpitatelka-v-tcentar-za-detca-s-uvrezhdania-665854.html", "text": "16-годишен младеж преби 60-годишна възпитателка в центъра за настаняване на деца и младежи с увреждания в Смолян, съобщава БНТ.Нападението е станало на 20 септември - по време на нощното дежурство на Пенка Пойдовска, но полицията в Смолян оповести информацията за него чак днес.Пойдовска, която е служител социални дейности в центъра, е била заплашвана и преди нападението.Младежът издебнал жената и ѝ нанесъл множество удари с юмруци и метална лопатка. Пенка Пойдовска все още е в болница и в шок от случилото се. Тя е категорична, че никога повече няма да се върне на работа в центъра за деца с увреждания в Смолян.Това не е първият инцидент с младежа. Срещу него е започнато досъдебно производство за хулиганство.", "date": "2017.09.25", "title": "16-годишен преби възпитателка в център за деца с увреждания"}
{"url": "https://offnews.bg/kultura/ungartcite-ot-meszecsinka-idvat-za-obsht-kontcert-s-milenita-665825.html", "text": "Една от най-самобитните унгарски формации, добре позната и обичана у нас – Meszecsinka, ще гостува у нас за съвместен концерт с лъчезарната Миленита и нейния бенд в Sofia Live Club. Тази комбинация никак не е случайна - поводът е официалният Ден на българо-унгарската дружба 19 октомври.Именно на тази дружба рожба е проектът Meszecsinka – унгарската група с българско име.  В празничната вечер, в една от най-горещите концерти локации в столицата България среща Унгария в лицето на две едновременно нежни и диви жени: Миленита и Анамари.  Очаровала феновете на фестивала \"Беглика 2015\" и гостуваща често със самостоятелни участия у нас, Meszecsinka се радва на непрекъснато увеличаваща се фенбаза сред българската публика. Нейно ядро са Аннамария Ола (вокали, флейта) и Емил Билярски (клавир, китара).Meszecsinka е формирана от двамата през 2009 г. Свирят из цяла Европа, САЩ и Канада, заснемат клипове на Червения площад  и на българското Черноморие. Актуалният им албум \"Awake In A Dream\" е наречен от пресата “гениален“, „world music албум на годината“ и е горещо приет от публиката в различни страни. Веднага след българското турне групата лети за Русия, където ще свири в Москва и Санкт-Петербург. Добър завършек на 2017 година, която започна за Meszecsinka в Ню-Йорк на престижния фестивал на \"Association of the Performing Arts Presenters\".19 октомври е и датата на публикуването на соло албума на Емил Билярски. Дванайсетте песни със заглавие “Само сам знам“ ще се появят за пръв път във форма на компакт диск в Sofia Live Club. Едва ли има почитател на алтернативната музикална сцена в България, който не познава Миленита. Нашумяла преди години със закачливия хит „Черни котараци“, талантливата певица, която сама пише музиката и текстовете си, е в непрекъснат експеримент и търсене на нови музикални измерения.През годините в творчеството на Миленита се усещат влияния от пънк, ска, реге, суинг, джаз, сайкъделик рок, а за последното и парче „София град – душеяд“ можем да определим като хип-хоп с инди забежки.Заедно с любими хитове като „Да ти го начули“, „На село“, „Пия за Мария“, „Escalera” и разбира се “Черни котараци“, на 19 октомври на сцената на Sofia Live Club Миленита ще представи и новите си парчета.Билети за концерта на Миленита и Meszecsinka вече са в продажба онлайн и в мрежата от билетни каси на Eventim.bg на цени от 12 лв. на предварителна продажба и 15 лв. на място.За повече информация посетете", "date": "2017.09.25", "title": "Унгарците от Meszecsinka идват за общ концерт с Миленита"}
{"url": "https://offnews.bg/nashite-avtori/iz-delnitcite-na-edin-lud-18-22-septemvri-665828.html", "text": "Понеделник, 18 септемвриВ речта си „За състоянието на съюза“ при откриването на политическия сезон председателят на ЕК Жан-Клод Юнкер заяви: \"Крайно време е България и Румъния да бъдат приети в Шенген\".Доде да се зарадваме и ни поляха с вряла вода. Първи нашите приятели от Германия. Вътрешният им Томас де Мазиер заяви, явно тайно от Меркел, щото тя обича Бойко и не би му го причинила, че не вижда възможност за бързо присъединяване на България и Румъния. А Холандският премиер Марк Рюте прати Юнкер да се прегледа: „Мисля, че когато някой има видения, трябва да се консултира с лекар… Противопоставяме се, има твърде много съмнения за контрола на границите и корупцията.\"От Австрия пък думата взе лидерът на десноцентристката Австрийска народна партия Себастиан Курц: \"Това не може да стане, докато не са изпълнени критериите.\"С една дума Курц.Днес минах по „Шипченски проход“. По-точно не можах да мина. Няма такъв ремонт! Да им изсъхнат ръчичките дано! Изпълнител е фирмата на Владимир Вутов, син на Цоло Вутов. Вутов Джуниър се залюбил с Цеци Красимирова и си заебал работата. Всеки уикенд фъркал до Барселона, където момата живее, за да се обичат. А ватенките, оставени без надзор, си правят каквото си искат. Наложи се Фандъкова, колкото и да не ѝ се иска, да глоби фирмата със 138 хил. лв. и да я накара да преасфалтира участъка за собствена сметка. Та тая любов му излиза доста скъпо. Освен това и Цвети е масрафлийка, не е от евтините жени. Парите са си негови, обаче нервите са наши. Моля, ако някой има адреса на Красимирова, да ѝ пише и да я помоли, ако не ѝ е проблем, да си събере краката за малко и да си дойде в София, та белким се довърши обекта. Че на нас в „Редута“, па и на тия от „Гео Милев“ ни се е… разказа играта!Вторник, 19 септемвриЦацата и Чайката подписали Програма за сътрудничество между двете институции за периода 2017–2019 г. Споразумението е доста интересно и се чудя дали да им открия, че ако сериозно са го замислили така, те направо режат клона, на който седят: „Взаимодействие между страните в борбата с престъпността, защитата на правата на човека, интересите на обществото и държавата, противодействието на тероризма, наркотрафика, корупцията и незаконната миграция.“Не, няма да им казвам. Нека се изненадат.По повод това, че много хора се забавляваха да умотворят около сюжета „Чайка изяжда Цаца“, Антон Луков написа във ФБ: „Не знам защо повечето хора, живущи далеч от морето, са убедени, че чайките ядат само риба. Всъщност чайките ровят боклука и не отказват и мърша.“Така си е. Като огладнеят, чак до София идват.Мисля обаче, че много хора се заблуждават и в това, че цацата е риба. Още от деца ни лъжат. Помните ли песничката „Цаца-Рибка“. Всъщност, извън това песничката е доста поучителна:!Ще падне в капана, помнете ми думата. Капанът никога не остава празен. Я цаца ще се хване, я кашалот. Съдбата умее да уравновесява везните.Разни хора, разни мнения. Градският Петко Вацев видял нещата извън орнито-ихтиоложкия дискурс: „Руска Чайка посети българката шайка.“Пък в Москва открили паметник на Калашников. На тържеството говорил министърът на културата на Русия Владимир Медински. „Автомат Калашников, рекъл, е истински културен бранд на Русия.“Културен! Ами да! Благодарение на тоя бранд имаше 45 години на съветската култура в Източна Европа. Култура да видиш! Нищо няма, обаче култура има…Понеже споменахме Чайката. Той пък рече в София: „В нашата история Русия никога не е била агресор. Винаги е бранила своите интереси. Ние помним завета на Александър Невски - който при нас с меч дойде, от меч ще погине. При никого не сме отивали с меч\".Руската империя е единствената в света, която е създадена с добра дума. Това Прибалтика, Украйна, Беларус, Полша, Бесарабия, Финландия, Кавказ, Казахстан, Централна Азия все доброволно и с референдуми са се присъединили към Русия. Както е известно, референдумът е въведен от Петър I. И СССР така беше създаден. С добра дума и… някой танк.И докато сме още на темата. По време на военните маневри \"Запад 2017\" в Русия хеликоптер изстрелял ракета по зрителите, съобщиха АП, позовавайки се на руски медии. Не се съобщава дали Путин е бил сред зрителите. Което ни оставя единствената възможност да обясним нещата банално – с водката.Боже, на тия велики пичове сърбите какво им дойде до главите… Напълнили са им правителството с гейове. На проведения тия дни в Белград прайд присъствала лично премиерката Ана Бърнабич. Нещо, което дори Станишев не си позволи да направи у нас. Вероятно защото тя не крие, че е лесбийка. Освен нея в редиците на манифестиращите се наредили министърът на труда Зоран Джорджевич, на държавната администрация Бранко Ружич, кметът на Белград Синиша Мали и други видни лица. Дето се вика, още не сме ги приели в Европа и почнаха да се изпедерастяват.Преувеличавам малко, разбира се, но то е щото ме е яд на сърбите и търся как да ги уязвя. Тия имаха нахалството оня ден да пуснат магистралата от Ниш до нашата границата, която е част от Коридор 10. А ние още не сме я почвали. Да се чудиш те ли воюваха до вчера или ние…Обаче вижте какво, добрата инфраструктура е нож с две остриета. Френският \"Паризиен\" докопал секретен доклад на полицията, в който се казва, че съществува реална опасност от терористични атаки по железопътни линии в цяла Европа. Слава Богу, ние нямаме нужда от терористи по влаковете. На нас БДЖ ни е напълно достатъчна. Такъв тероризъм никой не може да измисли - бавно, мръсно, късно… Изобщо няма да споменаваме случаите, в които влаците попадат под обстрела на паравоенните формирования на индобългарите.Погледнете и с бежанците какво става. Вече не искат и транзит да минават през нас. Предпочитат през Румъния. Снощи един колега ми се кълнеше, че при разговорите на Борисов с полския премиер Беата Шидло станало дума за мигрантите. И тя му рекла (предавам със свои думи): Вие като сте такива европейци, защо няма бежанци при вас? Пък Бойко ѝ рекъл: А, бе, имахме един, ама някъде се затри…Госпожата го клъцнала заради неговата нетактичност по руската тема. Да пледираш пред поляците да се премахнат санкциите срещу Русия дори не е нетактичност, ами направо дебелащина. Ако не е невежество.С една дума да кажеш, че Борисов е дипломат, е като да кажеш, че смисълът на дърводелството е да произвежда трици…Сряда, 20 септември„Партиите превърнаха във фарс избора на членове на ВСС“, написа „Сега“. Депутатите дори не се опитаха да прикрият факта, че всичко е предварително договорено.“Герберите, нали са си простички, та Снежана Дукова им даваше иширети с всички психосоматични средства, за които можете да се сетите. (Това е същата Дукова, дето викаше, че вотът на доверие бил „високорефлективен демократичен инструмент”. Мислител от ранга на Цецерон.)На червените не знам кой им подсказваше. Нинова я нямаше, щото нали е сецната, блъсна я мерцедес. Но въпреки това 80 депутати гласуваха като един по предварителната спогодба - 4:3:2:2. Хем.Като се тури калема, се вижда, че Пеефски е твърде добре представен и в новия съвет. В парламентарната квота на ВСС само има 3-4 фенове. Отделно има общи на Пеевски и Цацаров, а отделно общи на Борисов, Пеевски и Цацаров. С една дума, ако сега не тръгне съдебната реформа, няма да тръгне никога.„Монитор“ турил дописката за протеста на работниците от „Емко“ в рубриката „Крими“: „Ортаците на Цветан Василев бунят работниците от „Емко“, пробват да притискат държавата“, докладва флагманът на медийния империалист. Покрай другите го е отнесла и Татяна Дончева: „Адвокатката на мафията и неуспял политически лидер Татяна Дончева цъфна на първия ред на протеста на служителите в оръжейната фирма „Емко“. Добре, че си сложихме шапката идиотка и тъмните очила, та сме останал инкогнито. Щяха и нас да разнасят като пенсионер типов хляб.В същия вестник, дано не преувеличавам много, министърът на икономиката обяснява, че лицензът на „Емко“ за производство не е отнет, така че заводите нямат причина да спират.Да ви кажа, не са толкова прости, колкото изглеждат. Да произвежда заводът, да трупа на склад, а после ще дойде Пеефски и ще реализира натрупаното. И на „Дунарит“, и на „Емко“, и на де що има военна продукция.Като споменах „Монитор“, та се сетих. Добре, че не се подведох по акъла на бадърушките да махна антивирусната на Касперски. Така щях да се нахакам… Опитах да им вляза в сайта. Обаче Касперски веднага ме предупреди: „Вредоносна страница! Блокирана е зловредна връзка!“ Какво нещо, а?! И антивирусните почнаха да изобличават вестниците на медийния империалист.Спорт. „Локомотив“-София елиминирал „Верея“ с 2:1 в уникален мач за Купата на България. Лично не съм го гледал мача, четох го. Отдавна не си губя времето с българските членестоноги. На края на мача на терена имало 21 футболисти, но не били разпределени правилно. „Верея“ били с 9 човека, защото съдията изгонил двама. А Локо били с 12, защото направили смяна, един влязъл, но никой не излязъл. Реферът Георги Кабаков или не забелязал, или не пожелал.Четвъртък, 21 септемвриРадан Кънев се извини за \"историческия компромис\": „Днес, вика, близо две години след провала на \"историческия компромис\", в който вложих цялата си енергия и скромни политически умения (ама верно доста скромни! – бел. Т.Ф.), аз изпитвам неудържимо желание да се извиня… Изпитвам нужда да поема моята част от политическата вина… за катастрофата на опита България да бъде измъкната от ръцете на мафията.“С извинение или без извинение, кратката лидерска кариера на Радан приключи. Тя беше белязана с блестящи грешки. И историята с основание вече е отворила страниците си, за да ги впише. Ако сте забравили, да напомня: „ДПС спечели привилегията да бъде част от съдебна реформа… сега вече никой няма да може да каже, че ДПС не е национално отговорна партия”.И тогава никой не можеше да го каже, ама на, Радан го каза.Трябва обаче и ген. Наско да се извини. Като сега си спомням как на въпрос дали е удовлетворен от \"историческия компромис\" каза: „По-добре птичка в ръката, отколкото Сокол в сараите.”А днес се оказва, че парадигмата е била съвсем различна. В Пазарджик, в Чиксалън по-точно, казват: „По добре п(т)ичка в ръката, отколкото к.. в г…” Извинявам се, но така казват.Не става, господа! Не може с едно извинете да получите политическо причастие. Няма как да се мине без тежка епитимия, която да бъде изкупена с дълъг политически пост.А ако се питате защо Радан реши така по никое време да се извинява, ще ви кажа. Пет партии готвят нов Реформаторски блок – ДСБ, „Да, България“, БЗНС, „Зелените“ и ДЕОС. Тази „нова петица“ от известно време облайва извънпарламентарно безобразията на властта, но властта дори не намира за нужно да им каже: Чиба!“Та тия партии си поставяли за цел бъдеще „Без Борисов“. Което, разбира се, не е ново нито за тях, нито за нас. Помним декларацията на РБ от 21.08.2014 г. А помним и думите на бай… Радан: „Аз съм в обещание към българските граждани, че няма да подкрепя правителство, в което премиер е Борисов.”И го подкрепи.Само в приказките овчарчето го оставят да излъже до три пъти.Господа, с трици не се ловят цици. Пардон, май не беше така… Няма значение. И така е вярно. Ай десебете се вече!Доналд Тръмп измислил нова държава. По време на обяда, който даде на африканските лидери на сесията на ОС на ООН в Ню Йорк, рекъл: \"Много съм щастлив, че лидерите на Кот д'Ивоар, Етиопия, Гана… и Намбия се присъединиха към този обяд.\" И после го повтори да не би някой да не е чул: „…системата на здравеопазването на Намбия е по-самостоятелна\".Но, оказва се, че живеем във време, в което хората не слушат кой какво говори, а гледат какво върши. В някои държави, като България, дори и това не гледат. Та въпреки бушизмите на Тръмп, рейтингът му се вдигнал на 44%. Което се дължало на действията, които той предприел след природните бедствия, връхлетели САЩ.А нашичкият ни думите му да слушаш, ни делата да му гледаш и въпреки това рейтингът му бетон арме. „Българите, вика, трябва да знаят, че заради киселинността на Черно море тези ценности са уникално запазени…“, обясни при оповестяването на археологическите находки в нашата акватория. Доколкото сме чел, ако Черно море има нещо в повече от другите морета, то това е сероводородът. Признаваме обаче, малко сме чел по тая тема.Но някои от изказванията му не изискват специални познания, за да бъдат определени като идиотски: „Вижте в Щатите какво става. Трепят се по улиците. Страшно... И нито една шахта не поема вода. Там не трябва да остане един кмет. Тук шахтите работят.”Да пази Господ! Тая година комай е единствената, през която не е ставало наводнение от обикновена лятна буря. Нема българско дере, канал, шахта, които да поемат един хурикан.Пък за карикатуристите от „Прас-прес” рекъл: „Нека и те спечелят демократично три мандата, пък тогава ще им гледам сеира и на тях”.Демек, да дойдат Комара и двата Чавдара да управляват, пък аз да ги изографисвам. Обаче ще се мине. Щото той така опрости управлението, че всеки може да се справи. Но дали рисувачът на болтове и гайки ще се справи с тяхната работа?Та казвам, че, ако съдехме по думите, ние направо нямаме премиер. А, ако гледаме делата, по-добре наистина да нямахме. Из интернет се върти един запис, в който се твърди, че Борисов и Цацаров си поискали $50 млн. рушвет от една голяма турска фирма, която искала да купи банка „Виктория“. Преди нещо като година пък руски медии писаха за поискани милиони срещу благословия за придобиването на „Виваком“ от Спас Русев. Изглежда, че любимото число на премиера е милиони.Никаква евристика. Застинал е на борческите времена. На бюджета с две графи: „Ми даде, му взех“. А по света какви умни бандити има… Разправял съм ви за граф Лустиг, дето продал Айфеловата кула, даже два пъти я продал. За Джордж Паркър, който продал Бруклинския мост. Чули сте сигурно и за оня велик мошеник Франк Абаняле, по чийто живот даже филм направиха - „Хвани ме, ако можеш\", за Грегър Макгрегър, който си измислил държава и събрал милиони инвестиции, за Чарлз Понзи, бащата на финансовите пирамиди и т.н. Изобщо светът е пълен с престъпници и някои от тях са изключително умни. Но ние и на престъпници не случихме…Утре е празник, 109 години от обявяването на Независимостта на България. 109 години, обаче бруто. Нето са наполовина. Зер от 1944 до 1989 сме били независими? А колкото до времето след 1989 г., трябва да решим един дълбоко философски въпрос: зависимостта от няколко господари дава ли по-голяма независимост от зависимостта от един господар.Независимостта е проявление на свободата. А свободата, казваше бай Радой, е като хляба. Всеки ден се замесва, изпича, изяжда… Тоя хляб никой не може да ти го даде.„Хляб наш насущний, дай си го сам.“От КАТ съобщават, че поради трите почивни дни се очаква засилен трафик по пътищата, особено по магистралите и най-вече по международния път Е-79 към границата с Гърция. Защото, както каза колегата Кольовски, по традиция българите честват своята независимост в Гърция.Дано прихванем от гърците поне способността да казваме охи понякога…", "date": "2017.09.25", "title": "Из делниците на един луд (18-22 септември)"}
{"url": "https://offnews.bg/izvan-terena/pamela-stana-fenka-na-marsilia-zaradi-mlado-gadzhe-665829.html", "text": "Потвърдено е, мокрият сън на поколения мъже Памела Андерсън излиза сериозно с футболист. Спасителката на плажа се е хванала с 19 години по-младия от нея Адил Рами.Пам беше в ложите на \"Велодром\" при успеха на Олимпик Марсилия с 2:0 над Тулуза. Младото тигърче, което скочи в леглото на изкусителката, започна титуляр за южняците.Памела беше в компанията на още приятели и явно се вълнуваше от европейския футбол. Заради Рами 50-годишната актриса и модел се задържа все по-често на Лазурния бряг.През юни двойката за първи път беше заловена да вечеря в Сент Тропе. Памела не сдържаше мераците си към здравия френски национал, като го прегръщаше и галеше непрекъснато.Мнозина предрекоха кратък летен флирт, но лелята явно здраво е лапнала по играча. Преди броени седмици тя сподели, че влага във всяка връзка романтика. И се възхити на Джулиан Асанж, основател на Wikileaks.", "date": "2017.09.25", "title": "Памела стана фенка на Марсилия заради младо гадже"}
{"url": "https://offnews.bg/obshtestvo/ruhna-iuzhnata-ograda-na-kashtata-s-iagodite-v-sofia-665861.html", "text": "Южната ограда на \"Къщата с ягодите\" в район Оборище в София е паднала, алармира бившият депутат от Реформаторския блок Настимир Ананиев.Той призовава Столична община да се самосезира.\"Южната ограда на Къщата с ягодите в Оборище е съборена...бутната...паднала! Интересно какво се случва там, тъй като вече е като разграден двор! Надявам се утре като мина, да не са бутнали и къщата! Столична община да се самосезира и да провери случая, за да няма после хън-мън!\" - написа в личния си Facebook профил Настимир Ананиев.Къщата е собственост на Валентин Златев. \"Единствената ми цел е била този прекрасен паметник на софийската архитектура да бъде съхранен в оригиналния си вид, да възстанови изцяло своя блясък и да продължи още десетилетия да изпълнява функцията си на фамилна сграда\", заяви Златев през октомври 2015 г. Тогава  пред министерството на културата срещу събарянето на \"Къща с ягодите\".", "date": "2017.09.25", "title": "Рухна южната ограда на 'Къщата с ягодите' в София"}
{"url": "https://offnews.bg/sviat/72-aktivnost-na-kiurdskia-referendum-turtcia-i-irak-zapochvat-savmes-665862.html", "text": "Над 72% са гласували в референдума за независимост на Иракски Кюрдистан, съобщи в 23 ч. българско време избирателната комисия пред Rudaw news agency.Официалните резултати от референдума обаче ще станат известни не по-рано от вторник вечерта.За участие във вота са се регистрирали 5,2 милиона души. Те трябваше да дадат положителен или отрицателен отговор на въпроса: \"Искате ли регионът Кюрдистан и кюрдските територии извън пределите му да станат независима държава?\"Референдумът се състоя в провинциите Ербил, Сулеймания и Дахук, влизащи в състава на кюрдския регион на Ирак, както и в провинция Киркук и местата с компактно кюрдско население в Ниневия и Диала.ООН предупреди, че състоялият се днес референдум за независимост на Иракски Кюрдистан може да има дестабилизиращ ефект.\"Генералният секретар е обезпокоен от възможния дестабилизиращ ефект на референдума в Иракски Кюрдистан\" - пише в изявлението на генералния секретар на ООН Антониу Гутериш, разпространено след приключването на гласуването.\"Генералният секретар уважава суверенитета, териториалната цялост и единството на Ирак и смята, че всички проблеми между федералното правителство и регионалното правителство на Кюрдистан трябва да бъдат разрешавани чрез структуриран диалог и конструктивни компромиси\", добави говорителят на ООН Стефан Дюжарик.Същевременно въоръжените сили на Турция и Ирак започнаха днес съвместни маневри на общата си граница.Двете страни координират мерки срещу автономната кюрдска област в Северен Ирак - в отговор на състоялия се днес референдум за независимост, отбелязва Ройтерс.Турската армия още от 18 септември провежда маневри в район на границата с Ирак.Ръководителят на регионалното правителство Нечирван Барзани заяви преди вота, че кюрдското ръководство не смята веднага след края на референдума да провъзгласи независимост, но е готово за диалог с централното правителство на Ирак и съседните страни.", "date": "2017.09.25", "title": "72% активност на кюрдския референдум, Турция и Ирак започват съвместни маневри по границата"}
{"url": "https://offnews.bg/futbol/skuadrata-ot-gerena-izostana-v-bitkata-za-varha-sled-0-0-v-stara-zag-665860.html", "text": "Воденият от италианския специалист Делио Роси отбор на Левски изостана на седем точки от лидера ЦСКА-София след 0:0 с Берое в Стара Загора в последния мач от 10-ия кръг на Първа лига.Така \"скуадрата\" от Герена прекъсна серията от пет поредни шампионатни загуби от Берое, но сякаш загуби шансове за титлата, която изглежда ще се води между действащия първенец Лудогорец и тима от Борисовата градина.Столичани си тръгват за първи път с точка от Стара Загора от 2013 година, когато спечелиха с 2:1.През цялото време двата отбора внимаваха основно да не допуснат гол, като Мартин Камбуров от Берое и Жерсон Кабрал от Левски създадоха най-интересните положения в предни позиции, но не ги оползотвориха.\"Сините\" отново бяха беззъби в атака и записаха трето нулево равенство от осем срещи под ръководството на Делио Роси, чийто италиански почерк започва да става все по-осезаем.С ремито Берое заема 5-та позиция със 17 т., на една зад четвъртия Левски и 2 т. зад Верея, който остана на 3-о място.Феновете на домакините отново недоволстваха срещу БФС и собственика на Лудогорец Кирил Домусчиев, като бяха опънали голям плакат, в който упрекваха БФС, че едва ли не работи по поръчка на боса на разградчани. Запалянковците обаче имат право да са недоволни, тъй като мачовете на техния отбор твърде често се играят в делнични дни.", "date": "2017.09.25", "title": "\"Скуадрата\" от Герена изостана в битката за върха след 0:0 в Стара Загора"}
{"url": "https://offnews.bg/temida/ekspatriotka-se-prizna-za-vinovna-za-trafik-na-hora-665823.html", "text": "Бившият председател на структурата на НФСБ в Костинброд и кандидат за депутат  се е признала за виновна по обвиненията за трафик на хора. Тя е сред шестимата задържани участници в групата, които са поискали извънсъдебно споразумение, с което на практика признава вината си срещу по-лека присъда.За OFFNews говорителят на Районната прокуратура в Пловдив Атанас Илиев съобщи, че в сряда ще бъде проведено заседание по делото, по което са постъпили искания и от шестимата обвиняеми за сключване на извънсъдебни споразумения. Предстои съдът да прецени дали да одобри споразуменията с прокуратурата или да ги отхвърли. Ако бъдат одобрени, това означава, че обвиняемите ще имат влязла в сила присъда. Споразумението на Велева е за 3-годишна условна присъда с изпитателен срок от пет години.Пред OFFNews адвокатката на Велева Росица Драгинова потвърди, че подзащитната ѝ се е съгласила на споразумение с прокуратурата. След като стана ясно, че Анелия Велева е сред задържаните в  на прокуратурата и МВР, тя напусна поста си на председател на структурата на НФСБ в Костинброд и прекрати членството си в партията.\"Считам, че станах обект на негативна медийна кампания именно поради партийната ми обвързаност и заради участието на НФСБ в правителството\", се посочва в молба на Велева, с която тя иска да напусне партията на .В нея се посочва още, че се очаква с оставката на Велева да се сложи край на \"спекулациите с НФСБ и с името на Валери Симеонов\". Велева заявява също, че е набедена за извършеното престъпление. Първоначално петима от обвиняемите по делото - Калина Иванова от Хасково, Калин Василев (с когото бившата активистка на НФСБ живее на семейни начала), Дилян Николов от Бургас, Николай Дюлгеров (бивша барета) и Любомир Тодоров, бяха оставени в ареста. Само Велева беше освободена с мярка \"подписка\", тъй като съдът счете, че няма достатъчно доказателства за съпричастността ѝ към групата.Според прокурор Елка Караниколова обаче става въпрос за \"стройна организация\", в която Велева и приятелят ѝ имали основна роля. Сочената за тартор на бандата Калина Иванова е осигурявала имигрантите, тя се обаждала на Дилян Николов и Калин Василев, като вторият набавял превоза, за което го подпомагала Велева.Прокуратурата обжалва решението за мярката за неотклонение на Велева като извади снимков материал, с който се доказва съпричастността ѝ към групата. Тричленен състав на Окръжния съд в Пловдив със съдия-докладчик Цветан Цветков заключи, че може да се направи обосновано предположение за съпричастността на Велева към престъпленията. Никой от останалите петима от групата не обжалва първоначално взетите им мерки. Групата беше разбита, след като е наблюдавана близо два месеца. На 23 юли полицията заложи \"капан\" на магистрала \"Тракия\" и първоначално е спрян \"пилотен\" автомобил на групата. По-късно са спрени и другите два автомобила, които се движили с около час зад първата кола. В колите били останалите участници в групата, сред които и Велева. Полицията откри в колите двама сирийци и трима иракчани, които е трябвало да бъдат изведени от територията на страната.Вицепремиерът Валери Симеонов коментира случая, като призова от него да не се прави \"индийски сериал\".„Аз лично бях изненадан и не се наемам да коментирам истина или не е истина това. Не съм правил контакт с нея, след задържането ѝ. Не ми е проблемът тя, за да търся среща с нея. Кой каквото си е направил, ще си носи отговорност за това. Тя беше достатъчно лоялна и си подаде оставката. Въпросът е приключен, не виждам защо трябва да правим индийски сериал от това”, коментира пред Нова тв вицепремиерът.", "date": "2017.09.25", "title": "Експатриотка се призна за виновна за трафик на хора"}
{"url": "https://offnews.bg/ikonomika/zabraneniat-ddt-i-fipronil-otkriti-v-balgarski-hrani-v-evropa-665824.html", "text": "Забраненият от десетилетия пестицид ДДТ (дихлор-дифенил-трихлоретан) и олово са открити в корен от репей, внесен от България във Франция. В Гърция и Румъния пък са продавани български яйца с шест пъти повече от количеството му, открито в партиди у нас в средата на септември.Тревожната информация бе оповестена от Системата за бързо предупреждение за храни и фуражи на ЕС (RASFF).На 15 септември Франция сигнализира за внесен от България органичен корен от репей (използва се с лечебна цел), в който са открити олово (11 мг/кг) и ДДТ (0.027 мг/кг). Рискът е определен като сериозен.ДДТ е забранен от десетилетия в САЩ и Европа. Как, при това положение, пестицидът, който уврежда черния дроб, сърдечно-съдовата система, централната нервна система, който може да доведе до появата на тумори и мутации, е попаднал в България?На 21 септември от България са отговорили на сигнала на RASFF, става ясно от съобщение в системата. Страната ни уверява, че е започнало разследване и са предприети мерки.Вторият сигнал - за фипронил - е подаден на 19 септември от Гърция. От заразените партиди с яйца е имало износ и към Румъния, става ясно от съобщението. Количеството инсектицид е 0.19 мг/кг. - около 6 пъти повече от това, което беше засечено през септември в български яйца, продавани у нас.Фипронилът е определен като \"умерено токсичен\" за хората от Световната здравна организация. В големи количества може да увреди бъбреците, черния дроб или щитовидната жлеза.", "date": "2017.09.25", "title": "Забраненият ДДТ и фипронил открити в български храни в Европа"}
{"url": "https://offnews.bg/temida/rabotnik-zagina-pri-remont-na-tetc-a-na-solvej-sodi-665834.html", "text": "Окръжната прокуратура във Варна образува досъдебно производство за причиняване смъртта на 27-годишен работник, пострадал при ремонт на ТЕЦ-а на „Солвей Соди“ в Девня.Извършен е бил незабавно оглед на местопроизшествието от следовател от Окръжния следствен отдел при Окръжната прокуратура във Варна. Тежкият инцидент станал на 24 септември 2017 г. около 14.30 часа, съобщават от прокуратурата.27-годишният работник Йордан Н. бил част от бригадата, която била наета за антикорозионна изолация от девненската фирма.Бригадата трябвало да подмени ламарините на покрива на ТЕЦ-а над шести котел. При подмяната на ламаринените плоскости работникът паднал от 15-метрова височина в сепаратора на ТЕЦ-а. Мъжът е загинал на място вследствие на височинна травма.Образуваното досъдебно производство е за причиняване смъртта на работника поради незнание или немарливо изпълнение на занятие или друга правно регламентирана дейност, представляваща източник на повишена опасност – престъпление по член 123, ал. 1 от Наказателния кодекс, което се наказва с лишаване от свобода от 1 до 6 години.", "date": "2017.09.25", "title": "Работник загина при ремонт на ТЕЦ-а на 'Солвей Соди'"}
{"url": "https://offnews.bg/ikonomika/koi-shte-sa-naj-silnite-ikonomiki-prez-2050-g-665827.html", "text": "До 2050 г. светът вероятно ще се промени доста. И тази промяна неизбежно ще засегне икономическия и финансовия сектор.Докладът на \"Прайсуотърхаускупърс\" (PwC) разглежда кои икономики по света ще бъдат най-големите и най-мощните след 33 години.Той е озаглавен \"Поглед надалеч: Как ще се промени световният икономически ред до 2050 г.\" и класифицира 32 държави по прогнозирания им глобален брутен вътрешен продукт по паритет на покупателната способност ()С изключение на САЩ, много от сегашните световни икономики като Япония и Германия ще бъдат изпреварени в глобалното класиране, заменени от страни като Индия и Индонезия, предаде \"Independent\".(Всички цифри са в щатски долари и при постоянни стойности (за сравнение текущата ППС на САЩ е $ 18.562 трилиона)32. Холандия - $1.496 трилиона31. Колумбия — $2.074 трилиона30. Полша — $2.103 трилиона29. Аржентина — $2.365 трилиона28. Австралия — $2.564 трилиона27. Южна Африка — $2.570 трилиона26. Испания — $2.732 трилиона25. Tайланд — $2.782 трилиона24. Малайзия — $2.815 трилиона23. Бангладеш — $3.064 трилиона22. Канада — $3.1 трилиона21. Италия — $3.115 трилиона20. Виетнам — $3.176 трилиона19. Филипини — $3.334 трилиона18. Южна Корея — $3.539 трилиона17. Иран — $3.900 трилиона16. Пакистан — $4.236 трилиона15. Египет — $4.333 трилиона14. Нигерия — $4.348 трилиона13. Саудитска Арабия — $4.694 трилиона12. Франция — $4.705 трилиона11. Турция — $5.184 трилриона10. Великобритания — $5.369 трилиона 9. Германия — $6.138 трилиона8. Япония — $6.779 трилиона7. Мексико — $6.863 трилиона6. Русия — $7.131 трилиона5. Бразилия — $7.540 трилиона4. Индонезия — $10.502 трилиона3. САЩ — $34.102 трилиона2. Индия — $44.128 трилиона1. Китай — $58.499 трилиона", "date": "2017.09.25", "title": "Кои ще са най-силните икономики през 2050 г."}
{"url": "https://offnews.bg/politika/slavi-trifonov-obiavi-kasting-za-polititci-665830.html", "text": "Тв водещият Слави Трифонов, който миналата седмица най-накрая обяви официално очакваното си влизане в политиката, набира кандидат-политици.В писмо до медиите шоуменът призовава всички, които се смятат за добри професионалисти в своята област, образовани са, искат да променят страната и не са зависими от никого, да му изпратят подробна информация за себе си и данни за контакт.Кандидатите могат да му пишат на имейл .Уважаеми българи, които сте в България и по света, вие имате историческата възможност да участвате в една безпрецедентна промяна, която да направи България прекрасно и желано място за живеене. Нормално място за нас, за децата ни, за родителите ни. Ако искате да бъде така, ако наистина искате - сега е моментът, призовава водещият.До момента Слави не е разкрил много подробности около политическия проект. Не е обявил нито името му, нито кой ще го оглави, нито как ще се финансира. Не се посочва и на кои избори смята да участва.Пълният текст на писмото на Слави:", "date": "2017.09.25", "title": "Слави Трифонов обяви кастинг за политици"}
{"url": "https://offnews.bg/bojni/40-paunda-struva-noshtuvka-v-palatka-za-macha-na-kobrata-665833.html", "text": "Истерията около мача на световния шампион в супертежка категория Антъни Джошуа срещу Кулрат Пулев в Уелс добива сериозни размери. А парите ще валят, това е ясно!“Меридиан Мач” съобщава, че всички хостели в Кардиф и околията в радиус от 25 мили за датата на битката са ангажирани от месец. Мачът за поясите на WBA, IBF и IBO е на 28 октомври на стадион “Принсипалити”.Заради големия интерес от управата на града са взели решение да пуснат тревните площи в покрайнините за къмпингуване. Цените на нощ обаче се равняват на легло в 4-звезден хотел у нас. Така, ако искате да ангажирате място за палатка за една нощ, ще трябва да извадите 40 паунда. За целия уикенд има намаление и струва 60 паунда.В Лондон пък вече наши сънародници правят организация за Кардиф. Във Фейсбук групата “Българи в Лондон” е отворена дискусия за поделяне на разходите за път. Има дори оферти за наемане на автобус за последния уикенд на октомври с опция за нощувка в него на платен паркинг.Билети за битката пък почти не останаха. Все още могат да се намерят единични бройки от 45 паунда, които са за най-горните редове на “Принсипалити”. Първи свършиха най-скъпите по 1500 паунда.", "date": "2017.09.25", "title": "40 паунда струва нощувка в палатка за мача на Кобрата"}
{"url": "https://offnews.bg/ikonomika/wizz-air-spira-tri-poleta-ot-sofia-665840.html", "text": "Нискотарифната авиокомпания Wizz Air спира три полета от София, считано от 6 ноември. Унгарската авиокомпания няма да изпълнява полети до Бристъл, Бирмингам и Шефилд/Донкастър. От тази дата единствените полети на Wizz Air от София за Великобритания ще са към Лондон (летище Лутън).Информацията съобщи samoleti.net, като се позова на проверка на БТА след запитване от клиенти. Авиокомпанията изтъкнала, че няма достатъчна натовареност за трите дестинации.Самолетите и екипажите, които досега са изпълнявали тези полети, ще бъдат пренасочени по останалите линии, като честотата на някои от тях ще бъде увеличена.Сега директните полети до Великобритания изпълняват България Ер (Лондон – Хийтроу) и нискотарифната Ryanair (Лондон Станстед, Бирмингам, Ливърпул и Глазгоу).От Wzz Air планират да пуснат през март полети от София до Малага, Лисабон и Ница.", "date": "2017.09.25", "title": "Wizz Air спира три полета от София"}
{"url": "https://offnews.bg/futbol/bivsh-igrach-na-barsa-razkri-groznata-istina-na-kamp-nou-665841.html", "text": "Бившият френски футболист на Барселона Жереми Матийо разкри стряскащи неща от кухнята на каталунците.В момента защитникът е част от португалския Спортинг, където премина със свободен трансфер и се чувства облекчен и щастлив след тригодишния престой в каталунската столица, оказал се мъчителен за него.\"Като цяло уважавам бившите си съотборници и феновете, но не мога да кажа същото за президента Бартомеу и техническия секретар Роберт Фернандес.И двамата се отнесоха грубо с мен. Същото се отнася и за каталунската преса.Във всеки мач ми търсеха грешките и ликуваха, като ги допуснех.Футболът е отборен спорт. Не може един човек да е виновен за загубата. След загубата от Ювентус в 1/4-финала на Шампионската лига бях нарочен за главен виновник. Внимателно гледах отново мача.Действително оставах последен в защитата и не можех да отнема топката от футболист на Ювентус, но никой не попита къде в този момент се намират Жерар Пике или Хавиер Масчерано\", казва Матийо пред \"Марка\".", "date": "2017.09.25", "title": "Бивш играч на Барса разкри грозната истина на \"Камп Ноу\""}
{"url": "https://offnews.bg/obshtestvo/radev-v-chikago-ne-dopuskajte-detcata-da-zabraviat-balgarski-snimki-665832.html", "text": "Постигнатите от вас успехи са доказателство, че българите могат и успяват дори в една силно конкурентна среда. Благодаря ви за създадените училища и църква и за сплотеността на тази голяма българска общност. С тези думи президентът Румен Радев се обърна към сънародниците ни в Чикаго, с които проведе среща в рамките на работното си посещение в САЩ. Държавният глава коментира резултатите от участието си в 72-ата сесия на ОС на ООН и отговори на редица въпроси на българската общност.Румен Радев поздрави сънародниците ни в Чикаго с признаването на българския език като официален в образователната система на щата Илинойс и увери, че ще продължи да подкрепя тази кауза на българите в САЩ да се осъществи и в други щати. По време на визитата си в Ню Йорк президентът Радев е посетил местния Департамент по образованието и е получил уверение, че въпросът за признаването на българския език в образователната система на щата предстои да бъде поставен за обсъждане.Президентът призова българската общност да не допуска децата да забравят своя роден език и да не се завърнат в България, защото на свой ред техните деца няма да имат вече българско самосъзнание. „Това е обща борба за всички нас“, заяви държавният глава.Президентът беше категоричен, че в негово лице отстъпление по отношение на борбата с корупцията в България няма да има. Пред държавния глава сънародниците ни поставиха редица въпроси, свързани с провеждането на референдума за въвеждането на мажоритарно гласуване в България, за възможностите за въвеждането на дистанционно електронно гласуване, за електронното управление, за премахването на визовите ограничения за пътуващите до САЩ български граждани, за сключването на споразумение между България и САЩ за осигурителните права на българските граждани и много други.", "date": "2017.09.25", "title": "Радев в Чикаго: Не допускайте децата да забравят български (снимки)"}
{"url": "https://offnews.bg/sviat/ukrainskiat-prezident-podpisa-spornia-zakon-za-obrazovanieto-665856.html", "text": "Украинският президент Петро Порошенко подписа новия закон за образованието, съобщи днес неговата пресслужба.Той обаче поръча на министерството на външните работи и министерството на образованието да проведат необходимите консултации с \"европейските партньори, включително със Съвета на Европа.\"Украинската Върховна рада прие закона за образованието на 5 септември. Новата му редакция предвижда от 2018 г. преподаването на предмети на езиците на националните малцинства да се извършва само в началното училище.Спорният законОбучението в средните училища и висшите учебни заведения ще е на украински език. От 5 клас езиците на националните малцинства ще се изучават като отделна дисциплина. Ако езикът на дадено малцинство е официален за ЕС, то на него могат да се преподават отделни предмети в учебната програма.В средата на септември външните министри на България, Гърция, Румъния и Унгария призоваха Украйна да не въвежда ограниченията за обучението на майчин език, които се предвиждат в закона. Те изпратиха писмо до министъра на външните работи на Украйна Павло Климкин, до Генералния секретар на Съвета на Европа Торбьорн Ягланд и до Върховния комисар на ОССЕ по въпросите на националните малцинства Ламберто Заниер.По разпореждане на външния ни министър Екатерина Захариева в МВнР бе извикан представител на посолството на Украйна в София. В разговора беше изразена загрижеността на българската страна за последствията за националното ни малцинство в Украйна от приемането на новия образователен закон. Украинската страна посочи, че новият образователен закон няма да промени правата на българското национално малцинство да изучава майчиния си език. По думите на представителя на украинското посолство, целта на нормативния акт е да се „укрепи” употребата на украинския език, който е държавен.Коментарът на украинския посланикНа 16 септември посланикът на Украйна у нас Микола Балтажи излезе с обръщение, в което се посочва:\"Скъпи български приятели, твърдения на някои политици, че Украйна отнема право на българското малцинство да изучава родния си език е откровена лъжа! Според чл. 7 от Закона на Украйна \"За образованието\", в средното училище (след 5-ти клас) за представителите на националните малцинства образователният процес ще се осъществява на държавния език - украински, но се запазва изучаването на родния език като отделен предмет. Също така се предвижда възможност за изучаване на определен брой учебни предмети на роден език. Разпоредбите на новия Закон напълно съответстват на съвременната европейска практика и в цялостност отговарят на Европейската харта за регионалните и малцинственни езици. За пореден път призовавам българските политици да не се ръководят от емоции, да не спекулират, а внимателно да се запознаят с текста на Закона.\"Порошенко: Всеки младеж ще говори езика, необходим за кариера в УкрайнаПодписвайки закона, днес Порошенко заяви, че образователната реформа е ключова за бъдещето на страната.Той подчерта, че законът \"повишава ролята на държавния украински език в образователния процес\" и осигурява равни възможности за всички, защото гарантира на всеки випускник високо ниво на владеене на езика, необходим за успешна кариера в Украйна.\"Украйна ще продължи да демонстрира такова отношение към правата на националните малцинства, което съответства на нашите международни задължения, намира се в хармония с европейските стандарти и представлява образец за съседните страни\", каза Порошенко.Руското външно министерство заяви, че новият закон противоречи на конституцията на Украйна, накърнява интересите на рускоезичните жители на страната и цели тотална украинизация.", "date": "2017.09.25", "title": "Украинският президент подписа спорния закон за образованието"}
{"url": "https://offnews.bg/tenis/tenisistka-s-autizam-pravi-furor-na-i-izvan-korta-665836.html", "text": "Едва ли сте чували името на 26-годишната американска тенисистка Британи Талярени, която прави фурор в турнирите за хора с интелектуална инвалидност или по-популярни с названието \"без ограничения\". Момичето се е родило с тежка форма на аутизъм.Родителите й се били превърнали в зомбита от недоспиване, докато е била в ранна възраст. Британи се е будела посреднощ и с часове е крещяла и се е удряла по главата. Нищо не е било в състояние да я успокои, освен по-големият й брат Ей Джей, когото Катрин и Майкър Талярени будели, за да дойде при сестра си. С напредването на възрастта проблемите ставали повече. Детето не можело да се храни самостоятелно, трудно се движела, изпадала в истерия.Лекарите предписали успокоителни, хормонални таблетки, витамини и посъветвали да я пратят на детска градина. Съветите не помогнали особено. Родителите завели Британи на подробни изследвания,където й поставили диагноза тежка форма на аутизъм с нарушение на слуха и диспраксия (синдром на несръчното дете, която се разделя най-общо казанона орална и моторна). Започнала терапия, която дала резултат.На шестгодишна възраст Британи проговорила и се научила да държи лъжица в ръка. Мъките на семейството продължили до 15-ата й година, когато случайно открили, че има талант за тенис. Тя попаднала на тренировка на брат си и се включила с успех. Макар да не можела да си връзва връзките, това не й пречело да държи здраво ракетата и да връща топката от форхенд като Анди Мъри, по думите на основателя на движението \"Атлети без граници\" Бари Холман.Британи започва да участва в турнири от 18-годишна и през 2014 постига първия си международен успех, като печели световното първенство под егидата на INAS (Международната федерация за хора с интелектуална инвалидност) във Франция. Тя става пример за подражание, а майка й се гордее с постиженията й.Любимият филм на тенисистката е \"Разплата\" с Бен Афлек, в който той изпълнява ролята на счетоводител-аутист, който пере парите на мафията. Аутизмът не пречи на Британи да е отворена към света. Тя дарява спечелените хиляди долари от наградния фонд на турнир във Флорида за оцелелите след масовото убийство в Орландо през юни 2016 година. Тогава бяха убити 50 души и ранени други 53 посетители на нощен гей клуб. За постъпката си девойката получи престижната награда ESPY Award.Сред най-известните спортисти с форма на аутизъм е и футболистът Лионел Меси. Той е страдал от синдрома на Аспергер. Справка в Уикипедия показва, че това е психично разстройство, характеризиращо се със значителни трудности в социалното взаимодействие и невербалното общуване, съпътствани от ограничени и повтарящи се модели на поведение и интереси. То се отличава от други разстройства от аутистичния спектър по относителното запазване на езиковото и познавателно развитие. Макар и да не са задължителни за диагнозата, често се наблюдават също физическа несръчност и нетипична употреба на езика.За хората, имащи синдром на Аспергер често е типичен силен, почти маниакален интерес към дадена област. В случая с Меси това е футболът, което беше подчертано от бразилската легенда Ромарио преди време.\"Синдромът на Аспергер позволява на Меси да се концентрира изключително върху футбола и да отделя малко внимание на останалите неща. Исак Нютон и Алберт Айнщайн са имали подобна разновидност на аутизма. Надявам се и Меси да развие таланта си като тях и да ни показва прекрасен футбол\", написа през 2013 година Ромарио и се оказа пророк, тъй като действително аржентинецът не спира да изумява.", "date": "2017.09.25", "title": "Тенисистка с аутизъм прави фурор на и извън корта"}
{"url": "https://offnews.bg/obshtestvo/stolichna-obshtina-puska-kalkulator-na-tceni-za-99-uslugi-s-taksi-665807.html", "text": "Столична община пуска калкулатор за цените на 99 услуги, предлагани от Направление \"Архитектура и градоустройство\". Всеки гражданин или фирма вече ще може да пресметне колко точно ще му струват услугите на НАГ, за които няма фиксирана цена, а такси, зависещи от множество фактори. Сред тях са срок за изпълнение и местоположение, уточняват от геоинформационна компания Мапекс, партньор на СО по проекта.   „Възможността да предвиди ясно разходите по всеки проект е от изключителна важност за всеки гражданин или фирма и с новата ни технологична система ние ще позволим на всички граждани и инвеститори да изчислят своите разходи и правилно планират своите проекти“, коментира главният архитект на София Здравко Здравков.Голяма част от предлаганите от НАГ услуги притежават характерни параметри, които определят таксата за тяхното предоставяне. Когато потребител на сайта на НАГ избере конкретна услуга, до нея има бутон „Детайли“, където се намират всички данни към услугата: име, срок, правно основание, цена, освобождаване от такси, пояснения, подписва се от, необходими документи, образец на заявление. Когато потребителят избере „Цена“, той отива до калкулатора за конкретната услуга. Параметрите за генериране на цената на услугата са няколко вида: първо параметри като РЗП, линейни метри, брой имоти и брой точки, но и списъци с предефинирани стойности като например сграда, ограда по чл. 48, ал. 9 от ЗУТ,ограда по чл. 147, ал. 1, т. 7 от ЗУТ и т.н. След като въведе параметрите за имота, системата изчислява таксата за конкретния потребител, в зависимост от избраните и въведени от него стойности.Таксата на специфични услуги зависи и от зоната на строителни граници на Столична Община. Като част от проекта е създадена карта с геореферирани зони на строителни граници, действащи ОУП, ПУП и регулация, кадастрален план и административна карта. През интерактивната карта могат да бъдат изпълнени търсения по различни параметри като адрес, данни по регулация, данни по кадастрален план, административни актове и по този начин всеки може да провери в коя зона се намира имотът, обект на търсената услуга. Видео демонстрации и упътване за ползване на калкулатора на Направление Архитектура и градоустройство, гражданите може да открият  ", "date": "2017.09.25", "title": "Столична община пуска калкулатор на цени за 99 услуги с такси"}
{"url": "https://offnews.bg/ikonomika/tcatca-s-olovo-se-prodava-na-balgarskia-pazar-665805.html", "text": "На българския пазар се продава цаца с наднормено съдържание на олово и риба с изтекъл срок на годност. Това показват резултатите от лабораторно изследване на \"Активни потребители\".Проучването е обхванало 12 марки замразена риба. Всички те са вносни продукти и се предлагат на нашия пазар от търговци, а не от компании занимаващи се с улов.Само при една от пробите е установено повишено съдържание на олово (0,331 mg/kg). Става дума за замразена цаца уловена в Балтийско море от компания от Латвия, и след това пакетирана и внесена в България от румънска фирма.Проверката е разкрила и проблеми с етикирането на продуктите. Нарушение има при две търговски марки с изтекъл срок на годност, при това с повече от три месеца. Става дума за пангасиус, продаван в Кауфланд и талапия от Метро. От \"Активни потребители\" са уведомили търговците за проблема.Ето и цялото изследване за рибата:Рибата е на трапезата във всички цивилизации от хилядолетия. Но нейното консумиране има и тъмна страна.Рибата от хилядолетия заема място в трапезата на всички цивилизации. Тя е широко използван и пълноценен източник на белтъци, уникални мазнини и витамини. В рибата хранителните вещества се намират в по-лесно достъпна за човека форма, в сравнение с месото от сухоземните животни. Поради тези качества рибните продукти са незаменима храна, а в последните години са предпочитани при много диети, от спортисти и изобщо хора придържащи се към здравословен начин на живот.За съжаление консумацията на риба има и тъмна страна. В световният океан се съдържат в разтворено състояние много токсични за хората химикали. Допълнително, замърсяванията на водните басейни с индустриални, битови и аграрни отпадъци влошават качеството на водите. От тях токсичните химикали се натрупват във водните обитатели, а по хранителната верига стигат и до хората. В света има много места с влошени води. Консумацията на риба уловена или отглеждана в такива условия може да представлява умерен до сериозен риск за здравето на хората.Анализ на опасностите в рибатаКачеството и безопасността на морските храни в Европейския съюз се регулират от редица законодателни изисквания и надзирават от държавните органи за контрол. Страните членки са длъжни да съобщават за всички нередности и опасности на пазара чрез централизираната Система за бързо оповестяване за опасни храни и фуражи (Rapid Alert System for Food and Feed – RASFF). RASFF пази записите и предупрежденията от началото на 21 век. Справка в системата показва общо около 5400 сигнала за нередности или опасности в рибните продукти. За сравнение, предупрежденията за месните храни са 2600, за пилешкото около 2300, а за млечните са най-малко – 900. Понеже изброените продукти от животински произход се консумират много повече изводът е очевиден – рибата е най-рисковата храна. При нея шанса да попаднете на опасен продукт е поне 5 пъти по-голям отколкото при другите месни продукти.Анализът на данните от RASFF сочи, че тежките метали са основни замърсители в рибата с 1410 случая. На следващите места в тази печална класация са патогенните микроорганизми (780), паразитите (560) и някои химични биозамърсители като хистамина и др. Всъщност рибата е най-замърсената с тежки метали храна изобщо. На нея се падат около 40% от всички докладвани случаи на тежки метали (1410 от 3600), а ако включим и другите морски храни (миди, раци, скариди, октоподи), числото скача над 50%. От тези 1410 сигнала за тежки метали в риба най-много са за живак (1250), на второ място е кадмия, а на трето е оловото. Интересни са данните за произхода на замърсената с тежки метали риба. Изненадващо на първо място е Испания. С произход от тази страна са докладвани 534 случая на тежки метали. Вероятно се дължи на факта, че рибата от Испания се лови в замърсени с индустриални и битови отпадъци райони на Атлантическия океан и Средиземно море. Следващи в класацията са обичайните заподозрени държави от Азия – Виетнам, Индонезия, Сингапур и др. Изброеното дотук показва, че замърсяването на риба с тежки метали е една от най-сериозните опасности в храните. Това налага осъществяване на строг контрол на пазара на всички морски храни, както и коригиране на навиците и диетите на някои потребители за да се намали риска от натрупване на тежки метали.Контролът в БългарияОсъществява се от Българската Агенция по Безопасност на Храните (БАБХ). Националният контрол е докладвал за 39 случая на опасна риба, от общо 5400 в ЕС. За последен път това се е случило през 2014 година. От споменатите 39 предупреждения нито едно не е за съдържание на наднормени количества тежки метали, докато в ЕС те са 26% от всички докладвани случаи.Колко голяма опасност са тежките метали?Токсичността на тежките метали е позната още от древността, когато са описани стотици случаи на остри и хронични отравяния, особено с живак и олово. Опасностите за хората нарастват с навлизане в индустриалната ера. Големи количества тежки метали се отделят във въздуха, водите и почвите от минното дело, промишленото производство, изгарянето на твърди горива (дърва, въглища) и транспорта. Сравнителните анализи показват, че съдържанието на олово и живак в наше време в природата е около 3 пъти по-високо отколкото преди 2 века, и всичко е в резултат на човешката дейност. Особено опасно е количеството на тежките метали във водните басейни. Известни са класически случаи на натравяния. Например, между 1932 и 1968 в град Минамата (Япония) промишлената дейност на компанията „Чиссо“ в местните води са изпускани огромни количества живачни съединения. Посредством хранителната верига, чрез улова на местни морски обитатели, живакът е попадал в хората. Последствията са толкова опустошителни, че в медицинската практика навлиза термина „Minamata disease“. Токсичните ефекти за здравето на хората продължават вече десетилетия, а по неокончателни данни от началото на 21 век замърсяването причинява смъртта на повече от 1700 човека, а минимум други 10 000 са засегнати и получават компенсации за това. Не по-малка е опасността от другите тежки метали. Според доклад на Световната здравна организация от 2016, оловото е довело до смъртта на 850 000 човека през 2013г, и това поставя този химичен елемент на първо място сред всички други химикали! На практика тежките метали са най-мащабния убиец, оказвайки стотици пъти по-негативно въздействие от всички други химически съединения свързвани с човешката дейност. Основните пътища за проникване на тежките метали в хората е чрез храната и питейната вода, а морските продукти, и най-вече рибата, са най-замърсените храни.Резултатите от нашето изследванеВ проучването са включени 12 марки замразена риба. Всички те са вносни продукти и се предлагат на нашия пазар от търговци, а не от компании занимаващи се с улов. Анализът на риска показва, че в замразените храни се очаква основната потенциална опасност да е съдържание на наднормени количества тежки метали. Нивата на трите най-често срещани в рибите тежки метали (олово, кадмий и живак) е определено в лаборатория с използване на референтен метод (ICP – MS). Допълнително е анализирана информацията представена на етикетите.Тежки металиРезултатите от проучването са показани в таблицата. С червен цвят е маркирана пробата с количество надвишаващи максимално допустимите нива (MDL), а с жълто са оцветени тези при които се надхвърля 50% от стойността за съответната MDL, както и други открити нередности при етикирането. От изследваните 12 търговски марки риба само при една са установява повишено съдържание на олово (0,331 mg/kg). Това е проба 6, замразена цаца уловена в Балтийско море от компания от Латвия, и след това пакетирана и внесена в България от румънска фирма. Тази търговска марка притежава също и високи, но ненадхвърлящи MDL количества кадмий и живак. Още две проби скумрия уловени в Атлантика (проба 3) и Тихият океан (проба 8 от Китай) имат стойности за олово попадащи в жълтия сектор. Измерването на кадмий показа само една проба в жълто, вече споменатата замразена цаца от Балтийско море (проба 6) При тестване на живак не се установяват количества над MDL, но три, проби 1, (хек от Северозападен Атлантик), 3 (скумрия от Атлантика) и 6 (цаца от Балтика), попадат в предупредителния жълт сектор. Като цяло опасна за хората е само търговската марка с номер 6, а при други три проби (1, 3 и 8) следва да се подхожда с повишено внимание и препоръчваме да се ограничи тяхната консумация.Нередности с етикетитеРазбира се както при всяко проучване на „Активни потребители“ не се размина без проблеми с етикирането на продуктите. Нарушение се установява при две търговски марки, които са с изтекъл срок на годност, при това с повече от три месеца, за което сме уведомили търговците. Това са съответно проба 7 (Пангасиус продаван в Кауфланд) и проба 10 (Талапия от Метро). Нарушение е и некоректната и/или непълна видова идентификация на рибата, за което отговорност носи производителят. Такава се наблюдава при проби 1, 4 и 5. Например, проба 1 е етикирана като „почистен Хек“, а научното име на рибата е Patogonotothen ramsayi, което всъщност е вид трескова риба. При други четири търговски марки се установява добавяне на допълнителна вода и технологични добавки (фосфатни соли). Това са съответно проби 5, 7, 9, и 10.Проблемът добавена вода и солиВизуално при всички замразени търговски марки риба прави впечатление силното оводняване на опаковките. При някои марки, особено филетираните риби, това е написано на етикетите (5, 7, 9, и 10), като стойностите за допълнително вложена вода, глазура и фосфати са от 8% до 30%. Вкарването на вода и фосфатни соли освен начин за некоректна печалба, е риск за здравето на потребителите, защото приемането на солеви разтвори е неблагоприятно на сърдечно-съдовата система. Освен това оводняването на рибата понижава измерените стойности за тежките метали. Колкото повече вода се вкарва, толкова по-малко изглеждат металите. Ако се отчете коректно количеството добавена вода е възможно още няколко проби да влязат в жълтия сектор, а поне при една да се надхвърли и максимално допустимото ниво.ИзводНашата страна не е пощадена от световните тенденции за замърсяване на рибата. Трябва да се има предвид, че голяма част от консумацията у нас е на вносна океанска/морска риба, съответно и опасностите не са по-различни. При нашето изследване само една от 12 търговски марки е негодна за консумация заради наднормено съдържание на тежки метали, но проблемни са още три марки. Нашата оценка от проучването – редовната седмична консумация на океанска/морска е слаб до умерен риск за здравето. Допълнително изследването показва, че за да се гарантира безопасността на потребителите е необходимо провеждане на постоянен мониторинг за нивата на тежки метали в морските храни, нещо което сега не се прави от БАБХ. Само редовния контрол може да поддържа риска от наличие на замърсители в рибата на ниско ниво!", "date": "2017.09.25", "title": "Цаца с олово се продава на българския пазар"}
{"url": "https://offnews.bg/sviat/nad-5-miliona-kiurdi-glasuvat-za-nezavisimost-na-istoricheski-referend-665812.html", "text": "5.2 млн души днес ще гласуват на историческия референдум за независимост на Иракски Кюрдистан. Гласуването започна тази сутрин, като в секциите хората ще отговарят на въпроса \"Искате ли районът Кюрдистан и кюрдските зони около него да станат независима страна?\".Гласуването приключва в 18.00 местно време (15.00 по Гринуич). В обхванатите зони са открити 12 072 изборни секции. По данни на Висшия съвет за референдума в Кюрдистан ходът на вота се следи от над 400 международни наблюдатели и повече от 600 журналисти, една трета от които представляват чуждестранни медии.Освен в Иракски Кюрдистан - неофициалното наименование на кюрдския автономен район, включващ провинциите Ербил, Сулеймания и Дахук, референдумът обхваща и спорни територии между Ербил и Багдад, по-специално богатата на петрол провинция Киркук, контролирана от кюрдските военизирани формирования пешмерга. От минаретата на джамиите в Киркук правоверните бяха призовани да се явят пред урните, посочва АФП, цитирана от БТА.Правителството в Багдад се обяви срещу референдума, който според властите е неконституционен. Против него са също Анкара и Техеран, отправили призиви за единство на арабската държава. Референдумът е смятан за неуместен от Вашингтон и ред европейски столици, тъй като според тях подкопава усилията в борбата с тероризма и за гарантиране на сигурност в региона.Президентът на Иракски Кюрдистан Масуд Барзани вече гласува - усмихнат, облечен с национална носия.Сред първите участници във вота днес бе и Наджмаддин Карим, губернаторът на провинция Киркук, чиято оставка бе гласувана от парламента на Ирак, отбелязва ТАСС.Резултатът ще стане ясен денонощие след края на гласуването тази вечер. Но няма съмнения какъв ще бъде той - повечето кюрди искат независимост, допълва АФП.", "date": "2017.09.25", "title": "Над 5 милиона кюрди гласуват за независимост на исторически референдум"}
{"url": "https://offnews.bg/izvan-terena/poiskaha-og-gibi-rakata-na-dashteria-mu-toj-se-razplaka-665837.html", "text": "Емоционална душа е Гиби Искренов. Радостта на народа сподели току що на личния си профил  прекрасна новина. Но ето какво точно написа идола на левскарите:Настася е е кръстена на любимата актриса на Гиби - Настася Кински. Тя живее в Америка от 3-годишна заедно с майката Алина, бившата стюардеса от картичките на БГА Балкан, и брат си Георги. Настася тренира пързаляне с кънки, завършва висше, не се срамува да работи като сервитьорка. Сега обаче работи като асистент в голяма фирма. ", "date": "2017.09.25", "title": "Поискаха ог Гиби ръката на дъщеря му, той се разплака"}
{"url": "https://offnews.bg/obshtestvo/ombudsmanat-maia-manolova-patron-na-kampania-sreshtu-agresiata-nad-med-665796.html", "text": "Омбудсманът Мая Манолова става патрон на националната кампания „Да спасяваш е призвание, не заслужава наказание!“, организирана от Българския лекарски съюз за превенция на насилието над медицински лица у нас.Инициативата стартира днес от 11.00 ч. в зала „Овална“ в сградата на Българския червен кръст /бул. „Джеймс Баучер“ № 75/ с кръгла маса на тема: „Мерки за превенция на агресията срещу медицински лица“.На форума ще бъдат представени обобщени данни от проведена анкета сред лекари и пациенти за насилието над медици, както и мерките, които БЛС ще предприеме за осигуряването на превенцията.В дискусията ще се включат представители на законодателната и изпълнителна власт, Световната здравна организация, водещи лечебни заведения в страната, Българския червен кръст, Словенската лекарска камара, пациентски организации, медицински лица и др.", "date": "2017.09.25", "title": "Омбудсманът Мая Манолова патрон на кампания срещу агресията над медици"}
{"url": "https://offnews.bg/politika/prezidentat-radev-chestiti-pobedata-na-merkel-665797.html", "text": "Президентът Румен Радев изпрати поздравителен адрес до Ангела Меркел по случай изборната победа на коалицията Християндемократически съюз и Християнсоциален съюз на парламентарните избори в Германия, съобщиха от \"Дондуков 2\".В писмото си Румен Радев изразява желанието на българския народ за задълбочаване и укрепване на приятелските отношения между България и Германия, основани на дълбоки исторически връзки и конструктивно сътрудничество в рамките на ЕС и на НАТО.Коалицията ХДС/ХСС взе 33 процента от гласовете на вчерашните парламентарни избори. Въпреки че формацията на Меркел е първи на вота, той е доста по-слаб от предварителните прогнози. След отказа на социалдемократите да влязат в широка коалиция, сега на канцлерката ще се наложи да сформира тройна коалиция, за да продължи да управлява. ", "date": "2017.09.25", "title": "Президентът Радев честити победата на Меркел"}
{"url": "https://offnews.bg/sviat/okonchatelno-merkel-pecheli-vota-s-33-665798.html", "text": "Консерваторите на Ангела Меркел печелят вчерашните избори с 33 на сто от гласовете, показват окончателните резултати от парламентарните избори в Германия, предаде Франс прес, цитирана от БТА.Резултатът на ХДС/ХСС е значително по-слаб от очакваното от германската канцлерка, която е на път към четвъртия си мандат.На предишните избори коалицията взе с 8,5% повече гласове.Втора е Германската социалдемократическа партия (ГСДП) - 20,5 процента. Те вземат с 5,2% по-малко гласове от предиишния вот.Десните националисти от \"Алтернатива за Германия\" завоюваха 12,6 процента (+7,9); Свободна демократическа партия (либерали) - 10,7 процента (+5,9); \"Левите\" (радикална левица) - 9,2 процента (+0 6) и партия \"Зелени\" - 8,9 процента (+0,5).В новия си състав Бундестагът ще има рекорден брой депутати - 709, при 630 в сегашния.", "date": "2017.09.25", "title": "Окончателно: Меркел печели вота с 33%"}
{"url": "https://offnews.bg/obshtestvo/spasi-sofia-iska-peshehodna-ulitca-v-studentski-grad-665799.html", "text": "Да се създаде пешеходна улица в Студентски град ще предложи неправителствената организация Спаси София на конференцията, организирана от Лидери за Европейско образование EDU17. Спаси София ще се фокусира върху три решения, които да подобрят положението в Студенски град: по-добър и редовен градски транспорт, създаване на пешеходна улица в кампуса и по-добра и човешка инфраструктура, ограничаваща хаотичното паркиране, съобщават от Спаси София. Липсата на идентичност на Студентски град е истинският проблем на кампуса, смятат от организацията.Конференцията EDU17 ще се проведе утре във Витоша парк хотел от 9,30 часа.  ", "date": "2017.09.25", "title": "Спаси София иска пешеходна улица в Студентски град"}
{"url": "https://offnews.bg/112/britanka-se-oplaka-che-%d1%9d-lipsvat-pari-sled-alkoholen-tur-665804.html", "text": "Британка се оплака, че ѝ липсват пари, след като обиколила няколко заведения в Слънчев бряг. От полицията в Бургас съобщиха, че в Районното управление в  Несебър в петък е получен сигнал от 50-годишната британка, че около 16.40 часа предходния ден обменила 1000 британски лири, срещу която получила 2170 лева.След това тя посетила няколко питейни заведения в курорта, където употребила голямо количество алкохол.Около 04.00 ч. на 22 септември, след като се прибрала в хотелската си стая, установила липсата на обменената сума пари.Работата по случая продължава от служители на Районно управление–Несебър.", "date": "2017.09.25", "title": "Британка се оплака, че ѝ липсват пари след алкохолен тур"}
{"url": "https://offnews.bg/liubov-i-seks/valeri-simeonov-ot-venchavkata-na-volen-taka-se-hodi-na-patriotichna-665803.html", "text": "Вицепремиерът Валери Симеонов се появи в народна носия на сватбата на коалиционният си партньор Волен Сидеров в неделя.\"Така се ходи на патриотична сватба\", написа в Туитър Симеонов.\"Я внимавай! Пазете тишина :-) С отговорника по дисциплината\", написа на свой ред евродепутатът Ангел Джамбазки, публикувайки снимка от купона след венчавката.Сидеров се ожени за приятелката си - бившия депутат от \"Атака\" Деница Гаджева. Двамата имат син - Волен-младши.", "date": "2017.09.25", "title": "Валери Симеонов от венчавката на Волен: Така се ходи на патриотична сватба"}
{"url": "https://offnews.bg/temida/trup-izpluva-v-moreto-kraj-pomorie-665801.html", "text": "Тяло на мъж изплува във водите край Поморие, съобщиха от Областната дирекция на МВР - Бургас. Тялото е открито около 13.20 часа на половин морска миля в Поморийския залив срещу комплекс \"Сънсет Резорт\".Мъжът е на видима възраст около 55 години.При извършения оглед видими следи от насилие не са констатирани. Самоличността на мъжа е в процес на установяване.Тялото е изпратено за аутопсия в \"Съдебна медицина\" към УМБАЛ – Бургас. По случая е образувано досъдебно производство.", "date": "2017.09.25", "title": "Труп изплува в морето край Поморие"}
{"url": "https://offnews.bg/futbol/pszh-dava-1-milion-evro-na-kavani-ako-otstapi-duzpite-na-nejmar-665809.html", "text": "В ПСЖ съвсем полудяха покрай спора между Неймар и Кавани кой да бие дузпите. Катарците взеха решение, както те си знаят: да потушат конфликта с много пари.Лично босът Насер Ал-Келаифи е привикал хората на Кавани. Той е предложил бонус от 1 милион евро на уругваеца, ако даде дузпите на бразилеца.Парите не са малко. Точно толкова е бонусът, ако Кавани завърши сезона като голмайстор на парижани. Едното определено е свързано с другото, така че изборът е на дългокосия нападател.Информацията е на испанския \"Ел Паис\", не гарантираме 100 процента достоверност. Но според изданието Кавани е отхвърлил първото предложение.Така напрежението между него и Неймар остава. Двамата се сдърпаха кой да бие дузпа, отсъдена срещу Лион преди един кръг. И станаха за смях. Едисон беше тарторът до трансфера на бразилеца през лятото, но нещата се променят.\"Екип\" допълни, че напрежението се е е пренесло и в съблекалнята. Кавани и Неймар са били отделени от треньора в двата края на помещението. Унай Емери обеща да реши проблема, но явно не знае как.", "date": "2017.09.25", "title": "ПСЖ дава 1 милион евро на Кавани, ако отстъпи дузпите на Неймар"}
{"url": "https://offnews.bg/112/bebe-i-8-godishno-dete-sa-s-opasnost-za-zhivota-sled-kato-shofior-gi-665816.html", "text": "Шофьор на лек автомобил е блъснал 8-годишно момиче и едногодишно дете в Айтос.Инцидентът е станал на 22 септември около 13.50 ч. в близост до ресторант „Градина” край Айтос. Тогава лек автомобил „Волво С 40” със софийска регистрация блъснал пресичащото момиче, което носило в ръце едногодишната си сестра.Автомобилът е управляван от 53-годишен мъж от варненското с. Приселци. Инцидентът станал поради несъобразена скорост.Децата са настанени под лекарско наблюдение в отделение „Реанимация” с опасност за живота – бебето с комоцио и фрактура на дясната бедрена кост, а по-голямото момиче с „политравматизъм”.", "date": "2017.09.25", "title": "Бебе и 8-годишно дете са с опасност за живота, след като шофьор ги блъсна в Айтос"}
{"url": "https://offnews.bg/na-tozi-den/dnes-rozhden-den-imat-663997.html", "text": "Проф. Анчо Калоянов, фолклорист и писателИван Папазов, председател на борда на директорите на “Винпром Пещера” АДД-р Ваньо Шарков, бивш зам.-министър на здравеопазването и депутатПроф. д-р Димитър Тадаръков, бизнесмен и преподавателИрена Анастасова, бивш депутатКалинка Згурова, народна певицаКольо Колев, социолог, изпълнителен директор на агенция “Медиана”О.з. ген. Коста Богацевски, адвокат, бивш главен секретар на МВРКрасимира Анастасова, бивш депутат, кмет на Община Долни ЧифликНадя Топалова, актрисаРадостин Стойчев, треньор по волейболСтоян Дуков, художник и аниматор", "date": "2017.09.25", "title": "Днес рожден ден имат"}
{"url": "https://offnews.bg/obshtestvo/bez-voda-shte-sa-na-6-mesta-v-stolitcata-dnes-665806.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради монтаж на спирателни кранове на ул. „Върба“ в Мрамор се налага спиране на водоподаването от 9:00 до 21:00 часа на с. Мрамор, с. Житен, с. Доброславци, ул. „Царско село“ и бивш стопански двор. Във връзка с ремонтни дейности на ул. „Кукуряк\" в „Овча купел“ I, се налага спиране на водоподаването от 9:00 до 21:00 часа по ул. „Кукуряк“ от бл. 610 до бул. „Президент Линкълн“, района между ул. „Кърпикожух“, ул. „748“, ул. „Месечинка“, ул. „Кукуряк“, бул. „Президент Линкълн“. С понижено налягане ще бъде района между: ул. „Кукуряк“, бул. „Президент Линкълн“, ул „Безименна“ пред бл. 601/603.Подмяна на сградно водопроводно отклонение на ул. „Царибродска“ в „Зона Б-19“ налага спиране на водоподаването от 10:00 до 16:00 часа по ул. „Царибродска“ от ул. „Д-р Калинков“ до ул. „Три уши“, по ул. „Три уши“ от ул. „Димитър Петков“ до ул. „Царибродска“. Изпълнение на инвестиционен проект за реконструкция на уличен водопровод на ул. „Орешковица“ в Бистрица налага спиране на водоподаването от 9:00 до 21:00 часа на вилна зона „Градище“, вилна зона „Ловджийска чешма“вилна зона „Беликата“ - ул. „Славей“, ул. „Невен“, ул. „Роза“, ул. „Малина“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.Пресвързване на сградно водопроводно отклонение в жк. „Суха река“ налага спиране на водоподаването от 10:00 до 17:00 часа на бл. 212, бл. 213, бл. 214, бл. 214А – висока зона.Изграждане на сградно водопроводно отклонение на ул. „Босилек“ вилна зона „Симеоново - север“, се налага спиране на водоподаването от 9:30 до 19:30 часа по ул. “Босилек“ от бул. „Симеоновско шосе“ до ул. „Света Мария Магдалина“, ул. „Д-р Кръстю Кръстев“ по ул. „Вельо Топаловски“ от ул. „68“ до ул. „Босилек“Поради подмяна на сградно водопроводно отклонение на ул. „Освобождение“ в жк. „Разсадника - Коньовица“, се налага спиране на водоподаването от 10:00 до 16:00 часа по ул. „Освобождение“ от бул. „Възкресение“ до бул. „Вардар“. ", "date": "2017.09.25", "title": "Без вода ще са на 6 места в столицата днес"}
{"url": "https://offnews.bg/obshtestvo/do-25-gradusa-dnes-shte-e-oblachno-665784.html", "text": "Днес ще е облачно, а на места са възможни слаби превалявания, показва прогнозата за времето на НИМХ на БАН. Максималните температури ще са между 20 и 25 градуса.Над планините ще е предимно облачно и мъгливо.Валежи от слаб дъжд се очакват основно в Южна България. На високите планински върхове над 2600 метра ще превали слаб сняг.Над Черноморието ще преобладава облачно време и до вечерта на отделни места, главно по южното крайбрежие, слабо ще превали. Максималните температури и на въздуха, и на морската вода ще са 21-23 градуса.Вълнението на морето ще бъде два - три бала с тенденция на усилване.", "date": "2017.09.25", "title": "До 25 градуса днес, ще е облачно"}
{"url": "https://offnews.bg/drugi/bitkata-sreshtu-rusia-plius-levski-i-arsenal-v-efira-dnes-665785.html", "text": "14,30 ч. Волейбол: България - Русия по БНТ HD20 ч. Футбол: Берое - Левски по Диема Спорт22 ч. Футбол: Арсенал - Уест Бромич по Диема Спорт 2", "date": "2017.09.25", "title": "Битката срещу Русия плюс Левски и Арсенал в ефира днес"}
{"url": "https://offnews.bg/sviat/idil-ubi-ruski-general-v-siria-665835.html", "text": "Руски генерал е бил убит при бомбардировка на джихадистката групировка Ислямска държава близо до източния сирийски град Дейр аз Зур, съобщи руското министерство на отбраната, цитирано от Франс прес.Дивизионният генерал Валерий Асапов е бил убит при експлозия на снаряд по време на внезапна бомбардировка с минохвъргачка, извършена от бойци на ИД, посочва министерството, като уточнява, че руският офицер бил военен съветник на сирийските правителствени войски.Генералът се намирал в команден пост на сирийските войски и помагал на сирийските командири да ръководят операциите за освобождаване на Дейр аз Зур, се казва в съобщението. Министерството отбелязва, че Валерий Асапов ще бъде награден посмъртно.Неизменен съюзник на сирийския режим, Русия се намеси с военна сила в конфликта през септември 2015 година в помощ на правителствените сили, изпитващи по това време затруднения в съпротивата си срещу бунтовниците и джихадистите, отбелязва АФП. Впоследствие властите в Дамаск спечелиха много победи с подкрепата на руски въздушни удари и руски военни съветници, назначени към войската.", "date": "2017.09.25", "title": "ИДИЛ уби руски генерал в Сирия"}
{"url": "https://offnews.bg/112/nov-intcident-sas-zasmukano-ot-dzhakuzi-4-godishno-dete-665795.html", "text": "Четиригодишно момиче пострада тежко при инцидент в джакузи в хотелски спа комплекс в село Брестник. Детето е било засмукано от помпата на съоръжението.Момиченцето било на почивка със семейството си. Родителите влезли в джакузито с дъщеря си, а помпата го засмукала. Няколко минути майката и бащата се опитвали да измъкнат детето. То било откарано в болница в Пловдив със сериозни наранявания, но без опасност за живота.Според родителите съоръжението не е било изправна и не е имало предпазна решетка. По думите на собственика на хотела джакузито е било проверено в началото на работния ден и всичко е било наред. Той припомни, че деца под 16 години не се допускат в джакузита, сауни и парни бани.В началото на тази година 4-годишно англичанче пострада много тежко при сходен инцидент на Златни пясъци. То беше с опасност за живота и с много тежки увреждания. Лекарите във Варна успяха да стабилизират състоянието му и детето се върна в родината си.", "date": "2017.09.25", "title": "Нов инцидент със засмукано от джакузи 4-годишно дете"}
{"url": "https://offnews.bg/analizi-i-komentari/pobedata-na-merkel-koiato-razocharova-665787.html", "text": "Най-голямата изненада на вечерта поднесе неизвестният избирател. Той отново наказа социолозите. Експертите, които измерват политическите нагласи, даваха на Ангела Меркел близо 40 процента от гласовете, но се получи най-слабият резултат за консерваторите от 1949 година насам. На този фон първата реакция на канцлерката след обявяването на данните от екзиптола прозвуча дори малко арогантно - тя заяви, че \"без нас не може да бъде съставено правителство.\"Социалдемократите - в опозицияКонсерваторите губят гласове в две посоки: от тях преливат гласове най-вече към свободните демократи и към десните популисти. В същото време ХДС/ХСС не успяват да мобилизират нови млади избиратели.Огромен принос за слабия резултат на консерваторите има катастрофалният резултат на ХСС в Бавария, който губи повече от 10 процента от гласовете, които партията успя да вземе на изборите преди 4 години. А тежкото поражение за социалдемократите отне на канцлерката Ангела Меркел една от възможностите за коалиционно управление - ГСДП обяви, че няма да участва отново в широка коалиция.Тройна коалицияЧисто аритметически остава възможна само тройната коалиция между ХДС/ХСС, СвДП и Зелените. На федерално ниво такова управление ще бъде премиера. Още отсега е ясно, че преговорите за съставяне на такова правителство ще бъдат много трудни. Свободните демократи и Зелените от доста време насам не мелят брашно заедно. Може би трябва да се проучи опитът на тройната коалиция в същите цветове, която от юни управлява в провинция Шлезвиг-Холщайн.За първи път от над 60 години в Бундестага ще бъдат представени 6 партии. Двете големи сред тях - консерваторите и социалдемократите - губят драматично места, докато останалите четири могат да се чувстват победители, защото всички те увеличават резултата си. И най-много - \"Алтернатива за Германия\" (АзГ), която с над 13 процента от гласовете става дори трета политическа сила в Бундестага. С двуцифрен резултат в парламента - след 4-годишно отсъствие - се връщат и свободните демократи. Левицата взема около 9 процента от гласовете и постига поставената цел, а Зелените дори я надхвърлят - вземат малко повече, отколкото очакваха. Но подкрепата и при трите по-малки партии е значително по-слаба отколкото при \"Алтернатива за Германия\".Недоволство от широката коалицияДосегашните управляващи загубиха сумарно почти 14 процента от гласовете си. При избирателна активност от около 75 процента - с 4 на сто повече от тази на изборите през 2013 - това означава много сериозно предупреждение от страна на избирателите. Времената, когато двете големи партии в центъра направляваха еднолично политическите съдбини на страната, са минало. Големите коалиции съдействат за укрепването на политическата периферия. Успехът на \"Алтернатива за Германия\" го потвърждава. Ако през 1987 г. ХДС/ХСС и ГСДП са имали общо 81 процента от гласовете, то на тези избори през 2017 делът им е спаднал на 54 процента.Шамарът, който избирателите зашлевиха на управляващата коалиция, показва, че въпреки добре функциониращата икономика и ниската безработица хората са недоволни от състоянието на останалите сфери, в т.ч. бежанската и пенсионната политика.Предизвикателството АзГСлед като влезе в почти всички провинциални парламенти, сега \"Алтернатива за Германия\" ще бъде представена също и във федералния парламент. В източните германски провинции тази партия дори се радва на цели 22 процента подкрепа и е втора политическа сила там. А сред мъжете-избиратели в Източна Германия АзГ дори е номер едно. На федерално ниво тази партия се качва от нула директно на третото място. Шейсет процента от нейните избиратели признават, че са дали гласа си за десните популисти в знак на протест срещу другите партии. Твърдите избиратели на \"Алтернатива за Германия\" са незначително малцинство. А техният водещ кандидат Александър Гауланд вече обяви, че целта им е да бутнат правителството на Ангела Меркел.", "date": "2017.09.25", "title": "Победата на Меркел, която разочарова"}
{"url": "https://offnews.bg/futbol/politcia-spasi-bazata-na-loko-ot-noshtna-ataka-na-besnite-fenove-665786.html", "text": "Десетки полицаи и жандармеристи с кучета блокираха снощи квартала около пловдивския парк Лаута, научи bTV. Два часа след края на градското дерби между Ботев и Локо група от около стотина ултраси на \"черно-белите\" направи неуспешен опит да проникне в клубната база.Бесните запалянковци  се опитаха да потърсят сметка на ръководството на клуба за срамната загуба с 0:3 от големия съперник. Привържениците видимо бяха употребили алкохол и само твърдата намеса на силите на реда предотврати по-сериозни инциденти.В неутрализирането на ултрасите бяха използвани специални полицейски кучета за масови безредици. Не се съобщава за арестувани.Самото дерби се игра без публика заради наказание на Ботев. Тепърва обаче напрежението се покачва.Феновете на Лаута искат незабавно разкарване от клуба на Христо Крушарски и неговото обкръжение, което те наричат \"пияндета\". Както е известно, агитката не може да преживее прогонването на идола Мартин Камбуров и постоянните изцепки на Крушарски, който наричаше играчите \"гейове\" и как ли още не.Те смятат, че бизнесменът от Говедарци е спуснат с парашут. Чуват се гласове дори за свободен Локо от селските групи, а не тази мъка в момента. ", "date": "2017.09.25", "title": "Полиция спаси базата на Локо от нощна атака на бесните фенове"}
{"url": "https://offnews.bg/obshtestvo/preduprezhdenie-ot-api-ne-karajte-za-pernik-prez-vladaia-665788.html", "text": "Ремонт на Източната тангента на София в участъка от магистрала „Тракия“ до Северната скоростна тангента започва от днес, съобщиха от Агенция Пътна инфраструктура.От утре пък ще започне поетапен ремонт на участъка от пътя София – Перник през Владая.Първата отсечката, по която ще се работи, е между „Черния кос“ и КПП „Владая“, в двете платна в посока София. Движението ще се пренасочи двупосочно в платната за Перник.За улеснение на трафика по време на строителните дейности от Пътната агенция препоръчват на шофьорите да използват автомагистрала „Люлин“ и третокласния път Голямо Бучино – Мало Бучино – Суходол.", "date": "2017.09.25", "title": "Предупреждение от АПИ: Не карайте за Перник през Владая"}
{"url": "https://offnews.bg/zdrave/za-5-godini-400-sluchaia-na-nasilie-nad-meditci-samo-15-prisadi-za-t-665839.html", "text": "„За пет години има над 400 случая на насилие над медицински лица, които са завършили само с три ефективни присъди, а в 15 случая само с условна или друга присъда“, каза омбудсманът Мая Манолова днес на кръгла маса, посветена на превенцията на агресията срещу медицински лица. „За мен това не е нов проблем. През 2013 г. в качеството си на зам.-председател на 42-рия парламент бях автор и внесох заедно с други колеги предложения за промени в Наказателния кодекс, с които да бъдат криминализирани посегателствата върху лекари и върху медицински лица по време на тяхната работа. Тези посегателства да бъдат приравнени като посегателствата срещу полицаи, срещу съдии, прокурори, срещу магистрати\", каза Манолова.Според Манолова обаче трябва да се търсят други решения за ограничаване на агресията срещу медици извън законодателството. Общественият посредник подчерта, че насилието над медици е проява преди всичко на засилващата се агресия в българското общество, която се дължи на липсата на справедливост и съпътстващото чувство за безнаказаност. Тя посочи, че хроничното недофинансиране в сферата на здравеопазването е другата причина за нарастващата агресия над медици у нас.„Според данни на пациентски организации хората вече доплащат над 50 %, или близо 50% от лечението от джоба си. Това, според мен, е причина и за напрежението между пациенти и между лекари. Мога да си представя как се чувства един лекар, който трябва да обясни на пациента, че за да му бъде осигурено най-доброто лечение, най-добрите импланти, консумативи, или нещо друго, което е важно, е необходимо да си доплати. В същото време, това е на фона на мизерното заплащане, особено за някои специалисти, особено за средния медицински персонал, срещу което има 24-часови ангажименти, труд на няколко смени, поради недостигащи кадри\", обобщи омбудсманът.На кръглата маса бяха изнесени данни, от които става ясно, че само за първите 6 месеца на тази година случаите на посегателство над медицински лица у нас са 26, като за сравнение за цялата 2016 г. те са били 28, а за 2015 г. - 47.Над 100 пък са регистрираните нападения само над екипи на спешната помощ за последните две години и половина.По информация на лечебните заведения в страната от 2013 г. досега случаите на насилие над медици са 70-80 средно годишно, а ефективните присъди за същия период са едва 3, като условните, пробацията и глобата са общо 15.Сред 1400 анкетирани медицински лица, всеки втори е заявил, че е бил обект на агресия. На този фон - 91.2% от медицинските специалисти у нас не подават жалби в полицията и 96.3% не сигнализират прокуратурата.Проучване на БЛС отчита, че едва 5% от пациентите одобряват здравната система, а необходимостта от доплащане за здравни услуги е сред основните причини за недоволство на пациентите.", "date": "2017.09.25", "title": "За 5 години: 400 случая на насилие над медици, само 15 присъди за тях"}
{"url": "https://offnews.bg/politika/borisov-se-iadosa-na-vapros-za-gergov-ne-viarvam-che-ima-idiot-kojt-665838.html", "text": "Не вярвам, че има такъв идиот в държавата, който да си помисли, че съм тук, за затопляне на отношенията с Георги Гергов и БСП.Това каза пред журналисти в Пловдив премиерът Бойко Борисов в отговор на въпрос дали посещението му на откриването на Международния технически панаир има политически характер и дали това може да бъде тълкувано като знак за затопляне на отношенията с Георги Гергов и БСП.„Аз не вярвам, че има такъв идиот в държавата. Не мнозина, един идиот не мога да си представя”, отговори премиерът. Той даде пример с Германия, където социалдемократите като втора политическа сила излезли в опозиция, но било нормално да ги поканят за съвместно управление с християндемократите на Меркел. „Пловдивският панаир е толкова традиционен, от толкова години се прави, огромна численост на български компании и на иновации от цял свят виждате тук – най-новото, най-съвременното. Наслушах се на такива глупости. И вчера социалдемократите излязоха в Германия и казаха - ще оставаме в опозиция. Това е нормално, но е нормално и да ги поканят. И ние ги поканихме – едно единствено нещо е водено като преговор - за председател на парламента. Тук е Гергов, да дойде да го потвърждава“, коментира Борисов.„И за това го предложихме. Какви са тези работи – някой искал да купи някого? Ние отидохме, преговаряхме ясно и публично. Г-н Гергов си носи и политическата, и партийната и цялата отговорност. Едно единствено нещо – говорихме за председател на парламента. Той се обади, аз му се обадих, казахме „ок“. Моята партия беше против, защото казаха, когато сложим председател на парламента, целият дневен ред ще се определя от него. Въпреки този риск ние казахме да, но за политическата стабилност и председателството, това можем да го предложим. За коалиция никога не сме говорили, нито те са искали, нито ние сме искали. Какво след това ни натоварвате с такива очаквания – мнозина щели да попита дали сме си затоплили отношенията. Ами според мен ще е глупаво, няма де е европейско, ако дойда на панаира и кажа Гергов да не е до мен или да не идва на откриването“, заяви още Борисов.След вътрешнополитическите въпроси премиерът коментира и конфликтът между САЩ и Северна Корея. Според него \"военният конфликт не е решим\".Според Борисов когато от едната страна има учения на Русия и Китай, а от другата летят американски изтребители със техните самолетоносачи, заедно с Япония, от такъв конфликт победител няма да има. „Изключително съм разтревожен и всяка сутрин първо пускам CNN, за да видя дали не върви някакъв извънреден надпис”, каза още премиерът.", "date": "2017.09.25", "title": "Борисов се ядоса на въпрос за Гергов: Не вярвам, че има идиот, който да мисли, че затопляме отношенията"}
{"url": "https://offnews.bg/izvan-terena/zastrashena-ot-obezglaviavane-pornozvezda-napomni-za-sebe-si-665858.html", "text": "Бившата ливанска хардкор порнозвезда Миа Халифа отново напомни за себе си. Заплашената с обезглавяване от Ислямска държава сексбомба пусна видео в социалните мрежи, в което е полуоблечена, а единствената й публика е домашният й любимец - сладко пухкамо кученце.Видеото завършва именно с едър план на кутрето, на което е приписана репликата \"Мамо, престани да бъдеш такава...\" и следва нецензурен израз, употребяван по адрес на леките жени.Миа заряза порното, но ислямистите са бесни за това, че е снимала сцени с традиционно облекло.Тя остава дълбоко свързана със спорта и то не само заради интимните си контакти с редица известни имена. Халифа е нещо като талисман на отборите на Вашингтон в НХЛ и НБА.", "date": "2017.09.25", "title": "Застрашена от обезглавяване порнозвезда напомни за себе си"}
{"url": "https://offnews.bg/tenis/grigor-dimitrov-se-zavarna-ofitcialno-v-top-8-665792.html", "text": "Понеделникът донесе и официалното завръщане на Григор Димитров в Топ 8 на мъжкия тенис. Хасковлията изравни най-доброто си постижение в седмичната класация.Това стана възможно благодарение на отнемането на 150 точки от актива на контузения Стан Вавринка. Миналата година по това време швейцарецът игра финал в Санкт Петербург, който загуби от Саша Зверев, утомнява \"Тенис кафе\". Така активът на Стан вече е 3540 точки – с 35 по-малко от този на Димитров. Първата ни ракета не е играл от отпадането от Андрей Рубльов във втория кръг на Откритото първенство на САЩ. За първи път Григор достигна до №8 в световната ранглиста в началото на август 2014-а и се задържа на тази позиция едва 4 седмици.Димитров продължава битката и за класиране на Финалния Мастърс на ATP в Лондон. В годишната класация българинът е шести с преднина от 110 точки пред Марин Чилич и само на 45 зад петия Стан Вавринка.Изкачването на Григор до №8 е и единствената промяна в Топ 10, който изглежда така: ", "date": "2017.09.25", "title": "Григор Димитров се завърна официално в Топ 8"}
{"url": "https://offnews.bg/sviat/dve-treti-ot-amerikantcite-ne-iskat-udar-sreshtu-diktatora-kim-665790.html", "text": "Две трети от американците са против непредизвикан военен удар на САЩ срещу Северна Корея и вярват, че по-скоро американските военни ръководители биха се справили с дипломатическата криза с Пхенян, а не президентът Доналд Тръмп. Това сочи допитване на в. \"Вашингтон пост\" и Ей Би Си нюз, цитирано от ДПА, предаде БТА.Според анкетата 67 процента от американците са на мнение, че САЩ не бива да извършват превантивен военен удар срещу Северна Корея.Представителната извадка е обхващала 1002 възрастни американци, които в периода 18-21 септември е трябвало да отговорят на 20 въпроса за това дали президентът Тръмп и неговата администрация са в състояние да се справят с възможна военна конфронтация със Северна Корея и да управляват страната.Повечето американци имат доверие в способността на военните ръководители в САЩ да се справят по отговорен начин с проблема със Северна Корея. 72 процента от анкетираните заявяват, че имат \"много голямо\" или \"доста голямо\" доверие във военното ръководство спрямо 37 процента за Тръмп.Мнозинство от 70 процента смятат, че Северна Корея представлява сериозна заплаха за Съединените щати, но едва 39 на сто подкрепят удари срещу севернокорейски военни цели, за да бъде принуден Пхенян да се откаже от ядрената си програма.Резултатите от допитването бяха разпространени в деня, когато Северна Корея организира масов антиамерикански митинг в столицата Пхенян с участието на над 100 000 души според съобщение на севернокорейската информационна агенция КЦТА.", "date": "2017.09.25", "title": "Две трети от американците не искат удар срещу диктатора Ким"}
{"url": "https://offnews.bg/obshtestvo/malkiat-bajriam-veche-kara-kolelo-i-iska-da-stane-lekar-665791.html", "text": "Малкият Байрям, който, след много перипетии у нас, беше подложен на бъбречна трансплантация в Германия, вече си е у дома в село Тъжа, чувства се добре и започва нов живот, разказа бТВ в сутрешния си блок.Вече са се сбъднали някои от мечтите на 9-годишното дете – да пие вода и да кара колело. Новата му мечта е да стане лекар, като иска да учи в Германия.Преди да замине за лечение през март, Байрям ходеше на хемодиализа по няколко пъти седмично, затова досега не е посещавал нито детска градина, нито училище. Днес той и семейството му ще отидат в училището в селото, за да видят как може да се запише.Бабата на момчето – Селима, разказа, че трансплантацията се е позабавила, защото Байрям не е имал всички необходими имунизации, че е имало и тежки моменти, но не иска да се връща към тях. Важното е, че сега той е добре.Дядото – Байрям Али, добави, че момчето вече може да яде и пие всичко, не са му наложени никакви ограничения. Предстои в следващите три месеца да му се правят прегледи само в София, а през януари ще има и контролен преглед в Германия.", "date": "2017.09.25", "title": "Малкият Байрям вече кара колело и иска да стане лекар"}
{"url": "https://offnews.bg/zimni/sasht-poiska-ofitcialno-izhvarlianeto-na-rusia-ot-olimpiadata-665789.html", "text": "Президентът на Американската антидопингова агенция Тревис Тайгърт се обяви офицално за пълно отстраняване на Русия от зимната Олимпиада в Пьончан. Изказването му е пред \"Гардиън\".\"Световната антидопингова организация трябва да постъпи по този начин, както го направи за Рио. Тоест, да препоръча пълно отстраняване на Русия от Игрите. Също така да позволи на спортистите да се състезават под неутрален флаг, ако докажат своята чистота\", каза американецът.Според него проблемът е в това, че допускане на Русия ще даде ужасяващ сигнал на целия спорт. \"Всяка друга мярка ще означава освобождаване на провинилия се от затвора\", изказа се образно Тайгърт.На 14 септември националните антидопингови агенции на 17 страни, сред които САЩ, Великобритания и Канада, се обявиха са отстраняване на руснаците от Олимпиадата през 2018 година заради скандалите. Те получиха подкрепа от още 12 държави.Разследването на МОК стартира през лятото на 2016 година след доклад на Ричард Макларън, шеф на WADA. С документите се занимават две комисии. Окончателно решение се очаква всеки момент. Игрите в Пьончан започват на 9 февруари, така че много време за мислене няма.", "date": "2017.09.25", "title": "САЩ поиска официално изхвърлянето на Русия от Олимпиадата"}
{"url": "https://offnews.bg/stil/melania-tramp-bra-zelenchutci-s-riza-za-1380-665811.html", "text": "Президентската съпруга Мелания Тръмп продължи традицията на Мишел Обама и покани гости и медии в зеленчуковата градина на Белия дом. Първата дама събра деца от клуба \"Boys and Girls Club\" във Вашингтон, за да й помагат да наберат биозеленчуците.Зеленчуковата градина бе засадена от мисис Обама и захранва кухнята на Белия дом, както и социални домове в околността.Повод за клюки обаче отново стана облеклото на първата дама - този път тя носеше риза за 1380 долара на френската марка Balmian.Дрехата предизвика сериозна дискусия в интернет. По-паметливите припомниха, че по същия повод Мишел Обама носеше ботуши за 1150 долара на друга скъпа марка.Този случай не е първият, в който Мелания Тръмп става обект на критика относно подбора си на облекло. След като ураганът Харви удари Хюстън, първата дама се качи на президентския самолет с токчета и елегантно облекло, за да посети със съпруга си бедстващия град.", "date": "2017.09.25", "title": "Мелания Тръмп бра зеленчуци с риза за $1380"}
{"url": "https://offnews.bg/izvan-terena/zvezda-na-pornoto-obvini-avstralijska-legenda-v-poboj-665813.html", "text": "Петъчна веселба завърши с проблеми за австралийската легенда на крикета Шейн Уорн! Той беше обвинен от прочута звезда на порното в побой, извършен в лондонски тузарски клуб.Жертва се изкара 30-годишната Валери Фокс. Тя се представя като модел, но е по-популярна с участието си в няколко дузини филмчета, където не носи дрехи.Валери заяви, че 48-годишният бивш спортист я е праснал в лицето, докато са се веселили заедно. Медиите подеха скандала, така вчера Шейн беше привикан в полицейски участък.На излизане той заяви: \"Бях шокиран от прочетеното в медиите. Обвиненията са фалшиви. Съдействах напълно на полицията, те видяха записи от камери, разпитаха свидетели.Полицаите ме увериха, че съм напълно изчистен по всички появили се обвинения и няма да предприемат по-нататъшни действия. Край на темата! Благодаря на всички за съобщенията с подкрепа\", каза легендата на Австралия.Чакаме отговор от Валери, която може би се опитва да пораздвижи кариерата си в света на порното, където конкуренцията е убийствена.", "date": "2017.09.25", "title": "Звезда на порното обвини австралийска легенда в побой"}
{"url": "https://offnews.bg/112/balgarka-zagina-na-halkidiki-pri-opit-za-rekord-na-gines-po-gmurkane-665793.html", "text": "Българката Теодора Балабанова загина при неуспешен опит за поставяне на рекорд на „Гинес“ по гмуркане в открити води, съобщи Български новини.Съпругът ѝ също е пострадал при спускането. В момента той се намира в интензивното отделение на болницата в Солун, докъдето е транспортиран с хеликоптер.Инцидентът стана в заливът Торонеос, който се намира между полуостровите Касандра и Ситония в Гърция. Там Теодора и съпругът й Михаил са се опитали да достигнат дълбочина от 231 метра, но по време на спускането внезапно получили дезориентация и се почувствали зле.Двамата са собственици на водолазния център Atlantis Diving Center в Никити, Ситония.", "date": "2017.09.25", "title": "Българка загина на Халкидики при опит за рекорд на Гинес по гмуркане"}
{"url": "https://offnews.bg/futbol/tova-e-ludost-fen-na-fenerbahche-stroshi-televizora-si-s-iumrutci-vi-665794.html", "text": "Лудостта на турските фенове е пословична, но този май мина всякакви бариери. Ултрас на Фенербахче потроши буквално телевизора си от бой по време на кървавото дерби с Бешикташ.Яростта на запалянкото беше заснета от негов приятел и качена в Туитър. На кадрите се виждат как неизвестният фен тегли близо 10 секунди серия юмруци в екрана. И преди да почне избликът върху стъклото личи дупка. Явно \"боят\" е започнал по-рано.Дербито наистина не беше от обикновените. Съдията извади общо 5 червени картона, като първите бяха още преди почивката!Изгонени бяха трима от Бешикташ и двама от \"фенерите\". Тимът на запалянкото изтръгна успеха 2:1 с две дузпи! Трудно ни е да си представим какво може да направи този човек, ако неговият отбор губи с две дузпи!Бразилската звезда Соуса от Фенербахче се развълнува от видеото. Той написа в Туитър, че е готов да купи веднага нов телевизор на ултраса. Условието е едно - да не го налага с юмруци при следващия завързан мач. ", "date": "2017.09.25", "title": "Това е лудост! Фен на Фенербахче строши телевизора си с юмруци (видео)"}
{"url": "https://offnews.bg/futbol/tarsi-se-spasitel-665800.html", "text": "Бундеслигата се гордее (и с право), че е най-резултатното от петте големи първенства в Европа. А също и най-посетеното – всеки кръг на мач ходят по над 45 000 зрители. И докато последното трудно ще се промени през този сезон – стадионите и на Щутгарт, и на Хановер събират по над 50 000 зрители, то головете започват да намалят неприятно бързо. През сезона 2013/2014 те бяха средно по 3,16 на мач, а в последните 10 години няма друг шампионат от големите пет, който да е минал границата от три гола средно на двубой. През миналия сезон цифрата беше 2,86 и това не е никак малко, но в Испания беше 2,94, а в Италия – 2,95 – за първи път в последното десетилетие Бундеслигата не бе на първо място.Този сезон не започна особено обещаващо – първото нулево равенство бе още в първия кръг, като в него само в един мач се разписаха и двата отбора. В последния кръг имаше цели три нулеви равенства и само седемте гола в Дортмунд помогнаха да бъде мината границата от два гола средно на мач. Седем отбора от всички 18 нямат средно по един вкаран гол до момента, а още три имат точно шест. И знаците са, че тенденцията трудно ще се промени. Последният Кьолн стигна до първата си точка в шестия кръг след 0:0 с Хановер. Тимът има само един вкаран гол до момента – от защитника Сьоренсен. Явно и треньорът Петер Щьогер, и спортният директор Йорг Шмадке не са очаквали раздялата с Антони Модест да се отрази толкова негативно, но е факт. С него в състава \"козлите\" щяха вече да са взели два-три мача на магия и да са доста по-напред в класирането – така, както ставаше през миналия сезон. ВВзетият за негов заместник Джон Кордоба е различен като стил – много по-работлив и подвижен, но му липсва магията на Модест (). Колумбиецът има над 20 удара по посока на вратата, но все още без гол.Положението във Вердер (три гола до момента) не е по-розово. Голмайсторът Макс Крузе (15 попадения и седем асистенции през миналия сезон) ще е извън игра още дълго време заради счупена ключица, така че Александер Нури ще трябва да разчита головете да се разпределят по някакъв начин между останалите футболисти. През миналия сезон се получаваше – Бартелс, Дилейни, Юнузович и компания помогнаха с по няколко гола, но този все още не. И зелените са все още без победа.През лятото Фрайбург продаде само двама футболисти, но ключови – Максимилиан Филип отиде в Борусия Дортмунд и вече има четири попадения за тима, докато Винченцо Грифо не играе за Гладбах заради контузия. Без тях обаче южняците не могат да вкарват – два гола до момента, дело на Нидерлехнер и Петерсен. Три от четирите точки са спечелени след нулеви равенства, но за разлика от другите отбори в дъното, във Фрайбург поне защитата е стабилна, така че би трябвало скоро южняците да вземат и първата си победа.Хамбургер има четири вкарани гола (всичките в първите два кръга), като три от тях са след статични положения. След това северняците записаха четири поредни загуби с 10 допуснати попадения. И без Николай Мюлер, който няма да се върне скоро в игра, и Аарън Хънт, HSV изглежда просто неспособен да стигне до гол. В три от последните четири кръга отборът дори не създаде чисто положение, а Боби Ууд колкото и да са старае, сам няма да успее да издърпа тима на Маркус Гисдол от блатото.Волфсбург вкара три гола в два кръга, при това този измъкна 2:2 в Мюнхен, но допреди идването на новия треньор положението на \"вълцит\"е беше отчайващо. Още повече Марио Гомес, който сам ги спаси през миналия сезон, е контузен. Мартин Шмид обаче внесе нова енергия, а и наличието на Нтеп, Ориги, Дидави и Мали би трябвало да означава, че по-добрите времена са съвсем близо. А и първата точка в Мюнхен от 2001-а година насам (и едва втора въобще във визита на Байерн) дава надежда.При Щутгарт е по-мътно. Голмайсторът на Втора Бундеслига в последните два сезона – Симон Тероде, все още не се е разписал в елита. Предишният му престой в Първа Бундеслига също не бе особено успешен, а и историята не му дава особено голям шанс да промени това. Доминик Кумбела бе последният преди него, който игра в елита – с Брауншвайг, и нямаше особен успех. Всъщност, откакто Миливое Новакович взе короната с 20 гола през сезон 2007/08 с Кьолн и вкара след това 16 в Бундеслигата, нещата за голмайстора на втория ешелон не се развиват добре.При Айнтрахт проблемите с вкарването на голове под ръководството на Нико Ковач () са пословични и отсъствието на Алекс Майер хич не помага на \"орлите\". Но пък ефикасността им е впечатляваща – седемте точки бяха спечелени с първите три вкарани гола. Освен това организацията и стилът на игра гарантират, че макар и ниско резултатен, отборът от Франкфурт ще седи далеч от опасната зона.Пабло де Бласис. Аржентинецът вкара гол номер 500 за Майнц в Бундеслигата при победата с 1:0 над Херта. Мачът бе първият този сезон без нито един точен удар във вратите през първото полувреме.Борусия Дортмунд най-накрая допусна гол, а можеше и да са много повече, но Роман Бюрки спаси четири чисти положение на Борусия Мьонхенгладбах. Дортмунд вкара по-голямата част от своите положения и продължава да е на върха. Обамеянг записа хеттрик, а Максимилиан Филип добави още два гола. Юлиан Вайгл пък се разписа за първи път в кариерата си в 62-я си двубой в елита. Лукас Аларио дебютира с гол и асистенция за Леверкузен при 3:0 над Хамбургер. Аржентинецът получи разрешение да играе от ФИФА ден по-рано и изглежда ще се окаже търсеният партньор на Кевин Фоланд. Леверкузен пък записа шеста поредна домакинска победа над HSV.Юлиан Нагелсман спечели Битката на съучениците (и най-млади треньори в елита) срещу Доменико Тедеско. Двамата завършиха първи и втори по успех през 2013-а треньорската академия на ГФС. Преди четири години Тедеско изпревари Нагелсман, но сега Хофенхайм победи Шалке с 2:0. Младокът Денис Гайгер реализира първия гол в професионалната си кариера.Тимо Вернер вкара за пети път през сезона. Така той стана най-резултатният футболист под 21 години в големите първенства на Европа.Хановер постави нов клубен рекорд, като записа шести пореден мач без загуба.Мартин Шмидт вече трето поредно гостуване в Мюнхен няма поражение. Юрген Клоп имаше същото постижение между 2011-а и 2014-а.Нюрнберг спечели гостуване във Фюрт за първи път след 7293 дни пауза - 38 години чакане за успех в дербито навън. Тимът се изкачи на второ място в класирането, на три точки зад Фортуна Дюселдорф. Дуисбург падна от третия Холщайн Кийл с 1:3 и отборът на Илия Груев вече е 14-и. Дармщадт остана четвърти, след като вкара два гола в последните три минути, за да измъкне 3:3 от Динамо Дрезден.„Просто не можем да вкараме топката в мрежата. Трябва да спечелим следващата седмица“ – Флориан Кайнц от Вердер след 0:0 с Фрайбург.„Изтощен съм. И това е добре, защото ми писна от месеците рехабилитация“ – Юлиан Вайгл след гола си във вратата на Гладбах.„Не изпълнихме нищо от плана, който имахме. Искахме да бъдем солидни в защита, не бяхме. Искахме да задържаме топката – не го правехме. Губихме я твърде бързо и твърде лесно. Искахме да използваме контраатаките – използвахме както трябва само една. Затова загубихме“ – Матиас Гинтер от Глдбах анализира честно причините за поражението в Дортмунд.", "date": "2017.09.25", "title": "Търси се Спасител"}
{"url": "https://offnews.bg/sviat/raztceplenie-sled-izborite-liderat-na-populistite-se-otkaza-ot-bundes-665820.html", "text": "Един от лидерите на \"Алтернатива за Германия\" - Фрауке Петри, обяви днес, че няма да бъде депутат в парламентарната й група в Бундестага заради агресивни изказвания на партията след изборите, предаде Франс прес.\"След дълъг размисъл реших да не членувам в парламентарната група\" на АзГ в Бундестага, обяви тя на пресконференция в Берлин, в която участваха и другите лидери на антиимигрантската партия.Фрауке Петри е представител на умереното крило в АзГ, отбелязва ТАСС. След като обяви решението си, тя напусна залата, без да отговаря на повече въпроси.Петри е съпредседател на АзГ, но е все повече изолирана от другите лидери през последните месеци. След вчерашните избори \"Алтернатива за Германия\" стана трета парламентарна сила и постигна особено високи резултати в родната провинция на Петри Саксония, а самата Петри спечели депутатско място, отбелязва Асошиейтед прес.Петри е заявявала, че иска да направи партията готова да управлява през 2021 г., докато други представители на АзГ обявяват за свой приоритет да са безкомпромисна опозиция.\"Една анархистка партия може да е успешна в опозиция, но не може да направи на избирателите надеждно предложение за управление\", заяви Фрауке Петри на днешната пресконференция.", "date": "2017.09.25", "title": "Разцепление след изборите: Лидерът на популистите се отказа от Бундестага"}
{"url": "https://offnews.bg/kultura/gradskiat-trubadur-gilem-desk-idva-v-balgaria-na-24-noemvri-665817.html", "text": "Едно любопитно събитие за всички меломани и любители на старинния звук предстои тази есен – първото гостуване в България на френския композитор и виртуоз на инструмента хърди-гърди Гилем Деск на 24 ноември в Студио 1 на БНР от 21 ч. Музикантът идва у нас по покана на триото \"Ambient Folklore\" и \"Alarma Punk Jazz\".Инструментът хърди-гърди (нем. Drehleier, фр. Vielle a roue) датира от XII век и е слабо познат у нас. На практика до момента няма артисти, представяли в България изключително екзотичното му звучене на живо. Гилем Деск пристига със своето електрическо хърди-гърди, което на външен вид може да се опише като електрическа латерна с ръчка или както го наричат от \"The Society of Rare and Strange Instruments\" - ренесансов синтезатор с манивела. Деск е съвременен градски трубадур, който пътува по сцените, площадите и фестивалите на Франция и омагьосва публиката със създадените от самите него мелодии, съчетаващи звуци.Понякога той пътува сам, друг път можем да го видим с групата му \"Arcane Alchemists\", a стремежът му към музикален експеримент се изразява в множество колаборации с артисти от различни жанрове, като характерният звук на неговият инструмент може да бъде доловен и в не малко филмови проекти. Често пъти творчеството му е сравнявано с левантинска музика, преплетена със съвременен пънк. Част от композициите си музикантът е събрал и в дебютния си албум, който предстои да излезе тази есен. Деск черпи вдъхновение както от традицията на автентичното хърди-гърди, така и от съвременната музика като резултатът е една магическа импровизация, която ни потапя в една непозната вселена. На 24 ноември от 21:00 ч. Деск ни кани заедно да изживеем една несравнима емоция в Студио 1 на БНР и да се отправим на едно вълнуващо пътуване към други измерения, ей така семпло, между няколко завъртания на емблематичния си инструмент.Повече информация ще откриете на .Билети за събитието могат да бъдат закупени предварително онлайн в системата на  и на касите на EasyPay в цялата страна.", "date": "2017.09.25", "title": "Градският трубадур Гилем Деск идва в България на 24 ноември"}
{"url": "https://offnews.bg/politika/i-borisov-pisa-na-merkel-razchitajte-na-balgaria-665814.html", "text": "Министър-председателят Бойко Борисов изрази най-сърдечни поздравления за убедителната изборна победа на Християндемократичeския съюз в писмо до канцлера на Федерална република Германия Ангела Меркел, съобщиха от правителствената пресслужба. Той подчертава, че като лидер на най-силната политическа сила в Германия г-жа Меркел ще може и занапред да разчита на България като приятел и стратегически партньор в ЕС и НАТО.", "date": "2017.09.25", "title": "И Борисов писа на Меркел: Разчитайте на България"}
