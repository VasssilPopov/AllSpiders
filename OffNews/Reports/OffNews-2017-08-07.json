{"url": "https://offnews.bg/futbol/noviat-trenior-na-levski-pristigna-v-sofia-s-advokat-662289.html", "text": "Новият треньор на Левски Делио Роси пристигна в София в компанията на своя адвокат Лука Пердоми, както и на тримата помощници, които ще бъдат в неговия щаб.Става въпрос за помощник треньор, кондиционен треньор и треньор на вратарите. Изпълнителният директор Красимир Иванов, както и пресаташето Петър Мисов посрещнаха треньорския щаб, информира Sportal.bg.Утре сутринта се очаква договорите на Делио Роси и помощниците му да бъдат подписани официално, които ще бъдат в рамките на две години.Бившият треньор на Лацио отказа да говори пред медиите, които го чакаха на летището, тъй като все още не е подписал официален договор.Изпълнителният директор на Левски Красимир Иванов заяви, че в клуба има бюджет за нови футболисти, ако бъдат поискани от Делио Роси.", "date": "2017.08.07", "title": "Новият треньор на Левски пристигна в София с адвокат"}
{"url": "https://offnews.bg/obshtestvo/zabranata-za-stroezh-v-kaliakra-zasiaga-blizki-na-martinov-sudzhuka-i-662286.html", "text": "Забраната за строежи в Черноморска Добруджа засяга роднини на бившия вече депутат от ГЕРБ Живко Мартинов, чието име нашумя със скандала \"Суджукгейт\", , както и множество държавни и общински имоти, както и такива на хора, свързани с властта.Отменяйки заповедта на министър , премиерът Бойко Борисов е направил услуга на изгонения депутат от ГЕРБ Живко Мартинов – Суджука.До 2014 г. той е бил съсобственик на фирмата „Калиакра Инвест“, която държи трите най-апетитни терена до самия резерват „Калиакра“. В момента съсобственици на фирмата са неговият брат Николай Мартинов и парламентарният му съветник Валентин Иванов – Цуци.Фирмата притежава общо 300 декара, като 280 декара от тях са предназначени за застрояване. Това са и най-големите урегулирани терени в защитената зона, съответно най-засегнати като материален интерес от забраната за строеж, допълва изданието. Друг от терените, засегнати от отменената забрана за строеж, е собственост на руската фирма „Адамант Турс“, която според изданието е свързана с варненската групировка ТИМ.  Теренът е със статут на „незастроен имот за жилищни нужди“.Най-големият частен терен в защитената зона около Калиакра е над плажа Болата. Теренът е собственост на фирмата „Милениум Енд Ко“ ЕООД. Фирмата купува имота от „Интерсел България“ ЕООД през 2014 г. Двете фирми обаче имат един собственик - люксембургската офшорна компания „Гoлф Енд Лейжър Ентърпрайсис Интернешънъл Ес Ей“.„Интерсел“ притежава няколко фирми свързани с лозарство: „Лозови градини“ ЕООД, „Крайморски градини“ ЕООД, „Лозя Калиакра“ ЕООД и т.н. И трите компании са били управлявани от Александър Драмалийски, който е бил и управител на голф комплекса на Красимир Гергов „Трейшън Клифс Голф енд Спа Резорт“. До април 2008 съуправител на фирмата заедно с Драмалийски е и самият Гергов, допълва сайтът.В миналото е имало опити теренът да бъде засаден с лозови насаждения, но те са били спрени от РИОСВ – Варна, а опитите за лозарски насаждения се свързват с името на Бисер Христов, който е съсобственик на луксозния комплекс „Магнолия“ в полите на Витоша. Той е и бизнес съдружник със сина на Огнян Дойнов – Росен.Двамата са били управители на „Бояна Парк София“, където пък в момента управител е Александър Драмалийски.", "date": "2017.08.07", "title": "Забраната за строеж в Калиакра засяга близки на Мартинов Суджука и олигархични офшорки"}
{"url": "https://offnews.bg/obshtestvo/holandia-razbi-mrezha-za-trafik-na-balgarski-zheni-662292.html", "text": "Холандската полиция е разбила международна престъпна организация за трафик на хора, която е принуждавала жени от Сливен да проституират, съобщи холандската обществена телевизия „Ен о ес“, цитирана от .Жените е трябвало да работят в Белгия и Холандия.Трима заподозрени са арестувани в Амстердам, сред тях е и тарторът на бандата. В друг град в Холандия е заловен още един заподозрян, а в Германия и България за арестувани 7 души.Трафикантите са действали от Сливен, където има арести и обиски.Намерени са пари, наркотици, снимки и документи. Полицията е конфискувала и един автомобил.", "date": "2017.08.07", "title": "Холандия разби мрежа за трафик на български жени"}
{"url": "https://offnews.bg/leka-atletika/bez-balgari-i-vav-finala-na-trojnia-skok-662297.html", "text": "Момчил Караилиев и Георги Цонов не успяха да намерят място във финала на троен скок на световното първенство в Лондон. Нормативът бе 17.00 м, но той бе преминат само от трима атлети. Така нашите момчета имаха реален шанс да влязат сред 12-те най-добри, но не успяха да се възползват, информира специализираният сайт bgathletic.com. В едната квалификационна група Момчил скачаше последен, но започна със скромните 16.01 м, последва фаул и в третия се събра, но записа само 16.57 м. С този метраж той се класира 8-и в групата и 15-и в крайното класиране. Георги Цонов също не успя да покаже най-доброто от себе си. В група Б той започна с 16.53, последва 16.32 и фаул в третия. Така Георги завърши 9-и в групата и 18-и в крайното класиране.   С най-слаб резултат за финала 16.66 м се „уреди“ кубинецът Лазаро Мартинес. Толкова показа и 11-ият – китаецът Руитинг Ву, което бе напълно във възможностите на Момчил и Георги. С най-добър резултат за финала отива Крис Бенард от САЩ със 17.20, а Крисчън Тейлър от раз скочи 17.15.  Финалът е в четвъртък от 22:20 часа.", "date": "2017.08.07", "title": "Без българи и във финала на тройния скок"}
{"url": "https://offnews.bg/obshtestvo/umishleno-li-dezinformiraha-horata-v-dobrudzha-po-sluchaia-s-osazhdane-662271.html", "text": "На 4 август 2017 г. станахме свидетели на организирана кампания, която, криейки се зад страховете на хората да не бъдат отнети собствеността и поминъкът им, целеше да дискредитира за пореден път НАТУРА 2000 – един от законовите инструменти за опазване на природата в Европейския съюз. Ние считаме, че чрез т. нар. „граждански протест“ бяха осуетени обществените обсъждания на проекта за интегриран план за управление на три защитени зони, за да не бъде представена и подложена на обсъждане важна информация за управление на зоните и да се отклони вниманието от основните проблеми, довели до осъждането на страната ни от Европейския съд по делото „Калиакра“.Ние, като организация регистрирана в обществена полза, държим обществеността да бъде навременно и коректно информирана за действията на държавата и местните власти по осъществяване на природозащитната политика, а не да бъде употребявана за избягване на отговорността за прилагане на европейските закони. Затова, базирайки се на официални данни, даваме следното изявление по повод въпросите, които през последните дни станаха повод за дебати и объркване, поради разнопосочна информация:Относно осъдителната присъда на Европейския съд по делото Калиакра: България е осъдена за неспазване на три директиви на ЕС поради изграждане на 6 ветроенергийни парка в защитена зона Калиакра и едно голф игрище в защитена зона „Белите скали“. Съгласно чл. 260 от Договора на ЕС България е правно задължена да предприеме необходимите мерки, за да се съобрази с решението на Съда. Също така следва да не допуска такива закононарушения по отношение и на други територии, видове или местообитания, обект на защита. На 24 април 2016 г. БДЗП предостави на тогавашния министър на околната среда своята позиция относно седем наложителни мерки, които следва да бъдат предприети (доп. инф. 1). Те включват спиране и демонтиране на ветропарковете, подробна оценка на щетите от тях и от голф игрището, за да се предприемат съответните възстановителни мерки, както и законова защита за все още незасегнатите степни местообитания в зони „Калиакра“ и „Белите скали“. Нито една от тези мерки не бе предприета от правителството за повече от година. Частична оценка на щетите има единствено в проекта за интегриран план за управление. По време на протеста в Каварна, гражданите няколкократно заявиха, че желаят ветропарковете в защитените зони да бъдат премахнати. Считаме, че правителството преди всичко трябва да предприеме мерки в посока премахване на ветропарковете и възстановяване на местообитания в голф игрището „Тракийски скали“, за да се съобрази с решението на съда. Неизпълнението на подходящи мерки може реално да доведе до плащане на санкции от страна на България, въпреки разнопосочните послания в последните дни.Относно заповедта на Министъра на околната среда и водите от 28 юли 2017 г.и необходимостта за опазване на понто-сарматските степи: Съгласно Директивата за местообитанията на ЕС Понто-сарматските степи (доп. инф. 2) са строго защитено местообитание, което не може да бъде увреждано или унищожавано по никакви причини, освен наличие на върховен обществен интерес, свързан с националната сигурност и човешкото здраве. За последните 10 години степните местообитания в защитените зони „Калиакра“, „Белите скали“ и „Комплекс Калиакра“ са намалели с близо 16%, поради превръщането им в голф игрища, овощни градини, застрояване или промяна на начина на трайно ползване (доп. инф. 3). Земите, заети от степни местообитания, са предимно държавна и общинска собственост, като преобладава общинската собственост (към 2007 г. 93%). За 10-годишния период, основно поради разпродаване на общински земи със степни местообитания, делът на частната собственост нараства от 7 на 25%. При това преобладава собствеността на „обществени организации“, които всъщност са фирми и други юридически лица (доп. инф. 4). Ако унищожаването на степни местообитания продължи с тези темпове, скоро те ще останат единствено в резерват „Калиакра“ и защитена местност „Яйлата“.Заповедта на Министър Димов от 28 юли 2017 г. е издадена с цел превантивната защита единствено и само на Понто-сарматските степи в защитените зони. Понто-сарматските степи не трябва да се превръщат в обработваеми земи или да се застрояват. Заповедта не бе коректно представена на обществеността, а липсата на картен материал стана повод за спекулации и настройване на обществеността срещу Натура 2000. Най-засегнати от заповедта са собствениците на територии в понто-сарматски степи, а именно държавата, общините и юридическите лица, категоризирани като „обществени организации“ и те биха имали интерес тя да отпадне. След отмяната на заповедта, рискът от унищожаване на степи ще продължи да съществува, а една от мерките, които Правителството е обещало на Европейската комисия, няма да бъде изпълнена. Остава открит въпросът, дали общините и другите собственици на земи със степни местообитания ще поемат заедно с Държавата финансовата тежест на глобите от Европейската комисия?!Стои нерешен въпросът и с некачествените доклади по Оценка на въздействие върху околната среда (ОВОС) и Оценка за съвместимост с Натура 2000. Ще се търси ли отговорност на тези, които са ги изготвили и приели, в резултат на което е настъпило увреждане на природата и съответно осъждане на страната от Европейския съд. Ако не се вземат мерки, няма ли България да бъде осъдена отново след некачествени доклади по ОВОС за други проекти?Относно проекта за интегриран план за управление на защитените зони „Калиакра“, „Белите скали“ и „Комплекс Калиакра“: Този план е една от основните мерки, предложени от правителството за съобразяване с решението на Европейския съд. Обществените обсъждания на 4 август 2017 г. бяха организирани именно с цел представяне и обсъждане на проекта за интегриран план с местните общности. За целите на плана бе разработено по-детайлно актуално картиране на степите, което щеше да бъде оповестено на 4 август, както и мерките, предложени от експертите на БАН. Пълна документация на плана за управление е предоставена на общините още преди месец, но за този период не са предприети достатъчно действия от тях коректно да информират жителите си и да ги насърчат да се запознаят с плана за управление. Категорично се противопоставяме на новите спекулации относно строгостта на мерките, която започна да бъде тиражирана след осуетените обществени обсъждания, тъй като обществеността няма необходимата информация. В следващите дни БДЗП ще предостави подробно и аргументирано становище по този в процеса на изготвянето му.", "date": "2017.08.07", "title": "Умишлено ли дезинформираха хората в Добруджа по случая с осъждането на България за Калиакра?"}
{"url": "https://offnews.bg/futbol/dunav-i-etar-spukaha-topkata-662298.html", "text": "Дунав и Етър изиграха изключително слаб мач в Русе от програмата на 4-ия кръг, завършил 0:0.\"Драконите\" отново не успяха да се поздравят с успех у дома, след като в предишния си мач в Русе стигнаха до друго равенство - 1:1 срещу Берое. Етър пък продължава да е без победа от началото на шампионата в майсторската група след две загуби и две равенства.Двата отбора играха много предпазливо, като първото опасно положение дойде едва четвърт час преди края, когато играчите на Веселин Великов бяха близо до първия гол в сблъсъка.Бирсент Карагерен засече центриране, но опитният страж на “виолетовите” се намеси отлично, избивайки кълбото в ъглов удар.В 81-ата минута Иван Стоянов пробва изненадващ изстрел от дистанция, но шутът мина много далеч от вратата. В 85-ата минута резервата Бадара от състава на Етър за малко не си вкара автогол.Той с глава прати топката към собствената си врата, но Иванов за пореден път се намеси и запази мрежата си суха.В следващия кръг “драконите” гостуват на Левски, а футболистите на Станислав Генчев са домакини на Пирин (Благоевград).", "date": "2017.08.07", "title": "Дунав и Етър спукаха топката"}
{"url": "https://offnews.bg/politika/deputatite-s-blizo-100-mln-leva-dalgove-662272.html", "text": "Депутатите от 44-то Народно събрание дължат близо 100 млн. лева на банки и лизингови компании. Сумата изчислиха от  на база декларациите, които народните представители са длъжни да подадат в Сметната палата.Точната сума е 99 745 592 лв., макар че вероятно тя е непълна - не всички са подали декларациите си. Това са направили 228 от 240-те. В общия дълг най-много натежава Веселин Марешки. Варненският бизнесмен дължи солидарно със съпругата си 90 355 122.Задълженията на заместник-председателя на Народното събрание и Светлана Александровна Марешка са обслужвани по 48 кредита. Тя е титуляр по по-голямата част от тях и съдлъжник по останалата. Самият Веселин Марешки е декларирал наличието на една кредитна карта с лимит от 10 хил.лв. От посочените задължения, 22 са към банки, а останалите – към различни физически и юридически лица, които не са разписани конкретно.Освен точната обща сума остава неясно още нещо - колко от тези пари са дължими към фалираната КТБ и колко - към действащи банки. Иначе длъжниците на КТБ са около 200 фирми и 100 физически лица, а общият им дълг е за над 6 милиарда лева.Според декларациите 110 депутати дължат над 5 000 лв. Част от тях не са посочили конкретния кредитор, а само дали е юридическо или физическо лице.След абсолютния рекордьор по дългове Марешки се нарежда Борис Кърчев (ГЕРБ) с 418 409 лева. Дилян Димитров от ГЕРБ е трети с 367 800 лева. Иван Иванов от БСП дължи 324 426 лева, а Джейхан Ибрямов има да връща 303 000. При депутатките с най-солиден дълг е Полина Христова от Воля - 295 500 лв., следвана от Нели Петрова (ГЕРБ) с 284 000 лева и Боряна Георгиева от Воля - 251 273 лева.Ако обобщим данните по партии, първа е Воля с 91 346 302 лева. На второ място е ГЕРБ с 4 212 621, а след нея е БСП - 2 671 541. ДПС са трети с 1 059 753 лева, а последни - Обединени патриоти (455 374 лв.).", "date": "2017.08.07", "title": "Депутатите с близо 100 млн. лева дългове"}
{"url": "https://offnews.bg/sviat/severna-koreia-zaplashi-da-dade-surov-urok-na-sasht-662275.html", "text": "Северна Корея заплаши да даде \"суров урок\" на САЩ, ако Вашингтон предприеме военни действия срещу нея. Пхенян посочи, че ще използва стратегически ядрени сили и подчерта, че няма да преговаря по ядрената или ракетната си програма. Това стана ясно от изявление на севернокорейския външен министър И Йон-хо, разпространено сред журналистите на форума на АСЕАН в Манила, съобщиха Ройтерс и БТА. В изявлението си министърът определя санкциите на ООН срещу Северна Корея след новите тестове на междуконтинентална балистична ракета като изфабрикувани. Според Пхенян санкциите показват, че ООН злоупотребява с властта си, а тези ракети са легитимно средство за самоотбрана. Според Северна Корея тестовете през юли са доказали, че цялата територия на САЩ е в техния обхват. \"При никакви обстоятелства няма да слагаме ядрените бомби и балистичните ракети на масата за преговори\", заяви И Йон-хо и обвини САЩ, че са предизвикали ситуация, в която Пхенян е принуден да се отбранява.\"Заради произвола на САЩ положението на Корейския полуостров се изостря все повече, а опасността от конфликт постоянно расте\", каза той.", "date": "2017.08.07", "title": "Северна Корея заплаши да даде суров урок на САЩ"}
{"url": "https://offnews.bg/izvan-terena/roman-abramovich-se-razvezhda-662279.html", "text": "Руският милиардер и собственик на \"Челси\" Роман Абрамович и жена му Дария Жукова обявиха, че се развеждат. \"След 10 години съвместен живот взехме нелекото решение да се разделим, но оставаме близки приятели, родители на две прекрасни деца и партньори в проекти, които започнахме и развивахме заедно\", се казва в съвместно съобщение на двойката, съобщи руската служба на Би Би Си. В изявлението се казва още, че Абрамович и Жукова имат намерение заедно да възпитават децата си - 7-годишния Аарон Александър и 4-годишната Лея, и да продължават работа в качеството си на съоснователи на Музея на съвременното изкуство \"Гараж\" в Москва и културния център на остров Нова Холандия в Санкт Петербург. Роман Абрамович се запознава с дъщерята на руския петролен магнат Александър Жуков през 2005 г., когато Дария е на 23 години. По това време Абрамович е женен за Ирина Маландина, с която се развежда две години по-късно. По данни на Forbes след развода Маландина получила 300 млн. долара, замък във Франция, два апартамента в Лондон, имот в графство Западен Съсекс и възможността да използва частните самолет и яхта на Абрамович. Съществуват спекулации за това дали Абрамович и Жукова са сключили брак, или не. Според Times двамата са се венчали тайно през 2009 г. Според Forbes състоянието на 50-годишния Роман Абрамович се оценява на 9,2 млрд. долара. Той заема 139-о място в класацията на изданието за най-богатите хора на планетата и 12-о в класацията за най-богатите руснаци. ", "date": "2017.08.07", "title": "Роман Абрамович се развежда"}
{"url": "https://offnews.bg/koloezdene/obikolkata-na-balgaria-minava-prez-pleven-662280.html", "text": "66-тата международна колоездачна обиколка на България тази година ще премине през Плевен. Събитието ще бъде част от проявите, посветени на 140-годишнината от Плевенската епопея, съобщи кметът на града Георг Спартански.Той е получил уверение за това при срещата си с председателя на Българския колоездачен съюз Евгени Димитров.Съдействие, за да се осъществи голямото спортно събитие, Спартански има и от бившия плевенски кмет Румен Петков - член на инициативния комитет за честване 140-годишнината от Плевенската епопея.Спартански поясни, че председателят на Българския колоездачен съюз е гарантирал, че Плевен ще бъде включен в маршрута на обиколката и участниците, които се очаква да бъдат около 180, ще спрат в историческия град на 4 септември. Етапът ще бъде от Троян през Плевен за Свищов.Велосипедистите ще получат награди в Плевен, обяд и ще имат възможност за кратка почивка в два от централните хотели на Плевен - \"Ростов\" и \"Балкан\", допълни Спартански.", "date": "2017.08.07", "title": "Обиколката на България минава през Плевен"}
{"url": "https://offnews.bg/offtopic/miranda-ot-seksat-i-gradat-kandidat-za-gubernator-na-niu-jork-662277.html", "text": "Актрисата Синтия Никсън, която изигра култовата роля на Миранда от \"Сексът и градът\", най-вероятно ще се кандидатира за губернатор на Ню Йорк, пише CBS.Освен с кариерата си на актриса, Никсън е известна и с това, че се бори за правата на ЛГБТ обществото, а това и донесе солидна подкрепа от няколко либерални политически партии в САЩ. Никсън бе част от предизборния щаб на настоящия кмет на Ню Йорк Бил де Бласио през 2013 г. Преди време се появиха спекулации с евентуалната и политическа кариера, които тя отрече.\"Тя е прогресивен кандидат, който би развълнувал хората\", каза Били Истън, активист, свързан със съюза на учителите в Ню Йорк.През 2012 г. Никсън е ожени за дългогодишната си приятелка Кристин Маринони.", "date": "2017.08.07", "title": "Миранда от Сексът и градът кандидат за губернатор на Ню Йорк"}
{"url": "https://offnews.bg/112/pozhar-plamna-v-gorata-nad-dve-sela-do-boboshevo-662294.html", "text": "Пожар е избухнал в гората близо до селата Циклово и Вуково в община Бобошево. Пожарът все още не е овладян, а в гасенето участван пожарникари от Кюстендил, Рила и Дупница, както и екипи с техника от Югозападното държавно предприятие.Местността е силно пресечена, пожарът гори на два фронта, а силният вятър затруднява гасенето.Засега няма опасност за населението, предаде .", "date": "2017.08.07", "title": "Пожар пламна в гората над две села до Бобошево"}
{"url": "https://offnews.bg/futbol/levski-uredi-kontrola-sas-slivnishki-geroj-zaradi-doshal-na-probi-braz-662296.html", "text": "Контролата на Левски срещу новака във Втора лига Сливнишки герой ще бъде в сряда от 20:00 часа на стадион „Vivacom Арена – Георги Аспарухов“, съобщиха от \"Герена\". \"Всички желаещи да наблюдават мача на живо ще могат да влязат в Сектор „А“ на съоръжението. Представителите на медиите ще бъдат разположени на същата трибуна\".Както вече стана ясно, проверката бе насрочена главно заради каращия проби Жеан Патрик, който ще получи шанс за изява.Двубоят може да се окаже и дебютен за спрягания за нов треньор Делио Роси, който пристигна днес в София и се очаква утре да подпише договор със \"сините\".Сливнишки герой едва ли е някакъв критерий, тъй като в последния си мач само преди дни тимът загуби с 0:3 от отбора на Гранит Владая, който се подвизава в окръжните групи.", "date": "2017.08.07", "title": "Левски уреди контрола със Сливнишки герой заради дошъл на проби бразилец"}
{"url": "https://offnews.bg/tenis/itf-pozhali-erani-nakaza-ia-za-dva-mesetca-662291.html", "text": "Международната федерация по тенис наложи минимална дисквалификация от два месеца на италианската тенисистка Сара Ерани, която даде положителна допинг проба.В организма й беше открит забраненият препарат анастразол, който се използва и в лечението на рака на гърдата. Пред федерацията италианката е разказала, че точно преди да даде допинг проба е гостувала на родителите си.Майка й, която се бори с рака от 2005 година, приема въпросното вещество от 2012-а. Тя дължи лекарствата в кухнята и често се случва на повъхностите да попаднат части от него, а оттам и в храната.Майката на тенисистката е свидетелствала пред трибунала на ITF, който е приел обясненията за задоволителни и затова е наказал Ерани само за два месеца. Наказанието й влиза в сила от 3 август.Резултатите й обаче между 16 февруари и 17 юни ще бъдат анулирани и тя ще върне парите от наградни фондове.", "date": "2017.08.07", "title": "ITF пожали Ерани, наказа я за два месеца"}
{"url": "https://offnews.bg/obshtestvo/buria-i-gradushka-udariha-sofia-662281.html", "text": "Пороен дъжд се изля над София в часовете след обяд и привечер. Дъждът бе придружен от силен вятър и гръмотевици. Силните пориви на вятъра пречупиха дърво, което падна върху две коли в столичния кв. \"Бояна\", предаде бТВ. За щастие, при инцидента няма пострадали. В западните квартали на столицата \"Овча купел\", \"Горна баня\" и \"Люлин\" валя и градушка. ", "date": "2017.08.07", "title": "Буря и градушка удариха София"}
{"url": "https://offnews.bg/obshtestvo/borisov-i-radev-shte-se-sreshtnat-s-makron-vav-varna-662295.html", "text": "На 25 август президентът на България Румен Радев и министър-председателят Бойко Борисов ще се срещнат с президента на Франция Еманюел Макрон във Варна, съобщиха от Елисейския дворец.\"Обиколката на френския президент е свързана с осигуряването на по-добро навлизане на Франция в източната част на Европа“, заявиха в Елисейския дворец.Според пресслужбите на нашето президентство и на Министерски съвет основните теми при престоя на Макрон у нас ще бъдат свързани с проблеми от дневния ред на Европейския съюз, европейската перспектива на страните от Западните Балкани, охраната на външните граници на ЕС, както и въпроси на двустранното сътрудничество между България и Франция.", "date": "2017.08.07", "title": "Борисов и Радев ще се срещнат с Макрон във Варна"}
{"url": "https://offnews.bg/112/malnia-ubi-rabotnik-v-sofia-662285.html", "text": "Мълния уби 40-годишен работник в София. Инцидентът е станал на бул. \"България\", пише.Работникът се е намирал на плоча на строеж.Лекар от намиращата се на метри болница „Света София” два часа е реанимирал пострадалия на мястото на трагедията, но безуспешно.Очевидци твърдят, че тътенът от мълнията разтресъл сградите наоколо.На мястото на инцидента е пристигнал представител на Инспекцията по труда.Днес в столицата имаше буря, придружена от силни гръмотевици, а в западните квартали и от градушка. ", "date": "2017.08.07", "title": "Мълния уби работник в София"}
{"url": "https://offnews.bg/tenis/sharapova-otnovo-shte-uchastva-s-uajld-kard-tozi-pat-v-pekin-662276.html", "text": "Бившата номер 1 в света Мария Шарапова получи поредната си \"уайлд кард\", като този път става въпрос за турнира в Пекин от най-силната категория на WTA - Premier Mandatory.Събитието ще се проведе в китайската столица от 30 септември до 8 октомври, като рускинята го спечели през 2014 година. От пресслужбата на турнира пък съобщиха, че нямат търпение да посрещнат на живо бившата половинка на Григор Димитров.Рускинята се завърна на корта през април след изтърпяно наказание за употреба на мелдоний. Тя изигра девет мача, от които спечели шест, но в САЩ се контузи и последно отказа да участва на силния турнир в Торонто.Шарапова получава масово специалните покани, защото продължава да няма достатъчно точки за директно участие в силните турнири. До момента само турнирът от Големия шлем \"Ролан Гарос\" прави изключение.Двубоите в китайската столица се играят на открит корт с твърда настилка в \"Тенис Център Пекин\".", "date": "2017.08.07", "title": "Шарапова отново ще участва с \"уайлд кард\", този път в Пекин"}
{"url": "https://offnews.bg/futbol/uefa-zabrani-makedonskite-znamena-na-macha-za-superkupata-na-evropa-662284.html", "text": "Македонски знамена няма да могат да се веят на трибуните на стадион \"Филип II\" в Скопие утре вечер по време на мача за Суперкупата на Европа между победителите в Шампионската лига Реал Мадрид и носителя на трофея в Лига Европа Манчестър Юнайтед.Решението е на УЕФА и целта е да се предотврати напрежение между феновете, както и използването на двубоя за политическа пропаганда.Разрешени са единствено клубни флагове с определен размер и националните знамена на Испания и Англия. Двубоят е утре от 21,30 часа и ще се предава в ефира на bTV Action.Двата тима загряха за сблъсъка с контрола по време на американското си турне, която беше спечелена от Манчестър Юнайтед след дузпи.Манчестър Юнайтед вече пристигна в Скопие. Новото попълнение Неманя Матич е в състава на носителите на трофея от Лига Европа за миналата кампания, както и другите летни придобивки Виктор Линдельоф и Ромелу Лукаку.Защитниците Ерик Байи и Фил Джоунс са наказани и мениджърът на \"червените дяволи\" Жозе Моуриньо няма да може да разчита на тях за предстоящия двубой срещу европейския клубен шампион.Португалският специалист не може да разчита и на контузените Маркос Рохо, Люк Шоу и Ашли Йънг.", "date": "2017.08.07", "title": "УЕФА забрани македонските знамена на мача за Суперкупата на Европа"}
{"url": "https://offnews.bg/tenis/98-ata-v-sveta-hvanata-s-doping-662282.html", "text": "98-ата в световната ранглиста италианска тенисистка Сара Ерани беше хваната с допинг. Положителната проба е взета в началото на годината и всички резултати на тенисистката от 16 февруари до 17 юни са анулирани.Тя трябва да върне и парите от наградни фондове. В организма на спортистката е открито веществото анастрозол, което се използва и при лечението на рак на гърдата.В близките дни 30-годишната Ерани ще свика пресконференция и ще даде подробности как се е стигнало до скандалната ситуация или ще търси оправдания. Ерани има девет титли на сингъл и 25 на двойки, като със сънародничката си Роберта Винчи е печелила всички турнири от Големия шлем.“Дейли Мейл” информира, че Ерани е работила с опозорения и низвергнат доктор Гарсия дел Морал, който е главната фигура в аферата около звездата в колоезденето Ланс Армстронг.През 2012 година Международната федерация по тенис специално инструктира играчите да се разграничат от Дел Морал и да не работят с него в никакъв случай.Ерани още тогава бе интервюирана от Международната федерация по тенис за връзката си с Дел Морал. Сегашната й положителна допинг проба идва чак пет години по-късно и не може да е сигурно, че “Дейли Мейл” просто не спекулира със случая и двата факта да нямат връзка помежду си.", "date": "2017.08.07", "title": "98-ата в света хваната с допинг"}
{"url": "https://offnews.bg/futbol/ronaldo-vse-pak-patuva-za-finala-v-skopie-662254.html", "text": "Кристиано Роналдо опроверга очакванията и се качи в самолета на Реал Мадрид, който потегли към Скопие. Утре европейският клубен шампион излиза срещу Манчестър Юнайтед в мач за Суперкупата на Европа.32-годишният ас дори си пусна снимка от летището и написа \"Изглеждам добре\". Останалите в Реал също се бяха изтупали в новите костюми на Хуго Бос.Роналдо пропусна цялото турне в Америка, тъй като получи допълнителна почивка след участие с Португалия на турнира за Купата на конфедерациите. Очакваше се той изобщо да не пътува до Скопие заради липса на тренировки.Но Кристиано ще е на стадион \"Филип Македонски\", а дали ще играе, знаят сигурно само той и Зинедин Зидан. Със сигурност и на един крак ще е полезен.Реал няма проблеми за разлика от Манчестър Юнайтед, който участва като победител в Лига Европа. Наказани са Фил Джоунс и Ерик Байи. Ашли Йънг, Маркос Рахо и Люк Шоу са контузени.Двата тима играха контрола в Америка, която завърши 1:1 в редовното време, но англичаните биха след дузпите. Тимът на Моуриньо показа яка форма с 6 успеха и 1 загуба в САЩ.Поражението дойде от Барселона след гол на Неймар, новият най-скъп футболист в света, вече звезда на ПСЖ.", "date": "2017.08.07", "title": "Роналдо все пак пътува за финала в Скопие"}
{"url": "https://offnews.bg/nashite-avtori/iz-delnitcite-na-edin-lud-31-iuli-4-avgust-662258.html", "text": "Понеделник, 31 юлиПрез изминалата седмица Борисов имаше две изключителни изпълнения, които дълго биха се помнили, ако имаше кой да помни. Показа се буквално гол и преносно бос. На тенис корта в Банкя се снима гол. Каквото имахме да кажем по тоя въпрос, го казахме в коментара „Голият Борисов удивително не прилича на облечения Борисов“. Единственото, което сме пропуснал да отбележим, е това, че нашият премиер няма нито една татуировка. А мутрите са целите татуирани. Значи? Именно.Ама нищо, те там ще му направят. Доколкото знам, в затвора всички ги татуират, там нема не искам, нема недей…А във Варна, на конгрес на европейските студенти демократи, изръсил: „Загубихме президентските избори, защото не искахме да ги спечелим.“ Не било добре за демокрацията една партия да държи всичките капии на властта.Много тъпо изказване. Бих казал, че и за Цветанов дори е тъпо. С основание някои хора направиха паралел с черното тото. Принципът е същият… Ако имаше от малко-малко в тиквата си, щеше да каже, че ГЕРБ е загубила изборите и това не е добре. Но пък така демокрацията е спечелила и т.н. дрън-дрън…Така с помощта на премиера установихме, че тъпаците у нас са поне 840 525. Точно толкова са действителните гласове, подадени за Цачева-Манушев. Може би щеше да е по-коректно да кажа, че това са хората, които са се оставили да ги направят на тъпаци. Но предвид на това, че ги хванаха дори не и с кривото на бастуна, ами с правото, то е едно и също. Какво излиза от това признание? Борисов обвърза оставката на кабинета с резултатите от президентските избори, които нарочно загубил, за да има основание да подаде оставката на кабинета. Обаче тъпаците пак си го избраха. И вероятно все ще си го избират. Последното хвърляне на боб на агенция „Медиана“ на Червен Колю твърди, че, ако изборите са днес, ГЕРБ ще вземе 24%, БСП 21.5%.Сред традиционните избиратели на ГЕРБ, разправя Червен Колю, не се наблюдавало разочарование и намаляване на подкрепата. (Тия са по-големи чугуни и от червените! Ония 17% от българите, които искаха съдът и прокуратурата да се командват лично от Борисов, са точно от тях!) Тия били оптимисти и за перспективите пред страната, и за личното си бъдеще и материално благосъстояние.22% от българите, щото и герберите са българи, въпреки всичко вярват, че правителството „Борисов-3“ ще успее да подобри положението в страната. 30% са на мнение, че ще го влоши. А 38% залагат на стабилността – нито ще го подобри, нито ще го влоши. Просто няма да направи нищо.Според социолозите ясно се вижда, че в нацията преобладава скептицизмът, но въпреки това никой не се е разприпкал да търси политическа алтернатива. То къде ли да я търсим, де… Имаме избор между два вида комунисти.Срещнах из мрежата статистика за това колко от ръководствата на ГЕРБ и БСП са били членове на БКП. Бившите комунисти (бивши друг път!) в ръководния орган на ГЕРБ били 75%, а в БСП – само 50%. При това положение може би трябва да се преосмисли кой е автентичният наследник на БКП.През 1991 г., в зората на демокрацията, Станислав Стратиев написа: „По пътя за Европа засега сме стигнали само до Четвърти километър.“И не сме мръднали от там. Което ни подсеща, че изглежда вече е дошло времето да регистрираме ПП „Четвърти километър“. Щом като така и така няма кой да управлява тая държава, ще се наложи ние да се нагърбим. Между другото, намерихме коалиционен партньор. Галина Славеева предлага да се създаде Партия на вътрешните емигранти - ПАВЕ. Емблема на партията, естествено, ще е паве в два цвята – жълто и гранитно сиво. Ще може да се носи на врата с верига и, като стане нужда… А то вече всеки ден става нужда.Алтернативата в тази страна е или да полудееш и да се влееш в ППЧК, или, ако случайно не полудееш, да станеш вътрешен емигрант. Вътрешните емигранти са като външните, но без носталгията само.В Канада осъдили некой си Уинстън Блекмор, 61-годишен мормон, на 5 г. затвор за многоженство. През последните 25 години тоя пич се оженил за 24 жени. За всеки ден от месеца по една и през уикенда почивка. Тия 24 жени му родили „цели“ 145 деца, пише „Монитор“, („цели“, за да не си помислим, че има и половинки).Представяте ли си? 24 жени и 145 деца! 169 души да ти сядат на софрата по три пъти на ден! Ама те тези 24 жени не са сирачета, те си имат майки, които се падат тъщи на Уинстън. 24 тъщи! И евентуално и 24 тъста. За всяко ядене на тая фамилия е като една голяма сватба.Не, тоя не е за затвора, тоя е за лудницата.Вторник, 1 августУпълномощен сме да заявим, че д-р Филипов не подкрепя кандидатурата на Гарелов за шеф на БНТ. Както сте видели, няма ни в списъка на подкрепящите го интелектуалци. Те не са ни и канили, де. Що така никога не ни канят, когато събират интелектуалци? Почваме вече да се потискаме. Верно, чак интелектуалец не сме. От пазарджишките села малко интелектуалци са излезли. Но пък, ако това е причината, Гарелов е от едно диво село, спрямо което нашето е направо център на културата. Освен това той не просто е бил ченге, ами е бил шеф на ченгетата в БНТ. По тази линия е бил началник и на Кеворкян дори. Четох една характеристика на Гарелов от ДС от времето, когато е бил на обучение в КГБ. Ами не е се обучавал като хората. Отдал се бил на курвалък и пиянство. Дори трипер бил хванал. Офицерът, който му е писал характеристиката, твърди, че Гарелов не можел да пие. От една чашка го хващало. Това вече не можем да му го простим. Можеш да не пиеш, но не можеш да не можеш да пиеш! Научи се да пиеш като мъж, пък после не пий, ако искаш.Много интересно, че и Емил Кошлуков е в списъка на подкрепящите Гарелов. „Стандарт“ обяснява, че било по погрешка. Кошлуков дал подкрепата си още преди той самият да се кандидатира. И когато станало ясно, че ще са конкуренция, Гарелов казал на секретарката да го задраска, но секретарката казала на опашката си… Нали ги знаете секретарките. И така излязъл некоригираният списък.Което ме кара да мисля, че кандидатурата на Кошлуков е напълно спонтанна, решил я е в последния момент, а не е плод на някакви планове за овладяване на БНТ от Пеефски.В разгара на лятото сме. Ама лято да видиш! И в това истинско лято не се е намерила още нито една русалка никъде. Даже вампир няма. Скука, скука та дрънка! Единственият свеж полъх е книгата на Кристина Кръстева за Бойко Борисов. За вас не знам, но за хора като нас, които си вадят хляба със смешки, тая книга е истинска златна мина. Моят приятел Тери би казал, че това е като „гаргара с чакъл“…Не съм чел още книгата, но съдя по това, което каза авторката по телевизора. Ето част от автентичния ѝ разказ: „Меркел, винаги когато се събират на тези съвети, те завършват с хапване, не казвам гуляй, но някакви пържолки телешки, знаете, че нашият премиер обича телешко, Меркел винаги му дава своята пържола… (Тук водещият, който не допринася особено за издигане интелектуалното ниво на разговора, наивно пита: Това не нарушава ли протокола?) Ами тя има право да прецени какво да прави със своята пържола… Но те са дотам близки, толкова му има симпатия и доверие има между тях, че това вече не учудва никого… Това е така от самото начало, от 2009 г. Бойко Борисов също така е човекът, на когото тя и Никола Саркози поверяват отговорната задача да направи номинацията на Херман Ван Ромпой, дотогава премиер на Белгия… Той става председател на Европейския съвет благодарение на Бойко Борисов, като прави в залата той номинацията по лична молба на Ангела Меркел и Никола Саркози…Ебати евтиния премиер… За две три телешки пържоли им върши услуги!Според нас, а и не само според нас, хората са обратното на върховете. Колкото повече се доближаваш до тях, толкова по-ниски изглеждат. Ох, дали не се пишеше низки… Както и да е. Много място отделихме за тази книга. А всичко може да се каже по гръцки кратко: Ако магаретата имаха богове, боговете им щяха да са магарета.Сряда, 2 августПавлова се похвали, че измислили девиз на Българското председателство –\"Съединението прави силата\". (United We Stand Strong). \"Този девиз, вика, е изключително актуален за ситуацията, в която днес се намира Европа\". С обявяването на слогана завършила \"визуализацията на българското председателство\".Лично ние никога не сме се съмнявал, че с визуализацията ще се справим успешно. Ние сме в състояние да визуализираме каквото си искаме – съдебна реформа, борба с корупцията, цяла държава дори визуализираме…А колкото до слогана, не, че сме против, но този слоган има малко тъмно минало и още по-тъмно настояще. Понякога си мисля, че всичко идва от това, че сме много припръти, все бързаме. Казваме, че съединението прави силата, преди да сме казали какво прави съединението. Щото, нали, да се съберем и да се съединим са различни работи. Българите като се съберат и никога не се получава съединение. От къде знам ли? Ами много чета бе! Например бай Мирон Иванов: „Капитан Танев ги гледаше и не искаше да повярва, че сборът от хиляда умни човеци може да бъде по-глупав от всеки един отделно.“ Това е писано точно 39 г. преди да се появи ГЕРБ. Така го виждаше и Станислав Стратиев: „Нека се направи график кой къде да замине. Безсмислено е да се струпваме пак на едно място...“ Именно, ние умеем само да се струпваме.В тази връзка читателят Петров от Своге ни препраща новината, че за пръв път учените успели да променят дефектни човешки гени. Премахнали дефектна част от ДНК-материал от човешки ембрион, която е причина за наследствени сърдечни заболявания. Което е голям пробив и крачка към създаването на т.нар. \"бебета по поръчка\" - с параметри, зададени от родителите.Та Петров от Своге вика, че вероятно това открива шанс пред нас българите да подобрим малко породата, да създадем едно ново поколение, различно от нас.Не знам, не знам… Във физически смисъл може би. Но нашите основни малформации са морални и ги получаваме не само по генетичен път, а и в следствие на семейството, училището, живота изобщо… Обърнете внимание на израза: „бебета с параметри, зададени от родителите“. И какви параметри ще зададат родителите?Това е същата заблуда, на която и ние доста дълго робувахме. Тези, които ни четат по-отдавна, знаят, че ние предвиждахме, че ще се оправим, когато изчезне и последният свидетел на Априлския пленум. Да, де, ама вече не мислим така. Ще станат 30 години откакто сме демократи и се възпроизвеждаме все същите, дори и по-лоши.Не виждам вариант да станем по-добри. Както казва един приятел (настолен), трябва да се опознаем такива, каквито сме и да се примирим с наученото. И някак си да се опитаме да стъпим на пороците си. Пороците са мощна сила. И освен това в пороците си, това от друг приятел, човек може да се усъвършенства не по-зле, отколкото в добродетелите.Боже, тия в Просветата немат акъл. Предлагат да се въведе три години уседналост за прием на първолаци в училище.Очаквах поне ДПС да възразят, ама не…Ало, пенсиите, побързайте доде не са въвели уседналост и за онуй място, дето дедо поп го описва като „място злачно, място тревисто…“ Шегувам се, бе! Обаче внимавайте по морето, щото са се появили едни герберски чайки. Крадат каквото им падне. Да не ви отнесат инвестициите…Цеци Красимирова пристанала на 39-годишния милионер Владимир Вутов, син на Цоло Вутов. През 2010 г. в. „Пари“ обяви Цоло Вутов за най-богатия българин със състояние от 438,2 млн. лв. Но това състояние е направено преди ГЕРБ да дойде на власт и днес изглежда доста смешно спрямо някои други състояния… Както и да е. Цеци и Владо били заедно само от няколко месеца, но вече станало безпощадно ясно, че са родени един за друг и няма смисъл да бавят венчавката.Дето се казва, щом младите се обичат, нека се вземат и да са щастливи. И никакъв Амстердам!Четвъртък, 3 августПодписахме договора с Македония. То не беше клизма, то не беше чудо… 18 години и пет правителства го мотаха тоя договор и накрая Борисов го подписа. По този повод Каракачанов пусна един език на Борисов. Ама такъв, дето и Кристина Кръстева може да завиди: „Досега хората го свързваха с магистрали и метро. Сега освен с тях, ще го свързват с това, че е подписал договора с Македония. В Скопие… малко преди да поднесем цветя на гроба на Гоце Делчев, дойдоха едни млади момчета, които са симпатизанти на българското ВМРО в Македония и му казаха в прав текст, без да сме се наговаряли: \"Г-н Борисов, ще останете в историята, така както цар Борис остана като Обединител.\"Браво, Каракачанов. Налучка правилния задник!Но не съм сигурен, че Борисов ще е доволен. Той не иска да остане в историята, иска да остане в политиката.По повод договора с македонците некои оптимисти заговориха за ново начало, за общ път с братята македонци… По-полечка да се не съпнете! Погледнете как мъчително ние се разделяме/не се разделяме с русофилията и си помислете за това как македонците ще се простят със сърбофилията си.„Фрогнюз“ интригантства: „Рокада в ГЕРБ! Пеевски налага Владислав Горанов за първи след Борисов.“ Източници от парламента споделили с жабите, че Пеефски си бил навил на пръста, че може да изтика Цветанов и да тури на негово място марионетката си и така да превземе управляващата партия изотвътре. С това се обяснява и операция „Суджук“. Очаквало се подобни бомби да гръмнат и на други места още през септември и така да се удари Цветанов, който отговаря за структурите на ГЕРБ по места. Борисов бил недоволен от него. Предполага се, че в схемата е включен и главният прокурор Сотир Цацаров, който лично се изтъпанчи пред журналисти, за да разкаже за суджуците. Според източниците на жабите, Пеефски вече бил турил ръка на „Атака” чрез Светлозар Лазаров, който стана координатор на партията с тенденция в един момент да смени Сидеров на лидерския пост.Не знам, не знам… Да не стане лаком гъз…Вчера пак поседях на брега на Перловската река. Още няма. Но ми направи впечатление, че водата рязко е намаляла. Може да е от жегата, но може и от друго. Например нещо голямо, някакъв голям боклук да е запушил коритото по-нагоре. Възможно е, не ли? Но водата не може да бъде спряна. Всичко друго може, но водата не може, водата е стихия, една от четирите велики стихии. По зодия Пеевски е Лъв. Което значи, че е роден под знака на Огъня. А с какво се гаси огънят? С вода! Докторът затова избягва да пие вода… За да не му изгасне огънят.Както и да е. Каквото е писано на глава, на камък не отива. Нито един живот не е преминал само нагоре. Освен, разбира се, ако човек не умре твърде млад…Петък, 4 августНо не бойте се, братя! Ботев го е казал:… кипи борбата и с стъпки бързивърви към своят свещен конец...Ще викнем ние: \"Хляб или свинец!\"Е, може и да не сме точно ние, но все некой ще викне.За младите да обясним, за да не станат жертва на контекстуална заблуда. Свинец не идва от свинско. Не, свинец означава олово, куршум!Вашингтонският новинарски сайт The Hill съобщава, че Цветан Василев е потърсил защита в САЩ по закона \"Магнитски\". Сергей Магнитски е бил адвокат на британския бизнесмен Уилям Браудър, който основавал през 1996 г. и управлявал до 2005 г., когато го изгонили, една от най-големите инвестиционни фирми в Русия – Hermitage Capital Management. Браудър и Магнитски разкриват огромна корупционна схема и веднага изприпкват при Бойко, извинете, при Путин. Надявали се добрите да хванат лошите. Но се оказало, че в Русия на Путин просто няма добри. Уилям Браудър е обвинен в укриване на данъци и е изгонен от Русия. Той обаче твърди, че е платил $230 млн. данъци, но шайката около Путин ги откраднала. Магнитски е вкаран в затвора, където е подложен на изтезания и накрая умира. През 2012 г. американският конгрес приема закона „Магнитски“. По силата на този закон американското правителство може да защити хора, които са станали жертва на репресии и нарушения на човешките права, защото са разкрили случаи на корупция по високите етажи на властта в страната си. Та сега Василев е наел вашингтонската консултантска компания Jefferson Waterman International, която да придвижи молбата му за кандидатстване за закрила. Вицепрезидентът на компанията Джоузеф Огъстин рекъл, че целта им е имената на Делян Пеевски и Сотир Цацаров да стигнат до бюрото на президента Доналд Тръмп, който да одобри евентуални финансови санкции срещу тях. Ще стане интересно. Тримата Шишковци ще видят голям зор.Между другото, мисля вече да не ги наричам Тримата Шишковци. Изтърка се. Пък и много добродушно звучи. Триадата е по-адекватно. И предметът на дейност е доста сходен. Китайските триади, както навярно знаете, се занимават с изнудване, пране на пари, трафик на хора, контрабанда…Триадата им подхожда много повече, не ли?Да.To be continued", "date": "2017.08.07", "title": "Из делниците на един луд (31 юли-4 август)"}
{"url": "https://offnews.bg/112/tezhka-katastrofa-blokira-patia-sozopol-burgas-662255.html", "text": "На пътя Созопол – Бургас има огромна верижна катастрофа, която затруднява движението. Произшествието е станало край Черноморец.Заради нея движението по пътя е блокирано и се образуват колони, съобщиха в социалните мрежи хора, попаднали в задръстването.Все още не е ясно има ли жертви и пострадали.От Агенция \"Пътна инфраструктура\" (АПИ) съобщиха, че в отсечката Черноморец – Бургас движението се извършва в едната лента.Пътуващи съветват хората да използват стария път.", "date": "2017.08.07", "title": "Тежка катастрофа блокира пътя Созопол-Бургас"}
{"url": "https://offnews.bg/analizi-i-komentari/mafiata-treperi-662259.html", "text": "Много са ми интересни реакциите по \"заплахата\" Цветан Василев да се разприказва в САЩ и от това да има последствия. Не говоря за Пеевските медии - те са фиксирани. Там журналистика няма, има обслужване. Ако не са инжекциите чрез наливане на публични средства в тях ще са фалирали за няколко месеца. Но Борисов бди над тяхното финансово здраве и много, включително европари, се наливат там. Достатъчно е да видите обявите и рекламите.Говоря за другата политическа и бизнес общност - защото да се заблуждаваме, че сал един Пеевски срина КТБ е наивност.За да няма и капка съмнение - никой в САЩ не се заблуждава кой и какъв е Цветан Василев, и че няма да разберат или няма да потърсят и доказателствата за персоналната му отговорност. Или не знаят с какво се е занимавал. Този човек е направил огромен куп от грешки, благодарение на грешни съждения и лична преценка, с което умишлено е довел до загуби или свръхразходи банката, включително като съзнателно я вкарал в неуправляем политически риск от партньорството си с Кой.Няма никаква гаранция, че пътят на папката с неговото дело до бюрото на американския президент е дълъг и в никакъв случай не необратим.Самият Държавен департамент може да препоръча да не си разваляме отношенията със съюзник и да затвори казуса.Но... и тук е големият проблем и там и тук.В САЩ ще се натрупа цялата тази информация, на която тук никой не обръща внимание. Дори да не се превърне в действие на изпълнителната власт, ако стане медийно достояние и от там светът научи за случилото се в България - не ги виждам нашите \"юнаци\".Тази информация ще послужи за съдебни разбирателства в арбитражен съд. Всичко, което стане известно в хода на разследването, на практика ще дублира тукашния смешен процес, който е форматиран така, че да не даде цялата истина, а само тази която устройва тандема Цацаров-Доган-Пеевски и, разбира се, Борисов.Някой да се съмнява в истинността на думите на Цветан Василев, че Александър Сталийски в качеството му на \"доверено лице\" на Бойко Борисов е получавал пари, дялове, участия, привилегии? Това е класическото определение за гранд корупция. Или пък Пеевски и компаниите около ДПС?Ето това ние тук, в специализирания съд, който нарочно бе измислен за да има управляемост на съдебния процес, няма да чуем? Но ще има паралелно разследване зад океана.Тук всички знаем, че поредица от компании, политици, включително на топ ниво, са се възползвали от кредити с политическа целесъобразност от КТБ, включително със схемите получаваш дялове в добро предприятия по занижени цени, след това ги продаваш на свръхвисоки цени и така законно ставаш богат. Но не можем да направим нищо, защото Цацаров стои на входа на българското правосъдие.Смешно е дори да си помислим, че тези хора могат да направят съдебна реформа или да се борят с корупцията. Ето това ще лъсне в Америка, която ще натрупа огромно количество достоверна информация и тогава ще трябва да решава - да се намесва или не. С подварианти - да преговоря дали да се намесва срещу истински реформи или да се намеси, включително като отнеме визите за Америка на замесените в КТБ лица.!? Румен Петков къде е днес? Тази информация няма да бъде само в Америка, но ще стигне и до всички наши съюзници в ЕС.Контрабанда на цигари, индиректно подпомагане на тероризъм, рейдърство - включително спрямо чуждестранни инвеститори - къде отиват тези наши самозабравили се политици?Може би ще скочат в Москва да търсят защита?За това казвам - до тук, добре. Цветан Василев върши работата на разкаял се или изпаднал в крайна нужда мафиот който се разговори. И мафията трепери.Б. ред. - позицията на бившия ни посланик в Москва е от профила му във фейсбук.", "date": "2017.08.07", "title": "Мафията трепери"}
{"url": "https://offnews.bg/temida/sadat-varna-na-prokuraturata-obvinitelnia-akt-sreshtu-chenalova-662264.html", "text": "Софийски градски съд върна на прокуратурата обвинителния акт срещу уволнената съдия Румяна Ченалова, съобщиха от СГС. Според съда по време на досъдебното производство е допуснато съществено отстранимо процесуално нарушение, засягащо правото на защита на обвиняемото лице. Ченалова е привлечена под отговорност, че като съдия по висящо търговско дело, е извършила 14 деяния, с които е нарушила и не е изпълнила служебните си задължения. Тя отговаря като докладчик по спор между „Обединени енергийни търговци” и НЕК, като прокуратурата твърди, че магистратът е ощетила интересите на държавното предприятие.От днешното определение на съда обаче става ясно, че държавното обвинение не е в състояние да обясни какво нередно е направила Ченалова, която е основен участник в записите от „Яневагейт”. „Обстоятелството, че обвиняемото лице е с юридическо образование и дългогодишен опит като съдия, не освобождава прокуратурата от задължението да внесе в съда обвинителен акт, съдържащ ясно и разбираемо обвинение, което да бъде разбрано както от лицето, привлечено към наказателна отговорност, така и от неговия защитник”, пише съдия Даниела Талева.Прокуратурата може да протестира разпореждането й пред апелативния съд в София в 7-дневен срок.", "date": "2017.08.07", "title": "Съдът върна на прокуратурата обвинителния акт срещу Ченалова"}
{"url": "https://offnews.bg/temida/prokuraturata-se-zae-sas-zapovedta-na-ministar-dimov-za-kompleks-kalia-662261.html", "text": "Прокуратурата се зае със заповедта на еко министъра Нено Димов за защитена зона \"Комплекс Калиакра\". Върховна административна прокуратура (ВАП) е образувала преписка по публикации в медиите и е предприела проверка за законност във връзка с издаване на заповед № РД-526/21.07.2017 г. на министъра на околната среда и водите, съобщиха от държавното обвинение. С нея е въведена и забрана за разораване, залесяване и създаване на трайни насаждения на територията, плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури на територията на защитена зона „Комплекс Калиакра“ до обявяването ѝ за защитена зона, но за не повече от 2 години.При първоначалното проучване е установено, че защитената зона с код BG000057 е включена в списъка на проекто-защитените зони с Решение на МС № 122/2.03.2007 г.От ВАП е изпратено разпореждане до министъра на околната среда и водите за представяне на копия от административната преписка по издаване на посочената заповед и от документацията за защитена зона „Комплекс Калиакра“ в т. ч. и относно начина на създаването на картен материал и координатен регистър на границата на защитената зона.Предстои вземане на решение относно предприемане на мерки от компетентността на ВАП, след проучване на съответните данни.", "date": "2017.08.07", "title": "Прокуратурата се зае със заповедта на министър Димов за Комплекс Калиакра"}
{"url": "https://offnews.bg/kultura/balgaria-ne-dava-pari-za-kultura-nishto-podobno-chetvarti-sme-v-es-662250.html", "text": "Не е вярно, че България не дава пари за култура, поне що се отнася до процента от Брутния вътрешен продукт. Страната ни се нарежда на четвърто място в ЕС, показват данни на Евростат за 2015 г., публикувани днес.Първа е Унгария (2.1%), следвана от Естония и Дания, а четвърти сме ние с 1.7% от БВП при средно за ЕС 1%.Що се отнася до сумата, България обаче съвсем не може да се похвали. Германия, например, която е в златната среда на Съюза, дава 30,831 млн. евро, а родният бюджет - под 1 млн. евро.Общо за 28-те страни членки на ЕС парите за \"Развлечение, култура и религия\" са близо 153 милиарда. Все пак този 1% от БВП на ЕС е много под процента, отделян за социални плащания - около 19.2%, здравеопазване (7.2%), образование (4.9%) и дори отбрана (1.4%). Все пак сумата за култура е по-висока от даваната например за защита на околната среда (0.8%).В дъното на класацията за процент от БВП за култура са Ирландия (0.6%), Гърция, Италия и Великобритания (по 0.7%).21 от 28-те страни дават 1% от БВП или повече за култура, показват още данните.", "date": "2017.08.07", "title": "България не дава пари за култура? Нищо подобно - четвърти сме в ЕС"}
{"url": "https://offnews.bg/sviat/ne-razreshiha-abort-na-10-godishno-iznasileno-momiche-v-india-662257.html", "text": "В Индия не позволиха аборт на 10-годишно момиче, жертва на изнасилване, съобщи Би Би Си. Според Върховния съд абортът може да е много опасен за детето, което е бременно в 32-ра гестационна седмица. Индийските закони не позволяват аборт след 20-ата гестационна седмица, освен ако не е установено, че бременността застрашава живота на майката. Бременността е открита преди 3 седмици, а съдът се произнася седмица по-късно. Момичето се оплакало от силни болки в стомаха и родителите му го завели в болница, където им казали, че момичето е бременно. На по-долна инстанция съдът също отхвърля искането на родителите, като изтъква същата причина. За изнасилването на детето е задържан чичо му. Родителите обявиха, че са изключително разочаровани от решението на съда и не знаят как да се справят със ситуацията. Семейството е много бедно. Бащата е чиновник, а майката е домашна помощница. Те посочиха, че не искат да имат нищо общо с бебето. Според лекарите то се развива нормално. Здравето на момичето също е добро за момента. Терминът му е в средата на септември. Раждането ще стане с цезарово сечение. В случай на усложнения цезаровото сечение може да бъде извършено и по-рано, обявиха лекарите. Бебето ще бъде под попечителството на Агенцията за закрила на детето, а след това ще бъде дадено за осиновяване. Детето не знае за състоянието си. Родителите му са му казали, че в стомаха му има камък и затова той се уголемява. С него работят полицаи и социални работници. Случаят шокира цяла Индия. Това не е първият случай, в който се иска разрешение от съда за извършване на аборт на младо момиче след изнасилване, но досега случаите не са засягали толкова малко момиче. ", "date": "2017.08.07", "title": "Не разрешиха аборт на 10-годишно изнасилено момиче в Индия"}
{"url": "https://offnews.bg/futbol/balgarskite-fenklubove-na-iunajted-i-real-prashtat-iaki-agitki-v-skopi-662256.html", "text": "Над 100 български привърженици от фенклуба на Манчестър Юнайтед и още толкова на Реал Мадрид заминават за Скопие утре, където ще наблюдават двубоя двата гранда за Суперкупата на Европа.В 8:00 сутринта утре ще потеглят и два автобуса със запалянковци на \"Белия балет\" за македонската столица, като освен тях ще има и фенове, които ще се придвижат със собствените си автомобили до стадион \"Филип ІІ\". Два часа по-късно заминават още два рейса с привържениците на Манчестър Юнайтед.Обстановката около двата фенклуба е изключително приятелска, като се очаква много от членовете на двете организации да се срещнат из главните улици на Скопие за да изпият заедно по чаша бира преди двубоя. Това е първият финал на клубно първенство, който ще се проведе в Македония. По-близка столица до София няма. Именно поради тази причина е и немалкото присъствие на родните фенове.Манчестър Юнайтед все още не може да се похвали с качеството си на играта от годините на сър Алекс Фъргюсън, но показа хъс в Лига Европа, спечелвайки безапелационно трофея.Това им даде право да се завърнат в Шампионска лига този сезон, което със сигурност доста е повдигнало самочувствието на отбора.Реал Мадрид достигна до Суперкупата като победи на финала в Шампионска лига Ювентус. Кралският клуб разгроми италианците с 4:1 и стана единствения отбор защитил шампионската си титла.Освен това мадридчани имат във витрината си рекордните 12 трофея. Те ще се опитат и да защитят Суперкупта. През миналата година \"белият балет\" я спечели срещу Севиля с 3:2.", "date": "2017.08.07", "title": "Българските фенклубове на Юнайтед и Реал пращат яки агитки в Скопие"}
{"url": "https://offnews.bg/futbol/drogba-s-neveroiaten-gol-ot-30-metra-video-662245.html", "text": "Някои неща очевидно не се променят. Легендата на Челси Дидие Дрогба показа, че класата е вечна с уникално изпълнение на пряк свободен удар. Нападателят се разписа за своя Финикс Райзинг в мач от втора американска лига срещу ЛА Галакси II. Опитният Дрогба откри резултата с удара си от над 30 метра в 13-та минута.39-годишният футболист, който е съсобственик в американския клуб, показа класа си с фина част в състезанието \"Юнайтед футболна лига\" (USL) - второто ниво на Америка.Попадението дори предизвика похвала от треньора на другия отбор Майк Муньос, който след мача сподели: \"Той беше играч от световна класа, мисля, че все пак свършихме добра работа и го неутрализирахме през повечето време.Очевидно обаче, свободният удар бе от висока класа. Понякога просто трябва да свалите шапки долу при такива изпълнения\", споделиДрогба отбеляза 157 гола в 341 мача по време на първия си престой в Челси между 2004 и 2012 г. Той помогна на \"сините\" от Лондон да спечелят три титли от Висшата лига и една от Шампионската лига.Дрогба се завърна в Челси през сезон 2014-15 и вкара седем пъти в 40 мача, за да им помогне да спечелят отново титлата.", "date": "2017.08.07", "title": "Дрогба с невероятен гол от 30 метра (видео)"}
{"url": "https://offnews.bg/futbol/ludost-v-parizh-katartcite-vodiat-i-mbape-sreshtu-180-miliona-evro-662262.html", "text": "Килиан Мбапе ще се отзове в ПСЖ до края на седмицата, прогнозират водещите френски медии. Талантът на Монако струва около 180 милиона евро, които ще бъдат платени от катарските босове на столичани. Пълна лудост!Дали откриват нови кладенци с петрол, дали друго, но портфейлът им явно не отънява, дори след като платиха 222 милиона евро на Барселона за Неймар. И кой знае още колко милиони на неговите агенти, посредници, адвокати. Мбапе беше желан от Арсенал, Реал, Барселона, Манчестър Сити и още кой ли не. Монако обаче отхвърли няколко оферти за над 100 милиона евро.На ПСЖ обаче няма как да се откаже при подобна сума. Според френски медии столичани са решили твърдо да копират политиката на Реал Мадрид. Тя включва плащане на купища пари за най-доброто. И очевидно работи.Килиан Мбапе избухна с уникален сезон за Монако. Той е само на 18 години и притежава всички качества да бъде новият Тиери Анри.", "date": "2017.08.07", "title": "Лудост в Париж, катарците водят и Мбапе срещу 180 милиона евро"}
{"url": "https://offnews.bg/obshtestvo/pochina-asen-gargov-kojto-izpia-razvod-mi-daj-662265.html", "text": "Музикантът и певец Асен Гаргов е починал тази нощ, той бе болен от рак и се лекуваше в Истанбул. Новината, съобщена първо от сайта БГ Естрада, потвърди колежката на Гаргов Богдана Карадочева пред 24 часа. Асен Гаргов е роден на 24 юли 1949 година. Дълги години той споделяше живота и работата си с примата на родната естрада Лили Иванова.Гаргов бе любимец на сините митинги с песента \"Развод ми дай\". ", "date": "2017.08.07", "title": "Почина Асен Гаргов, който изпя Развод ми дай"}
{"url": "https://offnews.bg/sviat/11-ubiti-18-raneni-pri-strelba-v-tcarkva-662268.html", "text": "Най-малко 11 души бяха убити, а 18 - ранени при стрелба в църква в Южна Нигерия.Нападението станало рано сутринта в неделя в Озбулу. Полицията твърди, че то е в резултат на вража между нигерийци от града и че може да бъде свързано с трафик на наркотици. Стрелецът е местен, бил нает да убие мъж, за когото се смята, че по това време е бил в католическата църква \"Св. Филип\".Свещеникът Джъд Онуасо казва, че мъжът влязъл в църквата и започнал да стреля. Прострелял неколцина в главата, имало хора с рани в коремната област, друг бил ранен в ръката. След стрелбата нападателят избягал.Множество се събра пред църквата след нападението.Според властите в случая не е замесена ислямистката групировка \"Боко Харам\", която опожари стотици църкви в североизточната част на страната.", "date": "2017.08.07", "title": "11 убити, 18 ранени при стрелба в църква"}
{"url": "https://offnews.bg/gimnastika/trenior-v-tcska-se-nuzhdae-speshno-ot-pomosht-662260.html", "text": "Треньорът по спортна гимнастика в ЦСКА Илко Гиров се нуждае от помощ! Преди два месеца на специалиста беше поставена тежка диагноза - липосаркома регио ретроперитонеалис - тежка форма на рак, от която страдат 1 на 1 000 000 души по света.На 20 юли Илко Гиров претърпя операция, след нея обаче се установи, че е необходима и по-сложна интервенция. Тя ще му бъде направена в институт \"Кюри\" в Париж, а за целта е необходима сума, непосилна за семейството му - близо 40 000 евро.Призоваваме \"червената\" общност да дари средства и заедно да помогнем на един от нас - Илко Гиров - треньор в ЦСКА от 1995 година, създал редица републикански шампиони, а и национален селекционер с участници на Олимпийските игри в Пекин и Лондон.Дарителска сметка е открита в Сосиете Женерал Експресбанк на името на Илко Гълъбов ГировIBAN: BG45TTBB94004527988191Да помогнем на едно голямо армейско сърце, призовават накрая от сайта CSKA.bg!", "date": "2017.08.07", "title": "Треньор в ЦСКА се нуждае спешно от помощ"}
{"url": "https://offnews.bg/sviat/germania-hvarli-v-aresta-dvama-kitajtci-zaradi-hitleristki-pozdrav-662270.html", "text": "Двама китайски туристи бяха арестувани в Берлин, след като отправили хитлеристки поздрав пред германския парламент в неделя.Срещу двамата мъже, които се снимали пред Райхстага, отправяйки характерния поздрав, е започнало криминално разследване за използване на символи на забранена организация.Двамата са пуснати под гаранция от по 500 евро за всеки.Германия има строги закони за използване на реч на омраза и символи, свързани с Хитлер и нацистите.Двамата мъже са на 36 и 49 години. Те могат да бъдат осъдени на глоба или затвор до 3 години.Китайците ще могат да напуснат Германия по време на раследването и ако бъдат осъдени на глоби, парите, които вече са платили вероятно ще ги покрият.", "date": "2017.08.07", "title": "Германия хвърли в ареста двама китайци заради хитлеристки поздрав"}
{"url": "https://offnews.bg/sviat/sofia-rotaru-na-70-putin-ia-pozdravi-s-telegrama-662252.html", "text": "Президентът Владимир Путин поздрави певицата София Ротару, народен артист на СССР, за 70-годишния й юбилей. Путин й пожелал здраве и творческо дълголетие, съобщи пресслужбата на Кремъл. Вие наистина се ползвате с голяма всенародна любов като ярка талантлива певица, истинска звезда на естрадата. Като искрен, обаятелен, душевно щедър човек, беззаветно предан на изкуството, сцената и своите многобройни поклонници, пише в телеграмата на държавния глава. София Ротару е изпълнителка на над 400 песни, много от които са се превърнали в класика на съветската и украинската естрада.", "date": "2017.08.07", "title": "София Ротару на 70, Путин я поздрави с телеграма"}
{"url": "https://offnews.bg/drugi/milen-petkov-i-hristo-jovov-podkrepiha-initciativata-ne-na-agresiata-662273.html", "text": "Бившите футболисти Милен Петков и Христо Йовов подкрепиха проекта \"Не на Агресията\", който се реализира от Българска младежка асоциация за плажни спортове.Двамата се включиха в пъpвия полуфинален турнир по плажен такроу, който се проведе през уикенда на плажа в кв. Аспарухово във Варна.Проектът е с финансова подкрепа на Министерството на младежта и спорта, по програма \"Национална програма за изпълнение на младежки дейности\".Той е насочен към възрастова група 15-29 години имащ за цел да повиши информираността за различни видове рисково поведение и негативните последствия от тях върху личния и социалния живот на младите хора.Предстои да се проведе национална кампания против агресията, с информационен анимиран клип, както и видео материали за различните видове агресия след младите хора.Ще се проведат кръгли маси с лектор – Световен шампоион по бойни спортове. Кръгли маси с писхолог на тема \"Разпознаване на агресията сред младежите и методи и техники за нейното преодоляване\".Инициатива със състезателен характер, която ще се проведе на открито и има за цел да запознае младежите с ползите от спортните дейности и превенция на агресията сред младежта.Инициативата ще въздейства върху изграждане на дисциплината и адекватно поведение в ситуации с агресия. Формиране на състезателен дух и желяние за водене на активен и здравословен начин на живот.", "date": "2017.08.07", "title": "Милен Петков и Христо Йовов подкрепиха инициативата \"Не на Агресията\""}
{"url": "https://offnews.bg/futbol/barsa-prodalzhava-s-meratcite-za-dembele-i-koutinio-662269.html", "text": "Ръководството на Барселона продължава неуморно да води преговори с Ливърпул в опит да се сдобие с правата върху Филипе Коутиньо, пише вестник \"Mundo Deportivo\". Според изданието, шансовете на каталунците биха се повишили, ако от \"Камп Ноу\" включат в сделката и футболист на \"синьо-червените\".Мениджърът на мърсисайдци Юрген Клоп има симпатии към Андре Гомеш и не би отказал да разполага с такъв футболист в състава си.Новият треньор на Барса Ернесто Валверде и шефовете на каталунците обаче също възлагат надежди на португалеца и първоначалната им идея била да не се разделят с него.В опит да се закупи Коутиньо обаче трябва да се вземат трудни решения и може би това ще склони барселонци да се разделят с Гомеш.Друг вариант за бартер плюс пари е Рафиня Алкантара, но той не е възстановен напълно и затова шансовете са доста по-малки.В същото време ръководството на Барселона продължава с опитите да привлече звездата на Борусия Дортмунд Осман Дембеле.Припомняме, че през уикенда излезе информация, че каталунците са се разбрали с втория най-добър подавач в Бундеслигата за изминалия сезон и сега остава да получат съгласието на Борусия.Първото предложение на Барса към носителя на купата на Германия е било за 70 милиона евро, плюс различни бонуси за постигнати резултати.Желанието на германците обаче е да бъдат изкушени с поне 100 милиона евро, а според различни медии Дортмунд е готов да продаде младия французин при още 10 милиона евро отгоре на масата.Очаква се съвсем скоро двата клуба да проведат преговори. Според испанските медии предложението на каталунците няма да надхвърли границата от 100 милиона евро.", "date": "2017.08.07", "title": "Барса продължава с мераците за Дембеле и Коутиньо"}
{"url": "https://offnews.bg/obshtestvo/radev-vrachi-orden-stara-planina-na-germanskia-poslanik-662266.html", "text": "„В последните години на съвместна работа и членство в ЕС и НАТО Германия се утвърди като наш ценен приятел, доверен партньор и стратегически съюзник“. Това заяви държавният глава Румен Радев, който връчи на посланика на Федерална република Германия у нас Детлеф Лингеман орден \"Стара планина\" първа степен. Дипломатът получи висшето държавно отличие за изключително големите си заслуги за укрепването и развитието на българско-германските отношения.Връчването на отличието президентът Радев определи като израз на признание за личния принос на германския дипломат, както и на значението, което България отдава на сътрудничеството си с Германия.Държавният глава припомни резултатния политически диалог с разменени визити на най-високо ниво, както и срещи на други нива по важни въпроси.Изключително високо ценим усилията на посланик Лингеман и екипа му за интензифициране на търговско-икономическите ни отношения, заяви президентът и добави, че германските предприятия в България са вече близо 5000, а двустранният стокообмен се е повишил и вече е над 6,6 млрд. евро за изминалата година. Германските инвестиции в България достигат близо 3 млрд. евро, с което Федерална република Германия се утвърди като водещ инвеститор у нас. Държавният глава отбеляза и активните усилия на посланик Лингеман за разширяване на сътрудничеството в областта на културата, науката и образованието. По думите на президента Радев в рамките на целия си мандат посланик Лингеман е пример за висок професионализъм, за активна работа и лична ангажираност.От своя страна Детлеф Лингеман благодари за казаното за неговите усилия и заяви, че приема ордена като представител на родината си и на всички, работили заедно с него неуморно за разширяването на двустранните отношения с България. Отношенията са отлични в политиката, икономиката, културата, посочи посланикът. Туризмът процъфтява с около милион германски туристи, които посещават България. Много българи учат немски и инвестират в личното си бъдеще, тези млади хора инвестират обаче и в бъдещето на нашите двустранни отношения, посочи посланикът.По думите му Германия е най-големият търговски партньор на България, но има много по-голям потенциал, който може да бъде реализиран, ако реформите бъдат изпълнени.Посланикът засегна и темата за предстоящото българско председателство на Съвета на ЕС като отбеляза, че това е огромна задача и е предизвикателство за всяка държава. „България доказа, че е надежден партньор в рамките на ЕС“, каза посланик Лингеман и даде като пример това, че страната ни полага огромни усилия с подкрепата на партньорите за охраната на външните граници на ЕС.", "date": "2017.08.07", "title": "Радев връчи орден Стара планина на германския посланик"}
{"url": "https://offnews.bg/112/15-godishen-ograbval-apartamenti-v-ovcha-kupel-662253.html", "text": "15-годишен младеж бе задържан от столичната полиция за серия от обири на апартаменти в квартал \"Овча купел\".Първият известен случай е от 27 юли т.г., когато жител на квартала подал жалба в полицията, че от дома му са откраднати два мобилни телефона, лаптоп и златни накити. Два дни по-късно от друго жилище изчезнали телевизор и преносим компютър, а на 31 юли постъпила поредна жалба - за откраднати лични документи и цигари от апартамент. И в трите жилища било проникнато през незатворени прозорци или балконски врати. Разследващите установили, че крадецът е 15-годишен столичанин, у когото намерили част от откраднатите вещи.Младежът е приведен е в център за настаняване в Свиленград.", "date": "2017.08.07", "title": "15-годишен ограбвал апартаменти в Овча купел"}
{"url": "https://offnews.bg/politika/borisov-polimeri-razgraben-sobstvenitcite-s-majbah-662239.html", "text": "Всичко в завода „Полимери“ е разграбено и унищожено, а пък собствениците имат „Мерцедеси-Майбах“ и ни дават оценка. Това заяви днес министър-председателят Бойко Борисов при посещението си в обявения в несъстоятелност завод в Девня, цитиран от Фокус. Акционери в завода са Евгения и Николай Баневи, които по-рано през годината заявиха, че предприятието е неправомерно обявено в несъстоятелност с цел да бъде унищожено.„Първо искам да успокоя хората в региона и самата Варна, защото това действително е екологична бомба, която ако не се вземат мерките, които взехме ще причини огромни екологични последствия. Тук се обръщам и към Зелените освен всичко останало, което правят, да наблюдават и такива процеси, коментира Борисов. По думите му активите отиват за частниците, а вредният отпадък и утилизацията остава за данъкоплатеца.„Добре ли е? Не само не е справедливо, просто звучи като виц, но е факт. В момента държавата чрез областния управител плаща тока, водата, охраната, наблюдението, а виждате в какво положение са резервоарите. Следващите дни буквално започваме да ги разкарваме из цяла Европа“, добави премиерът. Той уточни, че няколко пъти е говорил с главния прокурор. „Даже сутринта преди няколко минути му звъннах да го питам все пак може ли това, което казвам, да се огласи с негово знание. Той е направил необходимите проверки с варненския окръжен прокурор и делата са доста напред в момента. Това предприятие е било уникално по своята същност на Балканите. До него идва директна тръба на „Нефтохим“ от Бургас, за да не се возят по пътищата всякакви летливи и вредни материали. Всичко това е разграбено и унищожено, а пък собствениците имат „Мерцедеси-Майбах“ и ни дават оценка, което ме принуди да дойда и да покажа на хората вследствие на тази разбойническа приватизация колко милиарди е загубила държавата, но и продължаваме да плащаме“, каза още Бойко Борисов.Не е честно да събираме пари, за да плащаме за стари бакии, обясни премиерът.„Да кажа на хората, в следствие на тази разбойническа приватизация колко милиарда е загубила държавата, но и продължаваме да плащаме. Във Варна, Девня и Провадия 15 млн. биха могли да се похарчат за доста по-стойностни неща“, каза той.Борисов допълни, че в държавата има десетки, \"да не кажа стотици\" подобни случаи. „На цели фабрики са изнасяни оборудванията. Тук е купена инсталация, която всичко това да утилизира и те с цялото си нахалство я продават в Румъния. Взимат и от нея парите. Убеден съм, че главният прокурор ще направи така, че от срещу неизвестен извършител, каквото е в момента ограбването на цял завод, гордост на Балканите, да има известен“.„Избягвам да давам публична оценка на хората. От наша страна каквото е необходимо правим. Благодаря, че сте тук, за да може да кажете на хората, че могат да спят спокойно и по най-бързия начин ще ги избавим от това зло. Не е честно да събираме толкова пари, за да ги вкараме в инфраструктура, пенсии, заплати и така непрекъснато да ги харчим, за да изчистим стари бакии“, каза още премиерът.„Новият собственик на практика е дошъл, за да го нареже завода и да го приключи. Това е историята на българския Преход. Надявам се, че с влизането на Антикорупционния закон и създаването на този орган, той ще се занимае не само с това, което е в момента, а и с подобни минали сделки, защото те носят много по-големи щети от всичко останало\", каза още премиерът. ", "date": "2017.08.07", "title": "Борисов: Полимери разграбен, собствениците с  Майбах"}
{"url": "https://offnews.bg/leka-atletika/ivet-lalova-zagriah-dvigatelia-za-200-metra-662231.html", "text": "Ивет Лалова е в страхотно настроение, въпреки че не успя да се класира за финала на 100 м на световното първенство по лека атлетика в Лондон. Българката явно има план за бягането на 200 метра, чийто серии започват утре.\"Загрявката е направена. Готова съм световното да започне вдругиден. Всичко е наред, здрава съм, бях се притеснила за момент да не стане беля, защото всеки старт е риск\", каза софиянката.\"Готова съм, загрях двигателя\", продължи тя. \"Готвя се за финал на 200 м, но всичко е въпрос и на късмет.Надявам се да съм добре и да имаме хубави условия вдругиден\", допълни сребърната медалистка от европейското първенство в Амстердам през 2016 г.Ивет Лалова завърши квалификациите на 100 метра с личен резултат за сезона, но и това не й достигна при убийствената конкуренция в Лондон. Доказа го финалът, в който победа с един нос взе американката Тори Боуи. ", "date": "2017.08.07", "title": "Ивет Лалова: Загрях двигателя за 200 метра"}
{"url": "https://offnews.bg/drugi/republikanska-shampionka-s-unikalno-postizhenie-po-kom-emine-662240.html", "text": "Антония Григорова си осигури място в историята като първата жена, направила скоростно преминаване по най-дългия туристически маршрут у нас – Ком – Емине, пише ladyzone.bg. В ранните часове на 7 август тя докосна фара на нос Емине, изминавайки 600-километровото трасе по билото на Стара планина за 5 дни, 22 часа и 55 минути.Многократната републиканска шампионка по ориентиране, ски бягане и ски ориентиране пое по дългия път на 1 август в 4:30 сутринта. Ето кратко описание на отделните етапи:Ден 1: в. Ком – Витиня (100 км за 15 ч. 55 мин.)Ден 2: Витиня – х. Козя стена (88 км за 19 ч. 22 мин.)Ден 3: х. Козя стена – Узана (в 15:05 ч. достига връх Ботев)Ден 4: Узана – Агликина поляна (в 06:34 ч. сутринта преминава през връх Шипка)Ден 5: Агликина поляна – Ришки проходДен 6: Ришки проход – ЕминеИзключително горещото време през последните дни затрудни допълнително спортистката, която с постижението си отвори нова страница в богатата история на маршрута Ком – Емине.Той е изминат за първи път през 1933 г. от пътешественика и изследовател Павел Делирадев, наричан \"Следовникът на Алеко Константинов\". Всъщност самият Константинов първи дава идея за този маршрут, но не успява да я осъществи.Близо 30 години най-бързото преминаване пеша е на Любомир Палакарчев – 5 дни и 14 часа. На 11 август 2015 г. Божидар Антонов го подобри, завършвайки за 5 дни, 10 часа и 10 минути.18 дни по-късно, на 29 август 2015 г., Кирил Николов-Дизела постави нов рекорд, преминавайки маршрута за 4 дни, 13 часа, 5 минути и 30 секунди, с около 21 часа по-малко от Божидар Антонов.С нормално туристическо темпо маршрутът се изминава за около 15 дни. Антония се ангажира с проекта \"Пътят КЕ 600\", тъй като има богат опит в дългите бягания. Тя е печелила ултрамаратоните Витоша 100, Трявна Ултра (141 км), Персенк Ултра (157 км) и Пирин Ултра (150 км). Неин треньор е Наталия Величкова.Феновете на Антония, както и всички почитатели на планинските спортове, следиха през последните шест дни нейното движение чрез GPS проследяването в сайта на проекта.", "date": "2017.08.07", "title": "Републиканска шампионка с уникално постижение по Ком-Емине"}
{"url": "https://offnews.bg/zdrave-i-krasota/kakvo-da-iadem-predi-po-vreme-i-sled-vecher-v-bara-662237.html", "text": "Когато излизаме с приятели навън, често посещаваме барове, пъбове, клубове и т.н. През това време поглъщаме не малко количество алкохол, което натоварва сериозно организма ни. Предлагаме ви няколко дребни трика, които няма да предпазят изцяло тялото ви от вредното влияние на алкохола, но поне ще помогнат до известна степен.Какво да ядете преди да приемете алкохол?Алкохолът се разгражда много бързо през стените на стомаха. За колкото по-кратко време е там, толкова по-бързо ще влезе в кръвния поток. От социална гледна точка ще почувствате неговия ефект много по-бързо. От физиологична гледна точка, колкото по-бързо алкохолът се абсорбира в тялото ви, толкова по-голямо въздействие има върху черния дроб, храносмилателната система, бъбреците и сърдечно-съдовата система.Най-добрият избор на храна преди такава вечер е нещо, което има естествено съдържание на мазнини, което помага да се забави темпото, при което стомахът разгражда храната. Това не означава мазни бургери, а храни като сьомга и авокадо. Комбинирайте двете в хлебче с майонеза и имате добра вечеря, която ще ви помогне да избегнете прекалено драстичното въздействие на алкохола.Какво да ядете, когато сте в бара?За съжаление, баровете не винаги предлагат най-голямо разнообразие от храна. От трите класически „ястия“ - чипс, ядки и някакво месно мезе, изберете ядките. Те доставят селекция от витамини В, които бързо се разграждат, когато пиете. Маслините, ако има такива, също са отличен и здравословен вариант.Какво да ядете след като си тръгнете от бара?Това обикновено е времето, в което можем да изядем промишлено количество нездравословна храна без да мислим за благополучието си.Колкото и да е трудно, най-добре е да забравите мазни чипове и пицата. Те ще ви тежат на следващата сутрин и ще ви помогнат да уголемите обиколката на талията си в дългосрочен план.Добрата новина е, че има някои добри опции за бързо хранене. Вярвате или не, един от най-добрите идва от местата, които предлагат скара и дюнери. Ако успеете да се въздържите да изядете питката, а само пилето и салатата, то това ще даде на черния ви дроб добро количество аминокиселини, които се използват за отстраняване на алкохола, а салатата ще осигури навременно получаване на витамини.Какво да ядете преди лягане?Знаем, че е съблазнително да си легнете веднага щом стигнете до входната врата, но две бързи неща наистина могат да помогнат да направят сутринта по-поносима.Първо, мултивитамините ще помогнат на тялото ви да се възстанови от действието на алкохола. На второ място, опитайте да изпиете половин чаша вода с щипка сол. Алкохолът изключва антидиуретичния хормон, затова ще ви се пие вода през нощта. Постоянното разхождане до банята ще разруши нивото на сол на тялото ви, така че чаша леко солена вода ще ви предпази от това.", "date": "2017.08.07", "title": "Какво да ядем преди, по време и след вечер в бара"}
{"url": "https://offnews.bg/obshtestvo/izostavenoto-3-mesechno-bebe-otiva-v-tcentar-za-nastaniavane-v-sofia-662232.html", "text": "Тримесечното бебе Александър, което бе изоставено от майка си Мария Иванова в градинка в столичния квартал „Младост\", ще бъде настанено в Център за настаняване от семеен тип в София, съобщи БНР, като се позова на информация от Агенцията за социално подпомагане.Днес момченцето ще бъде изписано от болничното заведение, където се грижиха за него, откакто беше открито в кв. „Младост”.Настаняването в център от семеен тип се налага, тъй като социалните работници не са открили близки и роднини, които могат адекватно да се грижат за бебето.Майката ще получи помощ в Център за обществена подкрепа, намиращ се в близост до избрания за бебето Център за настаняване от семеен тип. Така при желание тя ще може да общува с детето си.Мария Иванова сама се обади в полицията и призна, че е изоставила бебето. Поиска да й го върнат, но социалните обясниха, че това няма как да стане веднага – първо трябва да проверят има ли капацитет да отглежда детето.", "date": "2017.08.07", "title": "Изоставеното 3-месечно бебе отива в център за настаняване в София"}
{"url": "https://offnews.bg/izvan-terena/prostitutka-razkri-orgia-na-manchestar-siti-v-el-ej-662234.html", "text": "Пиене, проститутки, купони. И това е включвала подготовката на Манчестър Сити в Америка, разкриха таблоидите. Проститутка даде подробности, след като звездата Рахийм Стърлинг й плати двойно по-малко от очакваното. Дамата е бясна за недооценения труд!Рахийм и неговите съотборници си направили купон след загубата от Ман Юнайтед в Ел Ей. Те ползвали хотел \"Риц Карлтън\" за своя база.\"Сините\" излезли в местен стриптийз клуб да разпуснат. Заведението явно събудило страсти в английския национал. Той се сетил, че има телефона на местна звезда, дадена му от приятел.Става въпрос за популярна сред спортистите двойничка на Ким Кардашиян. Тя обслужвала сексуално звезди от различни дисциплини.Уговорката станала и към 4,30 сутринта пияният Стърлинг се прибрал в хотела за любовна среща. Той явно бил попрекалил с алкохола и в съобщението написал номер на несъществуваща стая.Наложило се да слиза във фоайето, за да вземе пищната дама. Все пак работата била свършена набързо, а двамата заспали.Сутринта Стърлинг тръгнал рано заради полет на Сити. И забравил да плати. Американката побесняла и му написала съобщение да остави веднага парите.Футболистът се извинил, че е бил твърде пиян да помни какво са се разбирали. Негов човек оставил все пак плик с кеша на рецепцията. Въпросната \"Ким\" побесняла, тъй като вътре имало 2000 долара, а не 4000, каквато била уговорката.Стърлинг обаче отказал да я оцени по-високо. Затова проститутката разпространила скандала по медиите. \"Взимат толкова пари, а се оказват скръндзи\", каза анонимната дама по адрес на футболистите.Това едва ли ще се хареса и на мениджъра Пеп Гуардиола. А и на годеницата на Рахийм, от която има дете.", "date": "2017.08.07", "title": "Проститутка разкри оргия на Манчестър Сити в Ел Ей"}
{"url": "https://offnews.bg/ikonomika/hranite-u-nas-i-v-evropa-chast-ii-sashtoto-sadarzhanie-no-na-razlic-662243.html", "text": "Втората серия проби на храни, закупени в Западна Европа, не показа разлики с еквивалентите им, продавани у нас що се отнася до описаното на етикета съдържание. Съществена разлика обаче има в цената - при някои продукти у нас тя е с 50% по-висока, отколкото на Запад. Други пък се продават по-евтино тук.Анализът е направен от Агенцията за безопасност на храните и Комисията за защита на потребителите. Във втория етап от изследването са тествани 31 тествани продукта, купени от магазини във Франция, Италия и Швейцария. За сравнение са взети същите марки и видове продукти от търговската мрежа у нас. Този път проверката включва подробен сравнителен анализ на етикетите и сравнение цените на храните, но без лабораторно изследване. При сравнителния анализ на етикетите не са установени разлики, съставките са идентични, посочват от агенцията по храните. Само при един продукт на българския пазар не е отбелязан процентът какао, за разлика от аналога му на западноевропейските пазари. При първото изследване през юни разлики в етикетите бяха открити при 8 от 31 храни.Сравнението на цените след елиминиране на разликите от ДДС обаче показва, че нетната стойност на 9 продукта е по-висока у нас, в сравнение с Италия, Франция и Швейцария. Най-голяма е разликата при макаронени изделия от твърда пшеница – 50%. Между 32 и 36 на сто по-скъпи са концентрирано доматено пюре и кетчуп. С по-високи цени у нас са още конфитюр от боровинки, печено мляно кафе за еспресо машина, какаова напитка на прах, руло с пълнеж от крем и ягоди, светла бира, както и зехтин „Екстра върджин“. При 5 от продуктите нетната цена е една и съща, или с минимално отклонение спрямо западноевропейския пазар. Останалите 17 храни са по-евтини в България като разликите варират от 9 до 74%.", "date": "2017.08.07", "title": "Храните у нас и в Европа, част II: Същото съдържание, но на различна цена"}
{"url": "https://offnews.bg/ikonomika/vizhte-novia-bezplaten-elektrobus-mezhdu-terminalite-na-letishte-sofia-662238.html", "text": "Нов електрически автобус превозва пътниците между двата терминала на столичното летище от днес, съобщиха от аерогарата.Той замени дизеловия транспорт и остава безплатен за пътуващите. Освен, че e екологичен (не отделя въглероден диоксид), използването му ще доведе до значително намаляване на разходите за поддръжка.Електрическият автобус е за 65 пътници, от които 26 седящи. Има 3 сгъваеми седалки и обособено място за закрепване на инвалидни колички. Разполага със спускаща се рампа, подходяща за възрастните и трудно подвижните пътници.Летище София е първото българско летище, което използва електробус за превоз на пътниците си. То е и единственото в България, сертифицирано по програмата за намаляване на въглеродните емисии Airport Carbon Accreditation на международната организация на летищата ACI EUROPE.От април 2016 г. столичното летище е със сертификат за ниво „Mapping“ („Картографиране“), което показва количеството на въглеродните емисии от дейността му. В ход е и процедурата по достигане на следващото ниво „Reduction“ („Намаляване“), което е доказателство за трайната ангажираност на летище София в опазването на околната среда, водещо и до намаляване на финансовите разходи, хвалят се от столичната аерогара.", "date": "2017.08.07", "title": "Вижте новия безплатен електробус между терминалите на летище София (снимки)"}
{"url": "https://offnews.bg/sviat/balgarin-i-ukrainski-politik-zaginaha-pri-katastrofa-v-harvatia-662236.html", "text": "Българин загина при тежка автомобилна катастрофа в Хърватия. В управлявания от българина автомобил са пътували бившият украински депутат Ирина Бережная и нейната 8-годишна дъщеря. Инцидентът е станал на магистрала между Масленице и Поседария, съобщи БГНЕС. 38-годишният българин и Бережная са загинали на място. Дъщерята на украинката е ранена. Смъртта на Ирина Бережная беше потвърдена от бившия министър на правосъдието Олена Лукаш. Бережная беше депутат в 6-ия и 7-ия парламент на Украйна. От октомври 2007 г. тя е член на проруската Партия на регионите, чийто бивш лидер е украинският експрезидент Виктор Янукович.", "date": "2017.08.07", "title": "Българин и украински политик загинаха при катастрофа в Хърватия"}
{"url": "https://offnews.bg/futbol/kitaj-slaga-raka-i-na-manchestar-iunajted-662230.html", "text": "Китайски магнат е готов да направи сделката на века за Манчестър Юнайтед. Новината е на вестник \"Таймс\", така че може да  мине за вярна на 99,99 процента.Неназованите китайци, които обикновено са назначени от държавата предприемачи, вече преговарят в Америка за акции на гранда. Въпреки някои сътресения след напускането на сър Алекс Фъргюсън,  Ман Юнайтед беше класиран този юни като най-скъпа футболна марка в света.Акции на англичаните се предлагат на борсата в Ню Йорк. Предполага се, че човек от фамилия Глейзър вече е се е навил да продаде своя дял от 8 процента.Прочутото семейство купи Манчестър Юнайтед през 2005 година за 1 милиард долара, като използва заем, по чието погасяване са отишли приблизително 1 милиард. Но активите на клуба гонят 4 милиарда, така че Глейзър са на абсолютна печалба.Семейството има 6 сина, част от които искат веднага да осребрят прозорливостта на своя татко Малкъм. И ще приемат кеша от китайците.Инвеститорите от тази страна изкупуват масово английски отбори напоследък. Уест Бромич и Астън Вила са последните клубове, озовали се в ръцете на китайци. ", "date": "2017.08.07", "title": "Китай слага ръка и на Манчестър Юнайтед"}
{"url": "https://offnews.bg/koloezdene/legendata-kontador-spira-s-koloezdeneto-sled-vueltata-662246.html", "text": "Двукратният победител в Тур дьо Франс Алберто Контадор ще се откаже от професионалното колоездене след Обиколката на Испания. Вуелтата стартира на 19 август.Новината съобщи самият спортист в Инстаграм. \"Не смятам, че има по-добро сбогуване от домашно състезание в моята родина\", каза още Контадор.Испанецът е на 34 години, като победи на Тура през 2007-а и 2009-а. Титлата му във Франция през 2010-а година обаче беше отнета заради допинг.Скандалът му струваше и две победи на Джирото. Така общият брой на победите в Гранд туровете беше намален от 10 на 7.Въпреки това Контадор е сред едва шестимата колоездачи в историята, който има победи и на трите най-велики състезания - Тур дьо Франс, Вуелтата и Джирото.", "date": "2017.08.07", "title": "Легендата Контадор спира с колоезденето след Вуелтата"}
{"url": "https://offnews.bg/izvan-terena/mis-volejbol-sabra-pogledite-na-plazha-v-sozopol-snimki-662241.html", "text": "Ако в момента сте в Созопол, отваряйте си очите, тъй като съвсем близо до вас може да е волейболната националка Нася Димитрова, която заслужено се радва на морската си почивка след напрегнатия сезон. Красивата звезда на Марица направи така, че да зарадва и мъжките погледи, които имаха привилегията да се порадват на стегнатото тяло на волейболистката.24-годишната националка отскочи до морето, придружавана от брат си и свои приятелки, а зяпачите нямаше как да подминат красивата Нася на плажа.Димитрова, която притежава титлата Мис Волейбол за 2016-а, вече публикува няколко горещи снимки от ваканцията си, а към последната от тях добавя закачлив текст: \"Напичаме \"барабанчето\".Нася започва волейболната си кариера при треньора Илия Жеков в Тунджа Ямбол преди да премине в редиците на столичния Левски.При \"сините\" играе до сезон 2015/16, като печели три титли на България и две купи на страната. От началото на сезон 2016/17 тренира с тима на Марица Пловдив.", "date": "2017.08.07", "title": "Мис Волейбол събра погледите на плажа в Созопол (снимки)"}
{"url": "https://offnews.bg/zdrave/apteka-shte-se-otvaria-po-lesno-smeniat-pravilata-662235.html", "text": "Промени в наредба облекчават процедурите за получаване на разрешение за търговия на дребно с лекарства и за отваряне на аптека към болница. Те са внесени за обсъждане от здравния министър проф. д-р Николай Петров на 4 август.След приемането им за целта ще се подават заявления по образци в Изпълнителната агенция по лекарствата. Няма да се ползват досегашните заявления, като промяната цели по-бързото и ефективно обслужване на заявителите. Наредбата цели и намаляване на административната тежест. Например вече няма да е необходимо в аптеката да се пазят хартиени сертификати за удостоверяване на членство на магистър-фармацевт в Българския фармацевтичен съюз. Сега се иска не само копията да са в аптеката, а и удостоверенията от курсове за повишаване на квалификацията.Тази информация ще може да се проверява онлайн чрез сайта на БФС.Предлага се и промяна в наредбата, която цели осигуреност на здравните заведения със съответния квалифициран персонал от медицински специалисти. Нов текст гласи, че организацията на работа и числеността на фармацевтите в аптеката трябва да осигуряват спазването на непрекъснатата минимална междудневна и седмична почивка и продължителността на работното време, установени в Кодекса на труда.Наредбата вече ще изисква дейността в аптеките да се осъществява съобразно Правилата за добра фармацевтична практика - досега това се изискваше само от болничните аптеки.\"С посоченото нововъведение се цели преодоляване на празнотата, относно уредбата на аптеките, които не се стопанисват от лечебните заведения, уточнява министърът в мотивите си.Нов текст изрично посочва, че изискването за поставянето на табела с надпис \"аптека\" отпред няма за цел рекламна дейност, а в мотивите се уточнява, че с \"предложението се цели да се преустанови съществуващата за общините неяснота, относно предназначението на посочените табели\".На последно място се предлага отпадане на разпоредби, касаещи пакетирането, запечатването и описването на лекарствени продукти, предназначени за системно лечение на злокачествени заболявания, от персонала, работещ в аптеката на лечебните заведения. Целта на предложената промяна е да се гарантира безопасността и здравето на всички, които имат досег с посочения вид лекарствени продукти, тъй като същите представляват източник на повишена опасност от заразяване и са канцерогенни, мутагенни и повлияващи репродуктивната способност, се казва още в мотивите към проектонаредбата.", "date": "2017.08.07", "title": "Аптека ще се отваря по-лесно, сменят правилата"}
{"url": "https://offnews.bg/ikonomika/balgarinat-s-polozhitelni-ochakvania-za-ikonomikata-i-dohodite-662244.html", "text": "Българинът гледа по-оптимистично на живота у нас, показват данните от анкетата на НСИ сред потребителите.Общият показател на доверие нараства с 1.6 пункта през юли спрямо април. Повишение на потребителското доверие има както сред градското, така и сред селското население.Общата оценка на хората у нас за развитието на икономиката се подобрява, а прогнозата им за предстоящата година е по-малко негативна, отколкото при предишното изследване.По-благоприятни от април са оценките и очакванията им за финансовото състояние на техните домакинства.Хората смятат, че цените са се повишили през последните 12 месеца, но по-малко, отколкото са очаквали. Същевременно, те не очакват голяма инфлация през следващата година.Негативизмът намалява и по отношение на безработицата. Потребителите очакват запазване на сегашните нива или слабо намаление.Хората продължават да смятат, че у нас е трудно да се пести, но все пак относителният дял на тези потребители намалява спрямо предното тримесечие.", "date": "2017.08.07", "title": "Българинът с положителни очаквания за икономиката и доходите"}
{"url": "https://offnews.bg/112/nad-630-pozhara-u-nas-za-poslednite-tri-dni-662247.html", "text": "Над 630 пожара са локализирани и потушени у нас за последните три денонощия, съобщиха от МВР. В 80% от случаите става въпрос за полски, горски територии и стърнища. Пожарът между бургаските села Изворище, Миролюбово и Банево е потушен. Огнената стихия обхвана 3000 дка смесена гора и около 1000 дка сухи треви и храсти. Продължават усилията на пожарникарите за справяне с пожара в землището на софийските села Радуловци и Бърложница. В гасенето се включиха четири пожарни екипа. Пожарът е засегнал около 2000 дка суха трева. Локализиран е пожарът в землището на град Ветрен, област Пазарджик. В гасенето на огнената стихия вчера се включиха пет пожарни екипа и служители на местното горско стопанство. Пожарът е обхванал площ от около 2000 дка. При пожарите няма загинали или пострадали, уточняват от МВР. Заради горещото време днес има вероятност за избухване на нови пожари. Затова от пожарната призовават да не се използва открит огън за почистване на суха тревна растителност, а паленето за битови нужди да бъде съобразено с изискванията за безопасност. ", "date": "2017.08.07", "title": "Над 630 пожара у нас за последните три дни"}
{"url": "https://offnews.bg/sviat/voenen-bunt-vav-venetcuela-zavarshi-s-plennitci-i-zhertvi-video-662227.html", "text": "Двама нападатели са убити, а осем пленени при опит за превземане на военна база във Венецуела, съобщи БТА. Президентът на страната Николас Мадуро обяви инцидента за \"терористична атака\", осъществена от \"наемници\".Атаката е била срещу база \"Парамакай\" в северозападната част на страната, в град Валенсия. Започнала е в 4 ч през нощта местно време. Бунтовниците изненадали нощната охрана. По думите на президента военните влезли в бой около 8 ч с нападателите, десет от които успели да избягат, двама били смъртоносно простреляни, един бил ранен и седем - заловени. Само един от нападателите е офицер, който дезертирал преди няколко месеца.Президентът Мадуро твърди, че нападението е платено от водачи на антиправителствени групи в Маями и Колумбия, съобщава АП.Паралелно с атаката над военната база в интернет бе разпространено видео, в което мъже във военни униформи се обявяват срещу управлението на Мадуро и призовават военните да вземат властта. Те казват, че въстават срещу една \"убийствена тирания\".След овладяването на атаката продължава издирването на още десетима участници в нея, които успели да избягат и са въоръжени.Ситуацията в страната сега изглежда спокойна, предават международните кореспонденти. Президентът Мадуро поздрави армията за овладяването на бунта, посочвайки, че са военните са спечелили адмирациите му. Той се закани да намери всички бунтовници.Преди дни във Венецуела се проведоха избори за Учредително събрание, които бяха оспорени от мнозина. Противниците на президента се опасяват, че той се окопава във властта.", "date": "2017.08.07", "title": "Военен бунт във Венецуела завърши с пленници и жертви (видео)"}
{"url": "https://offnews.bg/obshtestvo/tramvaite-po-dondukov-spirat-iztcialo-ot-sredata-na-avgust-662248.html", "text": "Реконструкцията на столичния бул. \"Дондуков\" ще приключи изцяло до края на октомври. Работи се с удължено работно време, заяви кметът Йорданка Фандъкова, която инспектира ремонтът на участъка. Очаквам до средата на септември частта от булеварда от Министерски съвет до ул. „Г.С. Раковски” да бъде готов и да се пусне изцяло движението, обясни Фандъкова. Тогава затворен за коли ще е участъка от \"Раковски\" до бул. \"Васил Левски\". От средата на август движението на трамвая ще е изцяло спряно, за да се реконструират и релсите.Цимент, а над него пясък, ще има под паветата, за да се гарантира стабилността им, стана ясно още от думите на Фандъкова.  ", "date": "2017.08.07", "title": "Трамваите по Дондуков спират изцяло от средата на август"}
{"url": "https://offnews.bg/obshtestvo/na-pet-mesta-v-sofia-niama-da-ima-voda-662219.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Елисавета Багряна“ в жк „Гео Милев“ налага спиране на водоподаването от 10:00 до 18:00 ч. по ул. „Николай Коперник“ от ул. „Постоянство“ до ул. „Гео Милев“, по ул. „Хемус“ от ул. „Николай Коперник“ до ул. „Лидице“, по ул. „Лидице“ от ул. „Постоянство“ до ул. „Гео Милев“, по ул. „Гео Милев“ от ул. „Николай Коперник“ до ул. „Елисавета Багряна“ и ул. „Андрей Николов“.Във връзка с изграждане на сградно водопроводно отклонение на ул. „Царибродска“ в жк „Зона Б-19“ се налага спиране на водоподаването от 10:00 до 18:00 ч. на ул. „Д-р Калинков“, ул. „Царибродска“, ул. „Три уши“ и ул. „Димитър Петков“, по ул. „Царибродска“ от ул. „Д-р Калинков“ до бул. „Инж.Иван Иванов“, бл. 6, бл.15-16.Заради подмяна на сградни водопроводни отклонения на ул. 58 и ул. 39 в кв. „Враждебна“ се налага спиране на водоподаването от 9:30 до 18:00 ч. по ул. 58 от ул. 3 до ул. 55, ул. 39 и ул. 6.Реконструкция на уличен водопровод на ул. „Васил Левски“ в с. Негован налага спиране на водоподаването от 9:00 до 21:00 ч. на ул. „Индустриална“, ул. „Борис Найденов“, ул. „Езерата“, ул. „Васил Левски“.Поради реконструкция на уличен водопровод на ул. „Читалищна“ в с. Чепинци се налага спиране на водоподаването от 9:00 до 21:00 ч. на ул. „Читалищна“ от ул. „Отечество“ до ул. „Просвета“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - /www.sofiyskavoda.bg/water_stops.aspx.„Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.08.07", "title": "На пет места в София няма да има вода"}
{"url": "https://offnews.bg/liubov-i-seks/printc-hari-zavede-polovinkata-si-na-romantichno-safari-v-afrika-662249.html", "text": "Принц Хари пристигна в Африка с приятелката си, актрисата Мегън Маркел, за да отпразнува 36-тия й рожден ден. Медиите прогнозират, че освен сафари и романтична почивка, може да има и годеж, тъй като дестинацията е популярна за младоженците, а принцът внимателно планирал всеки детайл от пътешествието.Друга причина за слуховете за годеж е, че на същото място принц Уилям поиска ръката на Кейт Мидълтън преди 7 години.Двойката замина за Африка, след като актрисата завърши снимките на последния епизод на сериала „The Suits“ и пристигна в Лондон.Принцът последно посети Африка през юни, за да помогне на природозащитниците с проект за преместване на слонове с цел спасяване на застрашения вид. Това не е първият път, в който принцът избира Африка, за да впечатли дама. Хари е водил и бившата си приятелка Челси Дейви на няколко почивки там.", "date": "2017.08.07", "title": "Принц Хари заведе половинката си на романтично сафари в Африка"}
{"url": "https://offnews.bg/leka-atletika/amerikanka-specheli-sprinta-na-100-metra-ivet-lalova-propusna-finala-662218.html", "text": "Американката Тори Боуи спечели финала на 100 метра на световното първенство в Лондон с личен рекорд за сезона от 10.85 секунди (+0.1 м/сек).Боуи изостана много в първите метри и направи страхотна втора част на бягането, за да се пребори за златото.Мари-Жозе Та Лу финишира втора с 10.86 сек.Бронзовият медал отиде у европейската шампионка Дафне Схипърс (Холандия), която се нареди трета с 10.96 сек.Ивет Лалова отпадна на полуфинал, въпреки че записа лично постижение за сезона от 11,25 секунди. По принцип стоте метра не бяха приоритет за Лалова, която се е съсредоточила върху дългия спринт.", "date": "2017.08.07", "title": "Американка спечели спринта на 100 метра, Ивет Лалова пропусна финала"}
{"url": "https://offnews.bg/sviat/tragna-podpiska-sreshtu-reglamentiraneto-na-statuta-na-bridzhit-makron-662222.html", "text": "Петиция \"срещу статута „първа дама” за президентската съпруга във Франция Бриджит Макрон вече събра над 150 хиляди подписа. Кампанията стартира преди две седмици и се надява да блокира проекта на френския президент Еманюел Макрон.\"В момента Бриджит Макрон разполага с екип от двама-трима сътрудници, както и двама секретари и двама служители по сигурността и това е достатъчно\", се казва в текста, който изтъква контекста на \"спестявания\", който желае да извършва правителството.\"Въпреки това, в продължение период на морализиране на френския политически живот\", с приемането от началото на август на законопроект, който забранява наемането на близки роднини в екипа от сътрудници на политиците, „ние не можем да подкрепим инициативата за специален статут на съпругата\" на държавния глава.Адресирана до държавния глава и неговия премиер Едуар Филип, петицията събра повече от 152 хиляди подписа. По време на кампанията за президентските избори Еманюел Макрон посочи, че съпругата му ще има \"обществена роля\", ако бъде избран в Елисейския дворец, за да излезе извън \"френското лицемерие\", но без да и се „плаща от данъкоплатците\".Въпросът за статута на първа дама бе повдигнат миналата седмица в парламента, когато се разглеждаше процесът на вдигане на морала на политическия живот. Депутатите от радикалната левица защитаваха напразно забраната за сътрудници на президента да не могат да бъдат привличани близки роднини, както това се отнася за членове на правителството или парламента, съобщава БГНЕС.", "date": "2017.08.07", "title": "Тръгна подписка срещу регламентирането на статута на Бриджит Макрон"}
{"url": "https://offnews.bg/obshtestvo/dovechera-shte-ima-chastichno-lunno-zatamnenie-662223.html", "text": "Частично лунно затъмнение ще може да се наблюдава тази вечер от 20,29 ч.Небесното явление се получава, когато Слънцето, Луната и Земята са подредени в почти права линия и нашата планета закрива със сянката си своя спътник.Астрономите препоръчват да го наблюдаваме в посока ниско над източния хоризонт.Тогава южната част на Луната или една четвърт от нея ще бъде оцветена в червеникав цвят. Максималната фаза ще бъде в 21:20 ч.Астрономическата обсерватория в Стара Загора ще разположи телескопи пред сградата на общината. В обсерватория и планетариум в Габрово също ще има безплатни наблюдения.", "date": "2017.08.07", "title": "Довечера ще има частично лунно затъмнение"}
{"url": "https://offnews.bg/futbol/nash-sveshtenik-real-madrid-predade-svetia-krast-662224.html", "text": "Стефан Паликаров е свещеник в българската църква в Милано. Преди това е служил във Врачанската епархия, Троянския манастир, в София. Известен е с футболните си пристрастия. Тази сутрин  OFFNews забеляза интересен пост на свещеника в личната му страница. Цитираме го дословно:\"", "date": "2017.08.07", "title": "Наш свещеник: Реал Мадрид предаде Светия Кръст"}
{"url": "https://offnews.bg/obshtestvo/vodni-chovetci-v-tcentara-na-stolitcata-zaradi-zhegata-662226.html", "text": "Акция за раздаване на чиста питейна вода поради августовските жеги осъществява “Софийска вода” в центъра на столицата, съобщиха от дружеството. На 7, 8 и 9 август столичани и гости на града могат да пият вода от вече познатите „водни човеци“ – временни инсталации, направени изцяло от материалите, от които изграждаме водопроводната мрежа.Дружеството напомня, че водата в София е с превъзходно качество и препоръчва на столичани да пият колкото е възможно повече, особено през летните горещи месеци. PН стойностите на софийската питейна вода са близки до тези на вътрешната течна среда на организма и поради тази причина водата е лесно усвоима. Лабораторният изпитвателен комплекс (ЛИК) към „Софийска вода“ следи ежедневно показателите на питейната вода във всички точки от водопроводната мрежа и гарантира доброто й качество. На сайта на дружеството клиентите вече могат да се информират какво е качеството на водата в техния жилищен район – техните месечни и средногодишни стойности.Инициативата „Утоли жегата“ се провежда в най-горещите часове на деня, в пешеходната зона на булевард „Витоша“.", "date": "2017.08.07", "title": "Водни човеци в центъра на столицата заради жегата"}
{"url": "https://offnews.bg/drugi/leka-atletika-i-barselona-v-efir-dnes-662221.html", "text": "Спорт16.00 ч Колоездене, \"Бинкбанк тур\" Eurosport 117,55 ч Тото, теглене на тиража bTV19.35 ч Тенис, турнир за мъже в Монреал Mtel sport 120.00 ч Лека атлетика, СП в Лондон Eurosport 120.30 ч Лека атлетика, СП в Лондон БНТ 1/БНТ HD23.35 ч Тенис, турнир за мъже в Монреал Mtel sport 1Футбол18.00 ч \"Монтана\" - \"Марица\" \"Диема спорт\" 20.30 ч \"Дунав\" - \"Етър\" \"Диема спорт\"21.30 ч \"Барселона\" - \"Чапекоензе\" Mtel sport 1", "date": "2017.08.07", "title": "Лека атлетика и Барселона в ефир днес"}
{"url": "https://offnews.bg/bojni/flojd-mejuedar-razpuska-s-matcki-kraj-basejna-predi-boia-na-veka-662242.html", "text": "Флойд Мейуедър реши, че е време да почине преди мача с Конър МакГрегър в Лас Вегас. Непобеденият боксьор и ММА машината ще се бият в края на месеца по правилата на класическия спорт.Флойд показа страхотна форма край басейна на Hard Rock Hotel and Casino complex. Американецът явно си обича това място, защото вече го е резервирал за партито след срещата с ирландеца.Мейуедър демонстрира мускули и плочки, както и отлично настроение. През цялото време той си лафеше с няколко дами, също избрали да почиват в прочутия комплекс.Присъстващи коментираха, че спецовете сочат лесна победа за Флойд, но и той явно го кара по лесния начин.В същото време скандалът около съперника му Конър МакГрегър се разраства. ММА идолът е също в Града на греха.Той пусна плашеща снимка как е пратил на земята своя спаринг партньор Поли Малианяги, два пъти световен шщамипон. Последният се защити, че е бил избутан на пода. И скъро ще разкрие истината що за боксьор е ирландецът.  ", "date": "2017.08.07", "title": "Флойд Мейуедър разпуска с мацки край басейна преди боя на века"}
{"url": "https://offnews.bg/obshtestvo/samo-4-novi-veloalei-tazi-godina-obshtestvenite-kolela-ostavat-za-201-662229.html", "text": "Велоалеи ще изгради Столична община тази година по булевардите \"Дондуков\", \"Прага\", \"Овча купел\" и ул. \"Георги С. Раковски. Плановете се до 2020 г. в София да има още около 200 км. велоалеи, съобщи за OFFNews зам.-кметът по транспорта Евгени Крусев. Продължението на велоалеята по цар \"Борис III\" към Княжево обаче няма да бъде изградена през 2017 г. Освен че чака проект, тя най-вероятно ще наложи и отчуждаване на земи. В \"Програма за развитие на велосипедния транспорт на територията на Столична община от 2016 до 2019 г.\" е предвидено да се разреши обратно движение на колела по еднопосочни улици, а във вагоните на метрото и превозните средства на градския транспорт да се осигурят места за велосипеди.Според документа  но изграждането ще стане след приключване на строителството на метрото при градинката \"Св. Георги\". Идеята алеята за велосипеди да е в средата на платното не срещна подкрепа от колоездачите у нас. Предвижда се и увеличаване на \"успокоена зона\" до 30 км в час за съвместно вело и автомобилно движение с граница по бул. \"Христо Ботев\", \"Сливница\", \"Васил Левски\" и \"Патриарх Евтимий\". Общата площ на предлаганото разширение е 165,9 ha и заедно с вече одобрената транспортно успокоена зона от 123,3 ha обхваща около 288 ha от централната градска част на София. Мотивите за увеличаване на ограничението до 30 км в час са: обединяване на главните велолъчи в ЦГЧ с възможност за избор на велодвижение без специално устроени велоалеи - за безопасно съвместно вело и автомобилно движение, пише в програмата. Според авторите й така ще се постигне свързаност и непрекъснатост на веломрежата в ЦГЧ, включително и в квартали с по-тесни улици и тротоари. ", "date": "2017.08.07", "title": "Само 4 нови велоалеи тази година, обществените колела остават за 2018 г."}
{"url": "https://offnews.bg/ikonomika/vlastta-se-obarna-za-kompleks-kaliakra-protestirashtite-bili-manipu-662225.html", "text": "Вицепремиерът Валери Симеонов обясни, че протестите на хората за защитена зона \"Комплекс Калиакра\" се дължат на това, че те са били подведени от дезинформации и манипулации от страна на опозицията.Той уточни, че за тази територия има забрана за извършване на всякаква земеделска дейност, както и че има и участък от акваторията, на който е забранено \"траленето\" на морското дъно, което съсипва морската флора и фауна.Симеонов подчерта, че не може да упрекне министъра на околната среда и водите за издаването на тази заповед, защото всеки ден забавяне носи загуби от 20 000 евро на държавата.Според него въпросът със защитена зона „Комплекс Калиакра” ще бъде решен с компенсации или с възмездяване с земи, тъй като става въпрос за неголеми територии.", "date": "2017.08.07", "title": "Властта се обърна за \"Комплекс Калиакра\": Протестиращите били манипулирани"}
{"url": "https://offnews.bg/futbol/majkala-borimirov-e-bezglasna-bukva-v-levski-662251.html", "text": "Бившият изпълнителен директор на ЦСКА Георги Илиев - Майкъла за пореден път доказа, че няма равен що се отнася до словесните нападки към Левски. Според него спортният шеф на Герена Даниел Боримиров не изпълнява никаква функция в клуба, като мнението му е без каквото и да било значение и тежест.\"Безгласна буква. Точно така. Това е Даниел Боримиров в Левски. Нима някой се съобрази с мнението му, когато стана дума за треньорската промяна? Нали много държеше на Митов? Нали искаше той да остане на всяка цена?Сега какво стана? Смениха Митов, без никой да се сети да пита Боримиров дали е съгласен. Това какво ви говори? Никой не го счита за фактор.Това не може да е истински спортен директор на гранд. Именно той трябва да предложи и определи кой да бъде новият треньор. А не направо шефовете.Сега Делио Роси нито е водил подготовка, нито е правил селекция. Нищо. Тоест има много вратички, чрез които да се освободи от отговорност\", сподели Майкъла пред Gol.bg.Ръководството на Левски очаква очевидно очаква с нетърпение пристигането на италианския специалист Делио Роси, който трябва да парафира официално договор за две години, след което да бъде представен утре пред медиите и футболистите.Шефовете на столичани са силно разочаровани от поражението с 0:2 от Верея, като се надяват с идването на бившия наставник на Лацио отборът да се вдигне в най-кратки срокове, след като загуби вече пет точки в първите си три мача.", "date": "2017.08.07", "title": "Майкъла: Боримиров е безгласна буква в Левски"}
{"url": "https://offnews.bg/obshtestvo/zhegite-prodalzhavat-do-39-gradusa-dnes-662220.html", "text": "Жегите продължават и днес. След обяд ще се развива купеста облачност и на отделни места, главно в Северна България, краткотрайно ще превали и прегърми. Има условия за градушки.Вятърът ще е слаб до умерен от североизток, в северозападните райони ще се ориентира от северозапад. Температурите слабо ще се понижат, но ще остане горещо и максималните ще са между 34° и 39°, показва прогнозата на Националния институт по метеорология и хидрология (НИМХ).Атмосферното налягане е близко до средното за месец август и слабо ще се повиши. Над Черноморието ще е предимно слънчево. След обяд ще се развива купеста облачност и на отделни места по Северното Черноморие ще превали и прегърми.Ще духа до умерен вятър от север-североизток. Максималните температури ще са 33-35°. Температурата на морската вода е 26-28°. Вълнението на морето ще е 1-2 бала.Над планините ще е предимно слънчево. След обяд ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималната температура на височина 1200 метра ще е около 27°, на 2000 метра - около 20°.", "date": "2017.08.07", "title": "Жегите продължават: До 39 градуса днес"}
