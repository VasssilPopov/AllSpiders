{"url": "https://offnews.bg/zimni/zhiustin-breza-specheli-individualnia-start-na-15-kilometra-v-josterzu-716983.html", "text": "Жюстин Бреза бе най-бърза в индивидуалния старт на 15 километра от Световната купа по биатлон, който се провежда в шведския град Йостерзунд.Французойката допусна две грешки в стрелбата и завърши с време 42:35:01 минути. Това е втори успех в кариерата на Бреза след дебютната й победа преди две години в масовия старт на родна земя в Анеси.На второ място с 11:01 секунди закъснение финишира Юлия Джима. Украинката демонстрира страхотна стрелба и свали всичките 20 мишени. Трета с изоставане от 17:07 секунди завърши 23-годишната сънародничка на Бреза - Жулиа Симон.Сред българските представителки най-достойно се представи Милена Тодорова. 21-годишната състезателка допусна три грешки и завърши 39-а на 4:20:07 минути. Това е най-доброто си класиране за Тодорова в Световната купа.С по шест пропуска Даниела Кадева и Мария Здравкова останаха в дъното на класирането. Кадева завърши 89-а на 9.04.9 минути, а Здравкова се нареди 91-а на 9.13.1 минути.Вирер е лидерка в генералното класиране след две състезания през сезона с 96 точки, следвана от Маркета Давидова (Чехия) със 78 и от Марте Рьозеланд (Норвегия) със 76. Милена Тодорова е 55-а с 2 точки.", "date": "2019.12.05", "title": "Жюстин Бреза спечели индивидуалния старт на 15 километра в Йостерзунд"}
{"url": "https://offnews.bg/obshtestvo/balgarski-inzheneri-otceniavat-porazheniata-po-sgradite-v-albania-sled-716987.html", "text": "България изпрати днес 12 строителни инженери в Албания, за да помогнат при оценката на сградите, пострадали след земетресението.Това заяви вицепремиерът и министър на външните работи Екатерина Захариева пред временно изпълняващия длъжността външен министър на Албания Гент Цакай, съобщиха от пресцентъра.Двамата разговаряха в Братислава в рамките на срещата на външните министри от Организацията за сигурност и сътрудничество в Европа (ОССЕ).Екипът инженери пристигна в Тирана по молба на албанската страна, отправена от г-н Цакай по телефона пред министър Захариева в края на миналата седмица. Веднага след получаването на искането, вицепремиерът се свърза с Министерството на регионалното развитие и благоустройството и с тяхно съдействие Университетът по архитектура, строителство и геодезия излъчи 12 специалисти под ръководството на проф. д-р инж. Богомил Петров от Катедра “Строителни материали и изолации”.В 6 ч. сутринта те отпътуваха от България с техника за определяне на вероятната якост на натиск на бетона, за сканиране на армировка и за ултразвукова диагностика на бетона, а към 17 ч. българско време екипът отпътува от Тирана за Дуръс.Цакай благодари за незабавния отговор на България на призивите за помощ. „Реакцията ви е на истински приятел, а истинските приятели се познават в моменти като този. По приблизителни първоначални оценка ще са ни нужни близо 700 млн. евро. Над 7000 души са без покрив“, каза Гент Цакай.Веднага след земетресението правителството ни отпусна и 200 000 лева финансова помощ за Албания от бюджета на МВнР.По време на срещата с Гент Цакай днес министър Захариева потвърди последователната подкрепа на България за започването на преговори с Албания за членство в Европейския съюз.", "date": "2019.12.05", "title": "Български инженери оценяват пораженията по сградите в Албания след земетресението"}
{"url": "https://offnews.bg/sviat/vss-v-rusia-se-otkaza-ot-namerenieto-da-nakazva-medii-za-kritichni-pub-716988.html", "text": "Въвеждането на правно-нормативни мерки срещу дискредитирането на съдилищата не е предвидено в окончателната редакция на концепцията за информационна политика на съдебната система за 2020-2030 г., заяви председателят на Съвета на съдиите, съдия от Върховния съд на Русия Виктор Момотов, цитиран от „Коммерсантъ“.Според него, разработването на такива правила и внедряването на „ефективен механизъм за защита от дискредитиране на съдебната власт в медиите, пресичането на злоупотребите от страна на отделни представители на пресата“ са били предвиждани само в работната версия на документа и са отразявали позицията само на някои от съавторите.„Това не е мнението на цялата съдийска общност. В окончателната версия на документа тези предложения ги няма. Повечето от членовете на ВСС счетоха за нужно да отклонят подобни предложения“, подчертава Момотов.„Тези въпроси бяха изключени, защото засягат конституционни принципи. Съдийското съсловие е заинтересовано от нормален диалог с медиите, а окончателната редакция ще бъде публикувана в сайта на Съвета на съдиите“, допълва той.Преди ден руският ВСС узна, че много скоро ще бъдат утвърдени типови правила за поведението на посетителите в съдилищата. Предполага се, че ще има забрана за дрехи с призоваващи надписи.Съдиите се нуждаят от защита от „тенденциозни публикации“, медиите трябва да носят отговорност, е заложено в проекта за концепцията на информационната политика на съдебната система за 2020-2030 г., пише „Ведомости“.Сред предлаганите мерки за защита са изработването на нормативен акт за специални правила на отразяване в медиите на дейността на съдилищата. Предлага се също да се наказват медии и журналисти за натиск върху съдилищата.", "date": "2019.12.05", "title": "ВСС в Русия се отказа от намерението да наказва медии за критични публикации"}
{"url": "https://offnews.bg/politika/prezidentat-radev-nastoia-za-barzo-reshavane-na-vodnata-kriza-v-pernik-716985.html", "text": "На среща с ресорните министри днес президентът Румен Радев подчерта, че кризата в Перник е сигнал за нуждата от преосмисляне на цялостния модел на планиране, управление и стопанисване на водните ресурси, съобщиха от пресслужбата на държавния глава.„Във водния сектор трябва да има ефикасност и ефективност. Всички институции така трябва да обединят усилията си, че всеки лев да води до качество, да няма течове, да има достатъчно водоизточници, да има ясен и прозрачен процес“.Това заяви Румен Радев за тежката ситуация във водния сектор и предизвикателствата пред ефективното му управление на среща на „Дондуков“ 2, на която бяха поканени ресорните министри на околната среда и водите, икономиката, регионалното развитие и благоустройството и на здравеопазването.Има криза във водния сектор, подчерта той и посочи, че проблемът е не само в Перник – и други градове у нас са на воден режим, а цели села са без вода, засегнати са хиляди български граждани от цялата страна., призова държавният глава. Според него е необходим единен подход и ясна институционална отговорност за целия воден сектор в страната.Президентът настоя и за прозрачност и ефективност при изразходването на средствата за водния сектор, както и да има яснота при какви условия ще се привличат подизпълнители за ремонти на язовири.Той посочи, че обществото трябва да е информирано за това как се изразходват отделените 500 млн. лева от държавния бюджет, с които беше увеличен капиталът на Държавната консолидационна компания за ремонт на спешните 418 язовира. „Това са съоръжения с висока степен на опасност, затова трябва да има пълна яснота и прозрачност“, подчерта президентът Румен Радев.„Достъпът до чиста питейна вода е основно право на българските граждани. Водата е стратегически национален ресурс, влияещ пряко на здравето и качеството на живот, както и върху икономиката и демографията на засегнатите области“, отбеляза още Румен Радев.Президентът призова за  и за мерки във всички засегнати райони, където има обявен воден режим. „Има градове, в Шумен например, където цената е една от най-високите, а качеството е едно от най-ниските“, допълни Румен Радев.На срещата президентът постави въпросите какви спешни мерки са предприети за решаване на кризата в Перник и на други места, и кога ще бъде възстановен нормалният режим на водоснабдяване, както и дали има здравословни рискове за хората, и какви мерки се взимат там.Според министъра на регионалното развитие и благоустройството Петя Аврамова, Тя уточни, че наличният обем в яз. \"Студена\" в резултат на продължителното засушаване е намалял повече от обичайното и от 18 ноември има режим на водоподаване към Перник. „Търсим дългосрочни решения за Перник като допълнителни водоизточници, които да бъдат ангажирани във водосбора на яз. \"Студена\", имаме експертни предложения, привлекли сме външни експерти“, посочи Аврамова. Според министъра на околната среда и водите Нено Димов, водата за питейни нужди следва да се използва в минимална степен за различни цели. По отношение на водната криза в Перник Димов припомни, че при проверка е установено, че част от водите за яз. \"Студена\" се отклоняват към Радомир, което е позволено само при наличие на аварийна ситуация.Министърът на икономиката Емил Караниколов заяви, че . Министърът обясни, че държавната компания \"Монтажи\" има пълния капацитет и техника да извърши ремонтите, но за някои конкретни задачи ще се наложи избирането на подизпълнител. Обществото ще бъде запознато с възлагането на тези дейности, посочи министърът.Зам.-министърът на здравеопазването Светлана Йорданова отбеляза, че регионалните здравни структури са в пълна готовност и следят ситуацията, за да не се стига до затваряне на болници и обществени заведения.", "date": "2019.12.05", "title": "Президентът Радев настоя за бързо решаване на водната криза в Перник"}
{"url": "https://offnews.bg/politika/sled-treto-chetene-i-demonstratcia-na-dps-partijnata-subsidia-stana-8-716984.html", "text": "След три гласувания в пленарна зала и след демонстрация на сила от ДПС партийната субсидия стана 8 лв. на глас, получен на избори, при приемането на държавния бюджет за 2020 г. До лятото партийната субсидия беше 11 лв. на глас, но по заръка на премиера Бойко Борисов тя бе намалена на 1 лв.Предложението за 8 лв. е на БСП. Още сутринта източници на OFFNews казаха, че левицата, “Обединени патриоти” и ГЕРБ , като сценарият беше това да стане без гласовете на ГЕРБ. Уговорката бе своевременно разкрита от лидерът на ДПС Мустафа Карадайъ, който заяви в кулоарите на парламента по обяд, че част от депутатите от ГЕРБ няма да влязат в залата при гласуването.В Закона за държавния бюджет за 2020 г. бе записано, че субсидията ще е 1 лев на действителен глас - както предлага Министерският съвет. Когато се стигна до гласуване привечер и двете предложения не бяха приети, като основната роля за това изигра гласуването на депутатите на ДПС. Партията гласува с \"против\" и двата варианта и така на практика партиите  трябваше да останат без субсидия, защото в Закона за политическите партии е записано, че тя се определя със Закона за бюджета за съответната година.Дебатът започна с декларация, прочетена Кристиан Вигенин (БСП), в която той започна от принципите на демокрацията, мина през опитите за овладяване на медиите и цялата страна от олигархията, след като бе разрешено бизнесът да финансира безлимитно политическите партии с промените през лятото.„Днес имаме шанса да ревизираме тази грешка. Подходете като държавници, а не като хора, които искат да натрият носа на малките партии и да си отмъстят на безкомпромисния лидер на опозицията“, призова Вигенин.Заместник-председателят на парламентарната група на ДПС Йордан Цонев обяви, че Движението няма да подкрепи исканите от левицата 8 лева на глас. Според него тези средства са крайно недостатъчни за малка партия, но устройвали големите като ГЕРБ и БСП. Цонев се върна към референдума от 2016 г., иницииран от „Шоуто на Слави“, на който над 2 милиона гласуваха „за“ субсидия от 1 лев на глас.Този референдум не събра достатъчно представителност според законовите изисквания, за да стане задължителен. Три години по-късно ГЕРБ реши да вземе резултата от това допитване на въоръжение и да приеме 1 лев на глас. “Ние никога не сме били привърженици на друго финансиране, освен това от бюджета. Когато едно предаване на живо реши да се превърне в политическа партия и да се заиграе с популизма, ние не се страхувахме и по време на референдума да казваме, че това е глупост. Вие се страхувате, премълчахте и оставихте 2 милиона българи да вземат неинформирано решение“, каза Цонев. Той припомни, че от БСП се опитаха да инициират дебат, който бе бойкотиран от ГЕРБ.Внезапен катарзисТома Биков от ГЕРБ оправда партията си за решението за единия лев, тъй като не можела да носи сама тежестта на народните очаквания. „Ние сме съгласни и с това, което казаха от БСП, и с това, което казаха от ДПС. Но цената я плащахме ние, защото бяхме представени като хората, които спират това всенародно искане от 1 лев – като най-голямата парламентарна група. Добре е, че след като приехме 1 лев, този дебат започна да се води от всички, защото преди това се водеше между нас и едно телевизионно шоу. Ще гласуваме за субсидия от 1 лев с пълната отговорност и с намерението да водим този дебат с разумни аргументи, а не с тези на една шоу програма, която на всичкото  отгоре вече и не съществува\", заяви Биков. Той добави, че \"този дебат няма място в бюджета, а в Закона за политическите партии. \"Ние сме отворени за дебат. Но не така ад хок и не от този момент\", каза той.Последва размяна на реплики и обвинения между БСП и ДПС, които се върнаха към т.нар. \"Възродителен процес\". \"Не предложихме 10 или 11 лева, защото го нямаше обещаният дебат! За да се финансират политическите партии, е нужен дебат за изработване на модел – отворете си ушите и сърцата. Тук! Сега! За 10 минути - Не!\", заяви Йордан Цонев. Патова ситуация и нарушаване на правилникаСлед като депутатите от ДПС гласуваха \"против\" двете предложения - за 1 лв. и за 8 лв. субсидия, се стигна до патовата ситуация, тъй като нито едно от двете не беше прието. Това означаваше, че за следващата година субсидията на партиите трябваше да е 0 лв., тъй като по Закона за политическите партии сумата се определя в държавния бюджет. Това принуди председателят на парламента Цвета Караянчева да даде почивка. След паузата и след консултация между коалиционните партньори ГЕРБ и \"Обединени патриоти\", бе взето решение за прегласуване на предложението на БСП. На него депутатите решиха партийната субсидия за 2020 г. да бъде 8 лв. на действително получен глас.Групата на ДПС не участва в гласуването, тъй като напусна пленарната зала. Лидерът на ДПС Мустафа Карадайъ призова Цвета Караянчева или да следи за правилника, или да отстъпи длъжността си на председател на парламента, тъй като това се явява трето гласуване на предложението на БСП, а според правилника на парламента може да има само две. ГЕРБ са прилагали няколко пъти \"трето гласуване\". Председателят на парламента Цвета Караянчева му отговори, че Правилникът не изчерпва всички ситуации в живота.", "date": "2019.12.05", "title": "След трето четене и демонстрация на ДПС партийната субсидия стана 8 лева на глас"}
{"url": "https://offnews.bg/ikonomika/iznosat-na-balgarski-hrani-se-uvelichil-sas-100-za-godina-716933.html", "text": "Хранително-вкусовата промишленост в България се развива добре. Имаме около 5300 инвеститорни предприятия. Нашите са изключително конкурентни и способни, ориентирани към износа, който през 2018 г. възлиза на 4 милиарда лева. Ръстът спрямо 2017 г. е със 100%, каза директорът на дирекция \"Икономическа политика\" към Министерството на икономиката Желяз Енев на форум днес.За последните 5 г. инвестициите в бранша възлизат на около 350 млн. лева.Предизвикателствата пред производството на храни са свързани преди всичко с въвеждането на новите дигитални технологии, необходимостта от покриване на по-високи стандарти, от повишаване безопасността и качеството на храните и преминаването от линейна на кръгова икономика, добави Енев.Форумът беше организиран от EIT Food - Европейския институт за иновации и технологии в храните, съвместно с Институт за агростратегии и иновации.\"EIT Food е орган на Европейска комисия, чиято цел е да се укрепи хранителната система във всяка членка на ЕС“, представи го Светлана Боянова, председател на Институт за агростратегии и иновации.  EIT Food е създаден през 2008 г. и работи за развитие на предприемачеството и иновациите в хранителния сектор в Европа. Членовете на EIT Food над 50 представители на водещи фирми в хранителния бранш, изследователски центрове и университети от 13 държави.", "date": "2019.12.05", "title": "Износът на български храни се увеличил със 100% за година"}
{"url": "https://offnews.bg/razsledvane/mond-frenskite-alpi-sa-bili-bazata-na-ruskite-shpioni-dejstvali-i-716975.html", "text": "15 руски шпиони са използвали френските Алпи като база за операции в цяла Европа, предаде БГНЕС. Френският вестник “Монд” съобщава, че агентите принадлежат към елитно звено на руската военна разузнавателна служба GRU, което е отговорно за убийството на договори, саботажите и управлението на мъртви пощенски кутии. Говори се, че Разследванията на западните разузнавателни служби след нападението над Скрипал през март 2018 г. доведоха до следите на шпионите. Между 2014 и 2018 г. руските агенти многократно са пребивавали в малки градове в югоизточна Франция, включително Анемас, Шамони и Евиан. Според авторитетното издание “Монд” става въпрос за безпрецедентна операция, която е започнала през пролетта на 2018 г. В нея са участвали британски, френски и швейцарски разузнавателни служби, както и техни партньори и по-специално тези от САЩ. Благодарение на тази операция е съставен списък от петнадесет руски военни разузнавачи ( ГРУ). Те са били членове на едно и също звено, специализирано в атентати и са действали в Европа от 2014 г. до края на 2018 г.Тази акция по залавянето на голям брой убийци, в която съществен принос има и Генералната дирекция за вътрешна сигурност на Франция DGSI показва, че петнадесетте офицери от ГРУ са преминали транзитно и са пребивавали във Франция през този период. Някои от тях са пребивавали по-често, други веднъж или два пъти. Те пристигали от Лондон, Москва, Испания или Швейцария. Шестоъгълникът е използван за да послужи за така наречения етап на “сигурност”, преди тези агенти, владеещи подземни техники, да достигнат до крайната си дестинация.Агентите на ГРУ най-редовно са отсядали в една и съща област, в Савоа, в градове като Анемас, Евиан или Шамони и в по-изолирани градове. Преди това те често кацали в Роаси или Лион, а един път и в Ница, преди да пренощуват в хотел в Кан. Често пъти обаче отивали и в Женева. Те наемали коли, за да отидат до Савоа. Този граничен регион с Швейцария, според френското контраразузнаване, е използван като резервна и логистична база за действията на ГРУ, които са били проведени на територията на цяла Европа.Вчера германското правителство изгони двама служители на посолството на Русия заради убийството в Берлин на бивш чеченски полеви командир. Двама служители на руското посолство в Германия бяха обявени за персона нон грата, защото руските власти, въпреки повторните и настойчиви искания, не са оказали достатъчно съдействие за разследването на убийството в берлинския парк Тийнгартен, извършено на 23 август 2019 г.За последен път представителят на германското външно министерство Андреас Михаелис се обърна към руския посланик Сергей Начаев с подобна молба на 20 ноември. „Но руската страна бавеше изпълнението на искането на германското правителство за оказване на съдействие при разследването на престъплението“, се казва ше в съобщението на МВнР в Берлин. По-рано Федералната прокуратура, която пое разследването на гръмкото убийството съобщи, че има основания да предполага, че руските власти вероятно са отговорни за него.След покушението срещу бившия агент Сергей Скрипал и неговата дъщеря във Великобритания през май 2018 г., за което са заподозрени служителите на ГРУ, 15 страни-членки на ЕС изгониха над 30 руски дипломати.", "date": "2019.12.05", "title": "\"Монд\": Френските Алпи са били базата на руските шпиони, действали и в България"}
{"url": "https://offnews.bg/kultura/vanche-mihajlov-i-ubijstvoto-na-todor-aleksandrov-kakvo-razkazva-v-me-716951.html", "text": "По ред причини, главно политически, мемоарният труд на Георги Томалевски „Чуто, видяно и преживяно“, вижда бял свят едва днес.Книгата дава широка картина на следосвобожденска България, войните, в която тя взима участие, Берлин по време на Първата световна война, Септемврийското въстание и деветоюнския преврат, братоубийствените борби за присъединяване Македония, дейността на дъновисткото движение у нас.За първи път се изнасят автентични и уникални свидетелства за събития и личности, сред които Александрър Протогеров, Наум Томалевски, Петър Дънов.Особено впечатление правят страниците за Ванче Михайлов, когото авторът лично е познавал и е бил свидетел на редица атентати и покушения срещу противниците на терористичните актове, чийто вдъхновител и поръчител е бил Ванче.Записките в обем от 700 страници излизат под редакцията на Георги Борисов и са издание на „Факел експрес“. Те са снабдени с обширен предговор от проф. Михаил Неделчев, богат биографичен материал, поместен под заглавието „Живот в дати“, и послеслова „Защо Георги Томалевски не дописа своите мемоари“ на дъщерята на писателя Румена Томалевска, редки фотографии от семейния архив.Една след друга пристигат тревожни вести. Те оставят след себе си уплашени очи и повехнали лица. По улиците на София и другите градове се точат дълги реки от хора, излезли да протестират за нещо. Пред тях се движи малка горичка от траурни знамена. Оратори разказват, че над Македония вилнее нечуван терор.Всички тези неща обаче не са така мъчителни, колкото онова, което става тук. Макар и прикрито от очите на хората, знае се, че между функционерите на ВМРО има брожение. Става нещо в захладняващите нощи към края на август. Влизат и излизат от нас хора, спират автомобили, донасят се книжа, папки и цели вързопи с архиви. Един ден обществото научава, че Тодор Александров е убит. Защо? Кой? Кога? Никой не знае. Знаят тия, които мълчат. Мълва като хилядоглава хидра пълзи по улиците.В градския парк срещам мои познати – левичари, които ми подмятат, че Александров е убит от властта. Убийците може да са пак вътрешни хора от ВМРО, но подбудите са другаде. Тодор Александров подписал един манифест във Виена заедно с Протогеров, с който манифест потвърждавал, че приема обединение и разбирателство с функционерите на ВМРО (обединена), която работи за Балканска федерация. Когато Александров и Протогеров се връщат в България, подучени от разтревоженото българско правителство, функционери на ВМРО (автономисти) започват усилен натиск върху Александров да се откаже от тоя акт във Виена. Правителството тук, в България, е уплашено, че губи поддръжката на силната вече ВМРО, и заплашва, че няма да подкрепя борбата ù с поробителите.Какво е станало, какво е отговорил Александров, как е бил устроен заговорът? Това знаят заговорниците, но Тодор пада убит на път за една сбирка в Петричкия окръг, придружен от генерал Протогеров. В момента на изстрелите Протогеров е залегнал в една падинка и припаднал, както разказват очевидци, а убийците побягнали.Завързва се страшна мистерия. Какво търси Протогеров там, на лобното място? Защо не е стреляно и по него? Кой нареди куршумите да засегнат само Тодор, а да пощадят генерала? Тъкмо тази особеност на обстановката послужи доста години след убийството мистериозни и амбициозни хора да я използват така грубо и така прозрачно, от което става ясно, че тия, които после се заеха да „отмъщават“ за Александров, са автори на тая мизансцена.Когато убийството на Тодор Александров става достояние на обществото, аз имам възможност да наблюдавам Ванчето Михайлов, тъй като той идва у дома. Има нещо странно в лицето му. Докато моят брат и другите около него негови другари са потъмнели от тая внезапна загуба за освободителното дело, Ванчето само съска и ми изглежда доволен, че покрай това покушение ще може да ликвидира някои неприятни нему люде. Непрестанно шари напред и назад, дава някакви нареждания и с удоволствие приема вестта за покушението върху някой от левите.– Кои?– Не знаете ли кои? – отговаря троснато той на двама посетители, вероятно журналисти, които намират начин да дойдат у дома и да научат нещо по събитията. – Това са вечните ни, непримиримите ни врагове.– Заробителите на Македония? – пита един от гостите.– Струва ми се, че има други, еднакво опасни както заробителите, а в някои отношения и по-опасни от тях, защото са прикрити тук.Ванчето е доволен, че му се задава такъв въпрос.– Кои са те?В тази минута виждам – по-ясно дори, отколкото да видиш някоя видима вещ – как се възправя насреща ми една необуздана, болезнена амбиция, една обидена в своята самопреценка човешка твар, която жадува за известност, жадува за слава и власт. Виждам, както се вижда в ясен слънчев ден, как той иска да надвие с нещо големите, сами по себе си внушителни образи на хора, които са нещо в своя живот и които тежат на обществената сцена. Повечето от тях са пожертвали кариера, звание, неоспорим успех в своя път и са дошли в движението от любов към родината, от желание да направят нещо за разрешение на този трънлив и опасен въпрос на Балкана – Македонския въпрос.Помня израза на Ванчето в тоя ден и час. Пред очите ми още стои това незначително човешко лице със сиво-кафяви очи, които само гледат неспокойно, но нищо не изразяват, едно лице с едри челюсти и късо навити червеникави коси. Неспокойният му поглед, предварително вкусил ефекта от думите, които ще изрече, се мести от човек на човек, от предмет на предмет – поглед, който измерва външния ефект, поглед, зад който няма нищо освен хладна, жестока и безпределна пустош. След тази пустош – изкривено и грозно стои неговото собствено изваяние. „Безсилието, облечено в жестокост, седи на пиедестала на болезнената си амбиция.“ […]Обществото в България е сепнато. Всеки ден загиват нови хора. Кой ги убива? – питат гражданите, ужасени от локвите кръв по тротоарите.Доносчици отиват при Ванчето и му казват, че не е ясно дали лицето К. наистина има вражески отношения към него.– Но нали има съмнения! – отсича Ванчето със злоба.– Е, да, но само съмнения.– То е достатъчно.Ванчето си спомня, че лицето, за което става дума, има своя самостоятелна мисъл. Един ден той ще почне да разсъждава и това разсъждение бездруго ще бъде против неговите планове.– Но само съмнения! – казва събеседникът.– Ти изглежда, че много държиш на него – изсъсква Ванчо.– Държа да се работи по правда.Една ненаписана присъда е вече изпълнена. След три дни убитите са двама. Оня, за когото има само съмнение, и другият, който обича да примесва в разговора си думата „правда“…Кой уби хората? – питат тук и там, а пратениците на тоя, който се готви да стане бъдещ шеф, отговарят:– Отечеството!– Но защо и Славчо Ковачев? Той има героично и честно минало.– Да, но нечестно настояще.Ужас пълзи като зараза от чума из града.– Защо убихте Чудомир Кантарджиев? – запитва един възрастен и честен човек, който познавал Чудомира от много години.Запитваният – млад човек с едва наболи мустачки и мушама – тръска пепелта от цигарата си и отговаря нагло:– Вероятно е предател!– Ако и за Чудомира кажат, че е предател, тогава огън да я гори Македония!Из бунищата на човешката подлост се изважда думата „предател“ и се пуща в обращение. Черна като дявол е тази дума. Тя вкаменява душите на хората, които са живели с вяра и преданост към тия охулени първи люде в движението. Когато някой от младите агенти на Ванчето ти рече в очите: „Предател е този и този“ – тогава ти онемяваш. Ако речеш, че не е предател, тогава ще ти викнат в лицето, че защитаваш предатели.Една комисия вещи хора на ВМРО разглеждат подробно всички материали около трагичната смърт на Тодор Александров със спокойствието на съдии. Те трябва да кажат своята дума. В това време обаче Ванчето с целия щаб спечелени от него глашатаи (спечелени по начина, по който се печелят подлеци) успява да пусне най-широко мълвата, че Тодор е погубен от левите елементи.Но защо мълчат Баждаров, Пърличев, Наум? Защо не вдигнат глас да кажат, че убийството на Тодор е все още замъглено в непроницаема тайна? Убийците знаят, но далечните им подбуди и вдъхновители все още остават скрити. Съгласни ли са те с това, което става? Съгласни ли са с тия действия войводите от Битолския революционен окръг?Може би мисълта, че единството на организацията е много потребно сега в тия времена, ги кара да мълчат и да гълтат. Или пък и те вярват, че левите елементи искат да грабнат делото в свои ръце и да унищожат борбата за Македония, като я дадат в други ръце. Никой не може да си отговори на този въпрос.Ванчето Михайлов добре използва тоя смут на времето. Ще го видите или в някоя кола, или с телефонната слушалка в ръка. Той пише писма, куриери отиват и се връщат. В някои от тия нощи тишината се прорязва с револверни изстрели и пронизителен писък на жена, която вика за помощ. Един огромен апарат от писма, пликчета, банкноти, автомобили и интриги е в трескаво движение. В душите на хората се загнездва страх.Наум, Баждаров и другите около ръководството мълчат. Нали Ванчето е по следите на тия, които убиха Тодор? Как може сега да се забрани изчистването на един заговор срещу ВМРО и Македония?– Може да има нещо вярно в това, което ни казва Ванчо – проговорва глухо Баждаров. – Така или инак, дори да има и увлечения от страна на групата около Ванчо, движението и борбата трябва да се спасяват.– От кого? – пита Миле Станоев, който тази вечер е също у дома.– От тия, които искат да го обсебят и които убиха за тази своя цел Тодор.– Ти знаеш ли ги точно кои са?– Ами нали виждаш, че ги откриват?– Други са тия, които искат да обсебят движението и да го вземат в свои ръце. Те сега унищожават собствените си врагове.– Много е смело това, което казваш.– То е обаче самата истина. Аз съм в състояние да твърдя, че войводата Панчо Михайлов е убит, защото името му е много близо до Ванче Михайлов. Хората навсякъде познават само Панчо Михайлов, тъй като той има подвизи. Всяко нещо, което би направил Ванчето, ще се припише на Панчо, тъй като Ванчето никой не го знае. Ние, по-простите люде – допълва шеговито Миле, – тия работи ги усещаме по-добре от вас.– Ти трябваше да бъдеш на ръководно място, Миле – казва му Баждаров.– Защо? За да утвърждавам деянията на Ванчо? Може ли да ми кажете убийствата, включително това на Панчо Михайлов, дали са заповядани от ВМРО след редовно издадена присъда?– Присъдите са подписани от Протогеров и Георги Попхристов.– Те са подписани, след като убийството е извършено. Така зная аз – казва Миле. – На двамата членове от ЦК Ванчо казва, че вие тримата от Задграничното представителство сте съгласни за това и това деяние, а на вас казва, че двамата от ЦК са съгласни. Виждате ли играта?Наум мълчи. Лицето му е бледно. Той е спасил вече мнозина от смъртта, но да отиде съвсем срещу течението, е невъзможно. Искам читателят да ми повярва, че и тук съм крайно обективен. Аз обичам истината повече от всичко. Няма да скрия, че той – Наум, би могъл да каже, че напуска тая борба, щом като тя е безчестно подета от един авантюрист. Той не го направи. Защо? Вероятно защото е мислел, че Македония сега се нуждае от сплотени здраво борци за нейната свобода. Мислел е и за единството и престижа на организацията, която е единствената сила, поела на плещите си тази борба. Той вярваше, че повдигнат и поставен на сцената, Македонският въпрос ще прозвучи в ухото и вниманието на създадения след войната институт, наречен „Общество на народите“, което Наум посети и където по-късно се видя с много видни държавници и говори за съдбата на Македония. Освен това, като много културен и просветен човек, той знаеше, че е време да се даде път на младежта. Спрямо хората от ръководството Ванчето се явяваше по-млад и всички смятаха, че неговата енергичност, подвижността му, съчетана с добрия и мъдър опит на по-старите, ще го направи един добър работник за делото.Те обаче – по-старите – не знаеха, че Ванчето отдавна и независимо от тях е вече влязъл във връзка с хората от вътрешното министерство, че разполага тайно с някои от бюджетите на разузнаването и че отдалеко – методично и ловко – си изплита мрежата, която ще хвърли в някой удобен момент.Костеливият човек с гамашите, каскета и блуждаещите лъжливи очи върши едно опасно дело.Българската Дирекция на полицията унищожава видни хора от левицата на македонското движение. Това е и в интереса, и в сметките на Ванчето, който се готви за шеф. Той знае, че това шефство не може да му се даде по заслуги в македонската борба, тъй като Ванчето не е влизал нито веднъж в Македония. Той може да го получи тук от властта, с която е вече в таен съюз – таен дори и за близките му хора. Тази позиция на Ванчето е дяволски изгодна за него, защото кой би могъл тогава да протестира срещу посегателството на видни дейци от лявото крило? Ще рече, че вие сте с левите, с комунистите! – ще заключи министърът на полицията, ако някой от македонската организация каже, че не е необходимо да се прибягва до куршум там, където има известни идейни различия. Тая позиция на Ванчето ползва еднакво и него, и властта. Кой министър на полицията не би се съгласил да подкрепя такъв помощник, щом като в тия времена страхът от левите още не е изчезнал и може да се очакват най-различни изненади. Един от тях, които мътят водата – по-малко, една възможност за атентат срещу властта – също по-малко.*** --------------------------------------------------------------------------------------------------------", "date": "2019.12.05", "title": "Ванче Михайлов и убийството на Тодор Александров: какво разказва в мемоарите си Георги Томалевски"}
{"url": "https://offnews.bg/tenis/grigor-dimitrov-iskam-da-davam-primer-na-semejstvata-i-naj-veche-na-716972.html", "text": "Най-добрият ни тенисист Григор Димитров отправи специално послание за фенове си около месец преди началото на дебютния турнир ATP Cup.Организаторите на надпреварата публикуваха в официалните си страници на социалните мрежи специално видео с българина.\"\", каза Димитров.Иначе България е в Група C на ATP Cup, където са още Великобритания, Белгия и Молдова. Мачовете на страната ни са в Сидни, като в първия дуел (на 3 януари) Григор Димитров повежда родината срещу британците.България е в състав Гришо, който е играещ капитан, Димитър Кузманов, Александър Лазаров, Александър Донски и Адриан Андреев.ATP Cup се провежда в три австралийски града – Пърт, Сидни и Бризбън, в рамките на 10 дни (3 до 12 януари), като ще служи за подготовка за Australian Open.", "date": "2019.12.05", "title": "Григор Димитров: Искам да давам пример на семействата, и най-вече на техните деца"}
{"url": "https://offnews.bg/obshtestvo/babh-uspokoiava-salmonelata-umira-pri-termichna-obrabotka-niama-risk-716977.html", "text": "Агенцията за безопасност на храните предприе засилено наблюдение над пристигащите в България пратки с месо от полски производител, се посочва в писмо до медиите.Проверките на агенцията са установили, че голяма част от месото е предназначена за термична преработка. Салмонелните бактерии се унищожават при температурна преработка, поради което термично обработените продукти не представляват риск за здравето на хората.Писмото идва след съобщението за , стигнали до българския пазар. България е получила 16 нотификации. Неясно е защо при толкова много предупреждения от БАБХ не са предупредили хората. По-рано днес от БАБХ отказваха да кажат и кога са получени те.Поради зачестили нотификации по Системата за бързо известяване RASFF за замърсяване на птиче месо от полски производител със салмонела Българската агенция по безопасност на храните (БАБХ) предприе засилено наблюдение над пристигащите в България пратки с месо от този производител. Всички пратки от бизнес оператора, влизащи в страната, ще бъдат подложени на лабораторен анализ за Салмонела, уверяват от агенцията.Агенцията отправи запитване до полските компетентни власти за евентуални допълнителни мерки, които те предприемат спрямо предприятието. БАБХ поиска и методическа помощ от Центъра за оценка на риска по хранителната верига (ЦОРХВ) за препоръки за подобряване на ефикасността на прилаганите мерки.Първата нотификация е получена през месец март, като до края на месец октомври нотификациите са 6. За периода от 29.10.2019 г. до момента са получени 10 съобщения по системата. Във всички нотификации за месец ноември е засегнат един полски производител. Всяка нотификация се отнася за конкретни партиди. Получатели в България са различни компании, които се занимават с преработка и търговия.По всички случаи са предприети мерки незабавно след получаване на информацията, че България е засегната страна. В рамките на 24 часа се извършват проверки на място в обектите и се прави пълно проследяване на засегнатите партиди. Уведомяват се всички клиенти, закупили от тях. И се възбраняват количествата, налични на пазара. В предприятията, преработили замърсена суровина, допълнително се извършват почистване и дезинфекция.Законодателството в областта на храните позволява продуктите да се върнат на доставчика, да се насочат за термична преработка или да се предадат за обезвреждане в предприятие за преработка на странични животински продукти. За последващите действия към засегнатите продукти отговорността се носи от всеки производител или търговец, който предлага храни на пазара, а БАБХ контролира изпълнението.", "date": "2019.12.05", "title": "БАБХ успокоява: салмонелата умира при термична обработка, няма риск за човешкото здраве"}
{"url": "https://offnews.bg/futbol/lokomotiv-plovdiv-obarna-liteks-i-se-klasira-za-1-4-finalite-na-kupata-716978.html", "text": "Актуалният носител на Купата на България Локомотив Пловдив също се присъедини към 1/4-финалистите в турнира, след като стигна до обрат над втородивизионния отбор на Литекс с 2:1.В герой за \"черно-белите\" се превърна Димитър Илиев, който вкара два гола - 74-ата и 87-а минути. Преди това Иван Митрев (65') бе дал преднина на ловчанлии.Локомотивци бяха без своя треньор Бруно Акрапович, който изтърпяваше наказание, редом със защитника Стивън Езе, като преди почивката направиха куп пропуски.За 1/4-финалите вече се класираха ЦСКА, ЦСКА 1948, Левски, Ботев Враца, Ботев Гълъбово, Ботев Пловдив и Лудогорец. Жребият за следващата фаза ще се тегли идната седмица във вторник или сряда.Локомотив Пловдив: Илко Пиргов, Милош Петрович, Динис Алмейда, Йосип Томашевич, Уирис Густаво (Георги Илиев 45'), Петър Витанов, Момчил Цветанов, Бирсент Карагарен (Дейвид Малембана 90'+2'), Димитър Илиев, Ален Ожболт, Анте Аралица (Един Бахтич 45') Треньор: Зелимир ТеркесЛитекс: Петър Петров, Галин Минков, Иван Иванов, Петър Петров, Пламен Николов, Петко Ганев, Олег Димитров, Георги Иванов, Илиян Капитанов, Александър Аспарухов, Иван Митрев Треньор: Живко Желев", "date": "2019.12.05", "title": "Локомотив Пловдив обърна Литекс и се класира за 1/4-финалите на Купата"}
{"url": "https://offnews.bg/sviat/sasht-nalozhiha-sanktcii-varhu-7-ruski-kompanii-zaradi-kiberprestaplen-716989.html", "text": "Министерството на финансите в САЩ наложи санкции срещу 7 руски компании, както и спрямо редица граждани заради киберпрестъпления, съобщава в сайта си ведомството.Санкциите удрят 17 души, в списъка е включена групировката Evil Corp. Според САЩ тя е използвала вредното програмно приложение Dridex за заразяването на компютри и за събирането на данни от стотици банки и финансови учреждения в над 40 страни, като така е откраднала над 100 млн. долара.Американското финансово министерство посочва някой си Максим Якубец като лидер на групировката и смята, че той оказва пряка помощ на злонамерените усилия на руските власти в сферата на киберпрестъпността.Санкции са наложени и върху Денис Гусев заради активната му роля в развитието на дейността на Evil Corp. Той е генерален директор на останалите 6 компании, които попадат под ударите на санкциите.Министерството подчертава, че през 2017 г. е обвинило двама сътрудници от Федералната служба за безопасност и още няколко руснаци за хакването на регистрационни записи в Yahoo. Въпросните са хакнали не по-малко от 500 млн. кореспонденции и са получили достъп до информация, представляваща разузнавателна и търговска тайна.", "date": "2019.12.05", "title": "САЩ наложиха санкции върху 7 руски компании заради киберпрестъпления"}
{"url": "https://offnews.bg/medii/sedem-sa-kandidatite-za-generalen-direktor-na-bnr-716976.html", "text": "Днес приключи приемането на документите за участие в процедурата за избор на генерален директор на Българското национално радио.Председателят на Съвета за електронни медии София Владимирова обяви имената на 7-те журналисти, подали своите концепции. Това са Жени Гаджалова, Антон Митов, Андон Балтаков, Валерий Тодоров, Митко Димитров, Даниела Манолова, Александър Велев, всеки от тях със свое минало в радиото.Досегашният генерален директор Светослав Костов, който бе уволнен от СЕМ заради тежки нарушения на Закона за радиото и телевизията при спирането на ефирното излъчване на програма „Хоризонт“ на 13 септември т.г., не е подал документи за участие в конкурса. Тогава журналисти и граждани протестираха и настояваха за оставката на Костов заради опита за свалянето на Силвия Великова от ефир и последвалото спиране на сигнала на БНР. СЕМ също категорично искаше той да напусне поста си.В края на септември обаче работещи в различните звена на радиото се събраха на контрапротест в защита на Костов, поискаха от СЕМ ясни критерии за оставката му и изразиха опасения, че медията ще се дестабилизира.В крайна сметка след всички трусове в средата на октомври Светослав Костов все пак подаде оставката си, а СЕМ обяви нова процедура за избор на генерален директор.", "date": "2019.12.05", "title": "Седем са кандидатите за генерален директор на БНР"}
{"url": "https://offnews.bg/obshtestvo/sopot-se-vdigna-na-protest-zaradi-prevoda-na-pod-igoto-na-balgarsk-716935.html", "text": "Жители на родния град на Иван Вазов Сопот излязоха на протест тази сутрин заради т. нар. \"превод\" на романа \"Под игото\" на съвременен български език, съобщава . Те се събраха пред къщата музей на Иван Вазов с плакати с надписи \"Под игото е нашата история\" и \"Не редактирайте гения\".В \"осъвременения\" вариант на Вазовия роман на издателска къща \"Византия\" с автор Нели Стефанова са подменени над 6000 думи и изречения с мотива, че младите хора не ги разбирали. Оказа се, че не всички използвани \"заместители\" не съответстват по значение на оригиналните думи. Например в романа вместо \"кобури\" пише \"калъфи\", вместо \"синджир\" - \"метална верига\", прякорът \"Руссиян\" е преведен директно като \"руснак\". Преведени са и цели изречение и поговорки: „Вържи попа да е мирно селото“: „Отстрани лидера и групата ще се разпадне“; „Търкулнало се гърнето, та си намерило похлупака“: „Kоито си приличат, се привличат“; „Господа, тук се пръскат революционни идеи против държавата“: \"Разпространяват се идеи за коренна промяна на империята.\"; \"Гочо, иди отвори севлевия сандък и ми донеси кесията с минцовете.\"; \"Гочо, иди отвори сандъка от кипарисово дърво и ми донеси кесията в австрийски златни монети.\"Протестиращите не са съгласни с подобна подмяна. „Да, има трудни думи, но миналото не трябва да се опростява, а да се разбира“, каза Борислава Петрова, директор на Къщата-музей „Иван Вазов“, пред БНР.Те са склонни например са приемат издание с бележки под линия или в скоби на думи, които не се разбират, но подчертават, че става въпрос за малко думи, а не за 6000.\"Голяма част от преведените думи в това издание са съвсем некоректно представени и те няма да улеснят децата, а ще ги подведат. Не трябва да допускаме езикът и духът на онази епоха да бъдат изгубени. Не да превеждаме текста, а да го обясним, да пренесем езика сред младото поколение\", казва Петрова.Кметът на Сопот Деян Дойнов подчерта, че икони като „Под игото“, които представляват национално богатство, не трябва да бъдат манипулирани, интерпретирани и представени на съвременните поколения: „Напротив, ние трябва да ги съхраним в автентичния им вид“, каза Дойнов, който ще внесе и декларация по казуса в местния парламент, която да бъде гласувана от общинските съветници.", "date": "2019.12.05", "title": "Сопот се вдигна на протест заради 'превода' на 'Под игото' на български"}
{"url": "https://offnews.bg/zdrave/vremenno-niamame-dostap-do-sistemata-za-spravki-na-nzok-716973.html", "text": "НЗОК спира временно достъпа до системата, чрез която всяко здравноосигурено лице може да извършва справки за използваната от него медицинска помощ за период от пет години. Причината е в изразени съмнения от страна на отделни здравноосигурени граждани относно възможни неправомерни и недобросъвестни действия от страна на трети лица при ползване на новата функционалност на сайта на Националната здравноосигурителна каса (НЗОК), съобщават от Касата.„Ще бъде извършена допълнителна преценка на риска за правата и свободите на субектите на данни и прилагането на конкретни мерки за неговото ограничаване и свеждането му до минимум. Услугата ще бъде възстановена в нов вид веднага, след като бъдат предприети посочените мерки“, уточняват от НЗОК.В сайта на НЗОК, в меню „Услуги за граждани“, беше създадена секция „Отчетени дейности за здравноосигурени лица от договорни партньори на НЗОК“, където всеки здравноосигурен може да извършва справки за използваната от него медицинска помощ за период от пет години. Визуализираната информация е обединена по дейности – болнична, извънболнична, лабораторни изследвания и др.Според досега съществуващата възможност справката се извършваше с въвеждане на собствено име, ЕГН и код за спам, без да съдържа лични здравословни данни и медицинска информация. Създадена беше възможност за абонамент за автоматично известяване за всяко регистрирано движение по здравното ни досие на посочен електронен адрес.От НЗОК обявиха и че е в процес на изграждане специализирано мобилно приложение, за предоставяне на информация за услугите от сайта на НЗОК.", "date": "2019.12.05", "title": "Временно нямаме достъп до системата за справки на НЗОК"}
{"url": "https://offnews.bg/112/61-finansovi-muleta-i-39-tranzaktcii-za-poveche-ot-1-mln-evro-hvana-716947.html", "text": "Българските правоохранителни органи са идентифицирали 61 „финансови мулета*“, 44 жертви на престъпления и са установили 39 неправомерни транзакции на обща стойност 1 032 238 евро и 326 023 долара.Това се случва в рамките на започналата през ноември международната операция \"Европейска седмица\", посветена на превенция и провеждане на арести на \"финансови мулета\". Главна дирекция „Борба с организираната престъпност“ – МВР, Специализираната прокуратура и Асоциацията на банките в България участваха в международната операция. Организатори на кампанията са Европейският център за борба с киберпрестъпления при Европол и координационният орган на ЕС за съдебно сътрудничество – Евроджъст, партньор е Европейската банкова асоциация.Международната операция за предотвратяване и противодействие на финансови престъпления в интернет, осъществявани чрез „финансови мулета“, е проведена на територията на 31 държави, сред които Австрия, Белгия, България, Чехия, Дания, Естония, Финландия, Гърция, Германия, САЩ и др.Установени са 3 833 „финансови мулета“ и 386 души, които са ги набирали, арестувани са 228 души. Идентифицирани са поне 4 700 жертви на престъпления. Разследванията са 1 025, много от които все още не са приключили. Повече от 650 банки, 17 банкови асоциации и други финансови институции са помогнали за докладването на 7 520 неправомерни транзакции, в които са използвани „финансови мулета“, предотвратявайки щети за 12.9 милиона евро.Действията, реализирани в периода 25-29 ноември 2019 г., са част от оперативния план за действие за 2019 г. в подприоритетна област „Кибератаки“, в рамките на новия политически цикъл на ЕС за борба с тежката и международна организирана престъпност (ЕМРАСТ).\"За петима от участниците в организираната престъпна група за компютърни измами у нас искаме мярка „Задържане под стража\", каза говорителят на Специализираната прокуратура Сийка Милева. На единия от тях е наложена мярка „Парична гаранция“ поради влошеното му здравословно състояние.Организираната престъпна група за пране на пари е действала е от 2016 г. Един от участниците е с ливанско гражданство, друг – с българо-иракско, но постоянно пребиваващ на територията на България, а останалите са български граждани.Повечето от тях са с предходни осъждания за кражби и документни измами.Измамата се е случвала чрез нерегламентиран достъп до електронните пощи на две търговски дружества, които са били в процес на сключване на сделка.„В обичайната кореспонденция между две търговски дружества се намесва трето лице, представящо се за доставчик на стоки или услуги. Той изпраща проформа-фактура с подменена банкова сметка, като така се отклонява банковата транзакция и тя постъпва по сметка, която е пряко контролирана от извършителя на компютърната измама. Извършителят имал нерегламентиран достъп до пощенски кутии на дружествата. Осъществява се чрез налучкване или изпращане на фишинг имейл или компютърен вирус. Извършителят следи протичащата кореспонденция и се намесва в момента, в който се уговарят условията по плащането и изпраща преправена банкова сметка“, посочи още Милева.\"ГДБОП има изключително добро сътрудничество с Асоциацията на банките в България и реално след извършен обстоен анализ стигнахме до тези хора след подадена информация от български банки за съмнителни преводи\", съобщи директорът на ГДБОП Ивайло Спиридонов.Шефът на отдел \"Сигурност\" към ГДБОП Явор Колев посочи, че парите се превеждат от компаниите-жертви по сметките в България и впоследствие чрез интернет банкиране се превеждат около 44 милиона евро и 15 милиона долара към банкови сметки на финансови мулета в Китай и Хонконг. Хакерите, които се занимават с поразяване на компютърните системи, са действали по няколко начина, като единият от тях е т.нар. „Троянски кон“.", "date": "2019.12.05", "title": "61 \"финансови мулета\" и 39 транзакции за повече от 1 млн. евро хвана ГДБОП при международна операция"}
{"url": "https://offnews.bg/temida/ivan-bregov-modelat-na-vss-e-probit-i-raboti-v-polza-na-politicheski-716979.html", "text": "\"Препоръките на Венецианската комисия вървят с много точно указание за намаляване на влиянието на главния прокурор в самата прокурорска колегия на Висшия съдебен съвет, така, че членовете на колегията, избирани от професионалната квота - прокурорите, да не се страхуват, че зависят от главния прокурор, след като се върнат в системата, и така, щото квотата на Народното събрание да не бъде силно политизирана - нещо, което в интервю за Би Ти Ви премиерът Бойко Борисов призна, че де факто е така, макар в Конституцията да пише друго\".Това каза пред БНР Иван Брегов от Правната програма на Института по пазарна икономика във връзка с очакваното становище на Венецианската комисия.\"Очевидно този модел на ВСС е пробит и работи в полза на политически силната партия. ГЕРБ не са първите, няма и да са последните, които да се възползват, ако не го променим\", каза Брегов.Според него не е ясно дали ще бъдат изпълнени двете предложения на Венецианската комисия, които са от 2015-а и 2017-а година. \"Някак си те биват премълчавани, защото са точно по неудобния въпрос за безотчетността на главния прокурор\", уточни той в предаването \"Нещо повече\" по \"Хоризонт\".По думите му трябва да има промяна в Конституцията, за да се запише, че ще има независим прокурор, който да провежда разследване на обвинител номер 1. \"Въпросът е има ли политически ресурс и политическо желание това да се случи\", коментира той.", "date": "2019.12.05", "title": "Иван Брегов: Моделът на ВСС е пробит и работи в полза на политически силната партия"}
{"url": "https://mamaninja.bg/%D0%BC%D0%B0%D0%BC%D0%B0/%D0%B4%D0%BE%D0%B1%D1%80%D0%B0-%D1%84%D0%BE%D1%80%D0%BC%D0%B0/item/3887-izvinete%2C-kolko-struva-%E2%80%9Chubavoto%E2%80%9D", "text": "", "date": "2019.12.05", "title": null}
{"url": "https://offnews.bg/obshtestvo/davat-2-mln-za-zasazhdane-i-opazvane-na-gori-koito-obitava-malkia-716938.html", "text": "Малкият креслив орел обитава широколистни и смесени гори до открити пространства. Среща се предимно в Европа, включително в България, Азия и Африка, като е включен в Червената книга и е защитен от закона вид.Изпълнителна агенция по горите започна реализацията на проект за възстановяване, поддържане и картиране на местообитанията му в България по програма LIFE на Европейския съюз. Той ще се изпълнява в партньорство с Югоизточно държавно предприятие - Сливен, Североизточно държавно предприятие - Шумен и Българско дружество за защита на птиците чрез съфинансиране на местни проекти за опазване на местата от мрежата Натура 2000.Като продължение на предишния проект \"Горите на орела\" ИАГ, дружеството и държавните предприятия са разработили втори план за опазване на горите и отделните площи на малкия креслив орел. Срокът за изпълнение на проекта е 5 години. Едни от главните цели и проекти индикатори за изпълнение на програмата са опазване и създаване на местообитанията, борба с основни заплахи, създаване на нови защитни пояси, подобряване и създаване на нови широколистни култури, както и осъществяването на много други лесовъдни дейности.Проектът цели подкрепа от всички заинтересовани страни, привличане на средства и инициативи на местно ниво.Михаил Михайлов, зам.-директор на Югоизточното държавно предприятие изрази своята увереност в изпълнението на проекта и посочи, че всички задължения от тяхна страна ще бъдат изпълнени. Михайлов подчерта, че ЮИДП може би има най-голям опит в извеждане на сеч в горски насаждения и че това ще спомогне за изпълнението. Имаме добър и богат опит, бе категоричен зам.-директорът. Инж. Веска Стойнева от СИДП също гарантира успешното завършване на проекта и попълни, че ще превърнат малките гори в широколистни смесени такива. Временно изпълняващият длъжността изпълнителен директор на Българското дружество за защита на птиците Стойчо Стойчев съобщи, че това е вторият проект за малкия креслив орел, като и в първия, дружеството е било в партньорство с Изпълнителната агенция по горите. Според Стойчев в обществото съществува известно недоверие между неправителствените организации и държавните институции и заяви, че това е единственият проект, одобрен за тази година, в който водещ партньор е българска асоциация. Проектът е подкрепен от Европейския съюз, като той ще осигури 73,52% от общата сума на проекта, която е около 2 млн. евро. Останалите проценти трябва да бъдат съфинансирани от партньорите.  Главен експерт горскаполитика и анализи към ИАГ Николай Василев изрази сигурност за завършване на проекта и подчерта, че тъй като програмата е гъвкава, е възможно преизпълнение на поставените цели. ", "date": "2019.12.05", "title": "Дават €2 млн. за засаждане и опазване на гори, които обитава малкият креслив орел"}
{"url": "https://offnews.bg/ikonomika/api-tvardi-che-biletite-za-avtobus-pochti-niama-da-poskapnat-prevozv-716946.html", "text": "Агенция \"Пътна инфраструктура\" (АПИ) и консултантите им от Световната банка са категорични, че тол таксите, които ще влязат в сила от март догодина ще имат минимално отражение върху цената на автобусните билети. Те представиха разчети за бъдещата система на форум, на който участваха транспортният министър Росен Желязков и колежката му от МРРБ Петя Аврамова.Според представените разчети по всички дестинации таксите за пропътувано разстояние щели да доведат до увеличение на билетите с няколко стотинки като единствено по маршрута София - Варна се очаквало повишението да е с почти левче.Според анализите на Световната банка предложените за обществено обсъждане тол такси няма да имат драстично негативно въздействие върху цените на стоките, като максималното поскъпване на храните, които са на трапезата на българите, ще е с до 2 стотинки на килограм или литър, заяви министър Аврамова.Според нея новата система за събиране на пътни такси ще осигури постоянен и предсказуем източник на средства за ремонти и строителство на нови, по-безопасни трасета.Аврамова подчерта, че трябва да се възстанови баланса при приходите от използването на пътната инфраструктура. При сегашната винетна система основната част от постъпленията идват от винетките за леките коли, докато от най-тежките и рушащи пътищата превозни средства приходите са минимални.От началото на годината, когато влязоха в сила т. нар. електронни винетки приходите от продажби са 375 милиона лева, отчете Олег Асенов, член на УС на АПИ. За цялата минала година постъпленията са били с 20 милиона по-малко.Според данните на пътната агенция две трети от постъпленията от е-винетки идват от леките коли и едва една трета се падат на камионите и автобусите.", "date": "2019.12.05", "title": "АПИ твърди, че билетите за автобус почти няма да поскъпнат. Превозвачите: Не е вярно"}
{"url": "https://offnews.bg/evropa/generalnata-stachka-vav-frantcia-zasegna-i-petrolnite-rafinerii-v-stra-716974.html", "text": "Седем от осемте френски рафинерии стачкуват днес срещу планираната от президента Еманюел Макрон пенсионна реформа и от предприятията не излиза никаква продукция, заяви ръководителят на браншовото подразделение на Общата конфедерация на труда Еманюел Лепин, цитиран от \"Франс прес\" и БНР.По думите му такава мобилизация е нещо невиждано досега.Преди обед 12 склада от общо 200 бяха блокирани във Франция, 7 от които на \"Тотал\" (Total), съобщи петролната компания. Пет от нейните рафинерии стачкуват, уточниха \"Тотал\" и синдикатът.На този етап самите рафинерии не са спрели работа, но от тях не излиза никаква продукция.Блокирани са и една рафинерия на \"Есо\" (Esso), и една на \"Петроинеос\" (Petroinеos), посочи Еманюел Лепин.Единствено рафинерията на \"Есо\" в северозападния град Пор-Жером-Граваншон не е засегната от мобилизацията, увери той.Две компании оператори на петролопроводи - \"Трапил\" (Trapil) и Ес Пе Ес Е (SPSE) - са спрели работа, както и складът и петролното пристанище в югоизточното пристанище Фос и петролният терминал в пристанище Хавър.\"Тотал\" посочи, че засега тази ситуация не се отразява на доставките на гориво по нейните бензиностанции.Заедно с това срещу планираните промени в пенсионната система стачкуват и множество служители от държавния сектор в Париж, Марсилия и други градове.Голяма част от обществения транспорт също стачкува.Стачката на транспортните работници в Париж срещу пенсионната реформа бе удължена до понеделник с одобрението на почти всички участници на стачните комитети, предаде Франс прес, позовавайки се на синдикални източници.Участието в протестните акции днес е много силно и ще бъде пак такова до понеделник, каза пред АФП Тиери Бабек от Националния съюз на автономните синдикати. Това е най-големият профсъюз в държавна компания, управляваща средствата за масов транспорт в Париж и Ил дьо Франс, включващ автобуси, трамваи, метро - Eр А Те Ер (RATR).Днес във Франция е обявена общонационална стачка срещу пенсионната реформа, за която настоява президентът Еманюел Макрон, който я превърна в една от емблематичните мерки на петгодишния си мандат.", "date": "2019.12.05", "title": "Генералната стачка във Франция засегна и петролните рафинерии в страната"}
{"url": "https://offnews.bg/zdrave/50-ot-zhenite-na-30-g-niamat-detca-pokazva-prouchvane-v-anglia-716950.html", "text": "Половината от жените на 30 и повече години нямат деца и броят им непрекъснато расте, показва проучване сред жителите на Англия и Уелс, цитирано от \"Дейли мейл\". Контрастът с поколението на техните майки, родени през 40-те и 50-те години на миналия век, е много рязък. 80% от тях на тази възраст вече са имали поне по едно дете. Днешните представителки на нежния пол отлагат майчинството, за да се съсредоточат в кариерата си и да си създадат финансова стабилност.Един от изводите в проучвания по темата от последните години е, че основна причина за отлагане на майчинството е финансовият натиск. Много млади жени на възраст от 20 до 30 години не се чувстват финансово стабилни, за да раждат и отглеждат деца. Принос има и несигурността за работата, ръстът на цените на недвижимите имоти, увеличените разходи по отглеждането на поколение.Според авторите на изследванията причините за отлагане на майчинството от съвременните жени са обективни и е трудно да бъдат преодолени.Поколението на техните майки се е придържало към класическия модел за семейство, в което мъжът осигурява издръжката и е основният работещ, а жената се занимава основно с домакинство. Днес по-голяма част от жените продължават да работят, а кариерата на домакини има все по-малко привърженички. Освен това силно е намалял броят на мъжете, които са способни да издържат жена и деца. Финансовата нестабилност е основната причина жените в много страни по света, отлагат раждането. Подобна тенденция има дори в Китай, където липсата на дете е признак за бедност и неуспех в живота.", "date": "2019.12.05", "title": "50% от жените на 30 г. нямат деца, показва проучване в Англия"}
{"url": "https://offnews.bg/koloezdene/nagrazhdavat-naj-dobrite-koloezdachi-na-nikulden-v-ndk-716952.html", "text": "Този петък, 6-ти декември в Националния Дворец на Културата в София ще се проведе Общо събрание на новооснованата Българска Федерация Колоездене и първата Национална конференция на организацията.Събранието ще започне в 11:00 часа в зала 4, а в 18:00 ще се проведе пресконференция в зала 3.4 (Скай плаза). Освен събранието, основен акцент за деня ще бъде официалната церемония по награждаването на призьорите в Българските Колоездачни Серии за 2019 година.Най-добрите родни състезатели в дисциплини спускане, ендуро, кроскънтри и деца от цялата страна, ще се съберат в зала 3.4 на НДК, където в 19:00 ще започне награждаването. Събитието е отворено и всички любители и деятели на колоездачния спорт са добре дошли, като на място ще има специално изграден бар, музика и много настроение.Отличените състезатели ще получат призове и награди предоставени от партньорите на събитието – Виваком, Ред Бул, Допелхерц, Гепард и др.За първи път по време на награждаването на Колоездачните серии ще бъдат отличени и изявени спортисти в направления пистово и шосейно колоездене, което е добър знак за дългоочакваното и липсващо до момента обединение във вело средите.В началото на месец май тази година, Министерството на Младежта и Спорта отне лиценза на Български Колоездачен Съюз, който междувременно бе обявен в несъстоятелност. Това бе и основната причина за създаването на новата организация, която има за цел да възроди колоездачния спорт, който най-накрая да има добре работеща федерация.", "date": "2019.12.05", "title": "Награждават най-добрите колоездачи на Никулден в НДК"}
{"url": "https://offnews.bg/sviat/india-zapaliha-zhena-oplakala-se-ot-iznasilvane-boriat-se-za-zhivot-716936.html", "text": "23-годишна предполагаема жертва на изнасилване беше подпалена, докато пътувала към съда за изслушване по делото. Лекари се борят за живота ѝ.Престъплението е извършено на железопътна станция в Индия, предаде Би Би Си. Мъжете я нападнали и завлекли в близко поле, където я запалили - пишат местни медии. Сега тя е в критично състояние, с тежки изгаряния, в болница.Жената трябвало да свидетелства пред съдебния състав по делото, заведено след нейна жалба от март в индийския щат Утар Прадеш срещу двама мъже. Двама от петимата нападатели - задържани за подпалването ѝ - са обвиняемите, съобщи полицията.Нападението става в окръг Унао, който наскоро влезе в новините с друг случай на изнасилване. През юли полицията започна разследване за убийство срещу депутат от управляващата партия, след като жена - обвинила го в изнасилване - бе тежко ранена в автомобилна катастрофа, а две от лелите ѝ бяха убити, а адвокатът ѝ беше ранен.Случилото се разпали нови протести в Индия.", "date": "2019.12.05", "title": "Индия: Запалиха жена, оплакала се от изнасилване. Борят се за живота ѝ"}
{"url": "https://offnews.bg/politika/european-green-deal-i-novite-klimatichni-politiki-prisada-ili-nova-n-716955.html", "text": "Евродепутатът Радан Кънев (Демократична България/ЕНП) организира дискусия с представители на институциите, бизнеса и гражданите под надслов \"European Green Deal и новите климатични политики - присъда или нова надежда за българската индустрия и енергетика?\"Събитието () ще се състои на 10 декември, вторник, от 12:30 в Дома на Европа, ул. \"Георги С. Раковски\" №124.Зелената сделка за Европа е голямото предизвикателство през новия мандат на европейските институции. Тя ще обхваща пакет от мерки и действия, които ще предопределят бъдещето на Европа и на света в следващите десетилетия. Предстои да бъде предложен първият европейски законодателен акт, в който ще е заложена целта за неутралност по отношение на климата до 2050 г. Зелената сделка ще окаже значително влияние върху всички аспекти от живота, особено върху енергетиката и индустрията.Българският евродепутат Радан Кънев е член на Комисията по социална политика и заетост и заместник-член на Комисията по околна среда, здравеопазване и безопасност на храните на Европейския Парламент. Той е и единственият български член на Европейския енергиен форум. С история от над 20 години, форумът се фокусира върху важните теми от енергийните политики на ЕС.Радан Кънев работи по предизвикателствата, които промените в климата поставят пред европейските граждани и бизнес. Негови предложения бяха приети и включени в резолюцията на ЕП за Конференцията на ООН по въпросите на климата COP 25. В тях се акцентира върху инвестициите в наука, технологии и иновации, развитието на въглищните и индустриалните райони, защита на земеделските производители, както и мерки за транспорта, които да гарантират разумни цени на придвижването за европейските граждани.", "date": "2019.12.05", "title": "European Green Deal и новите климатични политики - присъда или нова надежда за българската индустрия и енергетика"}
{"url": "https://offnews.bg/futbol/kitaetc-izhvarli-roni-o-salivan-ot-jork-navrah-rozhdenia-mu-den-716980.html", "text": "Суперзвездата на снукъра Рони О'Съливан изненадващо отпадна на 1/8-финалите на Шампионата на Обединеното кралство. Ракетата загуби от Дин Дзюнхуей с 4:6 фрейма.Още по-неприятното е, че отпадането на Рони от надпреварата идва точно в деня, в който той навършва 44 години. Това е първо негово поражение на втория по престиж снукър турнир от 2016 година насам.Дзюнхуей ще срещне друг китаец на четвъртфинал - Лиан Уенбо. Човекът, нанесъл тежкия удар на Рони, не е печелил титла от 2 години и бе абсолютен аутсайдер в мача срещу О'Съливън.\"Всъщност, доволен съм от играта си - каза винагия непредвидимият британец. - Да, загубих, но можеше да е много по-лошо. В един момент помислих, че ще падна с 0:6 на рождения си ден и си казах, че това не е много готино\", каза О'Съливан.Така преди 1/4-финалите в Йорк, първите четирима в световната ранглиста на снукъра в момента са извън играта. Преди Рони отпаднаха Джъд Тръмп, Марк Уилямс и Нийл Робъртсън.", "date": "2019.12.05", "title": "Китаец изхвърли Рони О'Съливан от Йорк навръх рождения му ден"}
{"url": "https://offnews.bg/tehnologii/koledni-predlozhenia-ot-vivacom-716954.html", "text": "В месеца на подаръците Коледни предложения от VIVACOM предлага уникалната възможност за своите клиенти да направят страхотни подаръци на близките си. PlayStation 4 Pro или Slim в комплект с три видеоигри и допълнителен контролер и Samsung Galaxy S10 или S10+ с подарък смарт гривна Samsung Galaxy Fit.За тези, които обичат да прекарват много време вкъщи по празниците, VIVACOM предлага атрактивна оферта за едни от най-предпочитаните конзоли - РlayStation 4 Prо и Slim. В коледната оферта са включени и три месеца безплатен достъп до PS Plus – online гейминг и нови предложения от PlayStation Network, както и още един допълнителен безжичен контролер в оранжев цвят. Контролерът е DUALSHOCK 4 и има вграден тъчпад и говорители, както и бутон Share, чрез който геймърите лесно записват и споделят най-добрите си моменти.РlayStation 4 Prо разполага с 1ТВ място за съхранение на игри, приложения и медия и предлага 4k резолюция. Конзолата идва в комплект с три от най-предпочитаните игри – God of War, Gran Turismo Sport и Horizon: Zero Dawn и може да бъде закупена на цена от 31.98 лв. на месец в комбинация с план TV &Net.PS4 Slim разполага с 500 GB място за съхранение и кристален HDR. Конзолата поддържа Spotify и разполага с Blu-Ray плейър за още по-наситено изживяване в света на игрите. PS4 Slim идва в комплект с три игри - Detroit: Become Human, The Last of Us Remastered и Horizon: Zero Dawn и до края на декември e на цена от 24.98 лв. на месец в комбинация с план TV &Net. А за тези, които искат да зарадват близките си с нов смартфон за празниците VIVACOM предлага Samsung Galaxy S10 и S10+ в комплект със спортна смарт гривна Samsung Galaxy Fitⓔ. Samsung Galaxy Fitⓔ e с компактен и опростен дисплей, и е направена от издръжливи и ултралеки материали. Пригодена е за тренировки на открито и е водоустойчива до 50 метра дълбочина.Samsung Galaxy S10 и S10+ са с отличаващия се безрамков Инфинити-О дисплей и впечатляваща тройна основна камера 12MP + 12MP + 16MP. Селфи камерата на S10 е 10 МР, а на S10+ съответно 10MP + 8MP. Samsung Galaxy S10+ се предлага на цена от 50.98 лв. на месец с план SMART U, a S10 може да бъде закупен на цена от 42.98 лв. на месец с план SMART U.", "date": "2019.12.05", "title": "Коледни предложения от VIVACOM"}
{"url": "https://offnews.bg/futbol/tcska-prodalzhava-za-kupata-ostana-edna-neizvestna-za-1-4-finalite-716967.html", "text": "Отборът на ЦСКА победи Арда (Кърджали) с 1:0 в мач от осминафиналите за Купата на България, който се игра на стадион \"Арена Арда\".Така червените станаха седмият 1/4-финалист в турнира, а последният участник ще бъде определен в двубоя между Локомотив Пловдив и Литекс, който е по-късно днес.Двубоят започна повече от отлично за армейците, които откриха още във втората минута с гол на Али Соу. Нападателят на ЦСКА се възползва от колективна грешка в защитата на домакините и отбеляза останал сам срещу вратаря.Двата отбора завършиха двубоя в намалени състави, след като в 68-та минута от игра бяха изгонени Илиас Хасани и Али Соу.Така ЦСКА се присъедини към отборите на Левски, Лудогорец, ЦСКА 1948, Ботев (Пловдив), Ботев (Враца) и Ботев (Гълъбово), които също си осигуриха място на 1/4-финалите.Любопитното е, че в следващия кръг от Първа лига ЦСКА гостува отново на Арда, но този път мачът ще е на стадион \"Локомотив\" в Пловдив. Срещата е в неделя (8 декември) от 14:15 часа.", "date": "2019.12.05", "title": "ЦСКА продължава за Купата, остана една неизвестна за 1/4-финалите"}
{"url": "https://offnews.bg/politika/ninova-otreche-da-ima-sdelka-s-gerb-za-8-lv-partijna-subsidia-716956.html", "text": "Лъжа е информацията, че аз и премиерът сме се договаряли за субсидиите - ДПС искат да замаскират своето участие в управлението, каза лидерът на БСП Корнелия Нинова в отговор на думите на лидерът на ДПС Мустафа Карадайъ. Той каза, че че  за приемането на предложението на БСП партийната субсидия да бъде 8 лв на глас. През лятото, по заръка на премиера Бойко Борисов, парламентът реши че партийните субсидии се намаляват от 11 лева на 1 лев за всеки получен глас.Според Нинова ДПС имат две причини: \"Първата е, че това е опит ДПС да прикрият вече известният и за децата факт, че те участват в това управление и да прехвърлят някакво задкулисие или скрита коалиция между ГЕРБ и БСП, за да замаскират своето участие. Второто е, че на ДПС им е удобно в момента статуквото - партиите да се финансират от бизнеса, от мафия задкулисно, за да могат бизнесът, лобита и кръгове да диктуват политиката\".\"Нашата позиция винаги е била ясна и открита - 1 лв. субсидия за партиите е убиване на опозицията, посегателство върху плурализма и многопартийната система в България. Отварянето за безконтролно пълно без ограничение финансиране от бизнеса е намеса на икономически интереси и лобита в правенето на политика\", заяви Нинова.Нинова припомни, че е поканила всички партии за обсъждане на размера на субсидията преди обсъждането на държавния бюджет, БСП не са получили разбиране. “Имаме подкрепата вече знаете от ОССЕ, в което се осъждат последните промени в Изборния кодекс, финансирането от фирми. Препоръки се отправят да се отменят измененията изцяло”, каза още Нинова. Според нея правилният начин е да има разумно държавно финансиране на партиите, така че да се гарантира многопартийност, плурализъм и нормално функциониране на демокрацията, затваряне на вратата за бизнеса за влияние върху политиката.Според информация на OFFnews “Обединени патриоти” ще подкрепят предложението на БСП за промяна в държавния бюджет за 2020 г. и наистина има сделка между БСП и ГЕРБ. \"Патриотите\" и социалистите имат общо 100 народни представители в парламента при необходими 121 гласа. При пълен кворум е достатъчно 41 народни представители да не гласуват за да стане субсидията 8 лв. Изключителна рядкост е в залата да има 240 народни представители. Повечето решения при гледането на бюджета се взимат с около 80 гласа. ДПС по всяка вероятност ще имат собствени предложения и все още не казват как ще гласуват. Депутатите от ГЕРБ твърдят, че всички ще влязат в зала и ще гласуват против, а няма да прилагат кворумни игри. ", "date": "2019.12.05", "title": "Нинова отрече да има сделка с ГЕРБ за 8 лв партийна субсидия"}
{"url": "https://offnews.bg/medii/parlamentat-odobri-biudzhetite-na-bnt-bnr-i-bta-716965.html", "text": "Парламентът прие на второ четене бюджетите на обществените медии БНТ, БНР и БТА.И при трите медии е заложено увеличение с между 636 000 и 3 милиона лева. Най-чувствително е увеличението при БНТ. За 2020 г. държавната телевизия ще разполага със 70,9 млн. лева в сравнение с 67,7 млн. лева за 2019-а. Увеличението обаче далеч не покрива огромния дефицит, натрупан от обществената медия. Дълговете към края на 2019-а са за 43 млн. лв. Националното радио получава субсидия от 47 млн. лева или с 2,75 млн. лева повече от тазгодишната. Анонсирано бе, че в радиото залагат 10-процентно увеличение на заплатите.Българската телеграфна агенция ще получи 5,8 млн. лева в сравнение с 5,17 млн. за тази година.Народните представители отхвърлиха предложението на Антон Кутев (\"БСП за България\") да отпадане член 36, в който са разписани средствата за Съвета за електронни медии. Кутев посочи, че с приемането на този член от Закона за държавния бюджет за поредна година се отлага създаването на Фонд \"Радио и телевизия\". В бюджета на СЕМ се залагат 1,2 млн. лв. приходи от държавни такси, които според Закона за радиото и телевизията, приет 1998 г. следва да постъпват във Фонда, който да ги преразпределя към обществените медии и СЕМ. \"Самият факт, че СЕМ събира тези пари и ги ползва, го няма никъде в закона\", отбеляза Кутев. Той припомни, че създаването на фонда се отлага от 98 г., а сега се предвижда създаването на работни групи, които да работят за неговото закриване. \"Искам да ви съобщя, че тази битка за Фонд \"Радио и телевизия\" ще бъде доста сериозна\", обърна се Кутев към управляващото мнозинство.Кутев коментира още, че издръжката поне на БНР и БНТ трябваше отдавна да се случи чрез фонда. \"Европейската практика не е измислила нищо по-добро от начина на финансиране през фонда със съответните такси, които би трябвало да се събират\", заяви депутатът. По думите му финансирането през фонда е единственият начин, по който БНТ и БНР няма да зависят пряко от министъра на финансите. \"Опасността от пряко политическо въздействие рязко намалява, ако финансирането на тези институции минава през Фонд \"Радио и телевизия\", каза Кутев. Той бе категоричен, че това е едно от главните фактори, които ни поставят на 111-то място по свобода на словото.", "date": "2019.12.05", "title": "Парламентът одобри бюджетите на БНТ, БНР и БТА"}
{"url": "https://offnews.bg/zdrave/aleksandrovska-remontnite-dejnosti-sa-startirani-utochniavat-se-pa-716959.html", "text": "Ремонтните дейности на клиники в УМБАЛ \"Александровска\" са стартирани, прецизират се текстовете в Колективния трудов договор - това гласи официалната позиция на лечебното заведение по повод твърденията на НС \"Защита\", секция \"Здравеопазване\" за забавяне във финансирането от Министерството на здравеопазването и подписването на Колективен трудов договор (КТД).Припомняме, че днес изтича срокът, който поставиха представителите на синдиката в лечебното заведение за започване на незабавни ремонтни дейности и подписване на КТД. Протестиращите обявиха, че ако исканията им не бъдат изпълнени, ще започнат гладна стачка. По повод на твърденията за забавените/липсващи „траншове на средства от страна на Министерство на здравеопазването“ от лечебното заведение уточняват, че програмата за необходимите ремонтни дейности на част от клиниките на Александровска болница е депозирана в Министерство на здравеопазването на 9.09.2019 г. след посещението на заместник-министър Ж. Начева.След проведените срещи с ръководството на Министерството на 17.09.2019 г. е получен отговор за отпуснати средства в размер на 300 000 лв. за пребазиране на Клиниката по алергология в сградата на Клиниката по кожни и венерически болести. Проведена е процедура за избор на изпълнител, подписан е договор за избор на изпълнител. В момента вече тече ремонт в условията на работеща болница на помещенията, отредени за Клиниката по алергология.Осигурени са средствата за ремонт на Клиниката по хематология в размер на 1 020 000 лв. В момента се подготвя документацията за обявяване на процедурата за избор на изпълнител по Закона за обществени поръчки. Ремонтните дейности ще започнат веднага след избор на изпълнител.Предстои получаване на информация за средствата за ремонт на клиниките по Ендокринология и по Пропедевтика на вътрешните болести.\"Видно от фактите, твърденията за „забавяне“, „лъжи“ и „неизпълнени обещания“ са безпочвени и не отговарят на истината. На практика средствата за първите ремонти са осигурени, а дейностите са в процес на изпълнение – при стриктно спазване на законовите норми – както на Закона за обществените поръчки, така и на останалите нормативни документи, свързани със строителството и ремонта на болнични помещения\", се казва в позицията.Във връзка с твърденията за „разтакаване\" и \"неподписване\" на Колективния трудов договор от ръководството на болницата припомнят, че преговорите за нов Колективен договор са стартирали в началото на годината със заповед на изпълнителния директор. Целта е постигането на договорености за нов КТД, тъй като предходният изтича на 1.10.2019 г.В преговорите от страна на синдикатите вземат участие представителите на двата синдиката, подписали Колективния трудов договор в сектор „Здравеопазване“ на национално ниво - КНСБ и КТ „Подкрепа“. Въпреки че не са страна по Националния КТД, представителите на НС „Защита“ в Александровска болница също са поканени за водене на преговорите на местно ниво.В рамките на преговорите страните са постигнати договорености, както за социалните придобивки на служителите, така и за увеличение на работните заплати на всички служители на лечебното заведение.След приключването на преговорите, проектът на нов Колективен трудов договор е представен на заседание на Съвета на директорите, като е взето решение той да бъде изпратен за съгласуване на Министерство на здравеопазването според изискванията Наредба 5 от 17 юни 2019 г. за утвърждаване на стандарти за финансова дейност, прилагани от държавните и общинските лечебни заведения за болнична помощ и комплексни онкологични центрове.На 6.11.2019 г. проектът на КТД е представен на министъра на здравеопазването за съгласуване, а на 21.11.2019 г. е получен отговор от страна на МЗ, в който се препоръчва да бъдат прецизирани част от текстовете, които касаят социалните придобивки, разписани в проекта. Друга препоръка е да се уточнят прогнозните финансови параметри на болницата за 2020 г., както и действията, които ще бъдат предприети за стабилизиране на финансовото й състояние.От болницата обясняват, че в изпълнение на тези препоръки в момента се правят предварителни разчети на база прогнозни обеми на приходи от НЗОК, без обаче да са ясни параметрите за повишените стойности на клиничните пътеки и процедури, които ще залегнат в новия Национален рамков договор.Обмислят се и други мерки, които да позволят стабилизиране на финансовото състояние на болницата, и изпълнение на заложеното в проекта на КДТ повишаване на работните заплати, като подписването на КТД е предвидено за 13.12.2019 г.Проектът на КТД за 2019–2021 предвижда запазване на постигнатото в сферата на социалните придобивки, както и увеличение на размера на трудовото възнаграждение. Без гарантиране на стабилни и достатъчни приходи, които да позволят реализиране на договореностите обаче, няма да бъде възможно изпълнение на тези ангажименти. В този смисъл УМБАЛ „Александровска“ ЕАД ще изпълни препоръките на Министерство на здравеопазването за уточняване на прогнозните приходи от страна на НЗОК, съобщават в позицията си от лечебното заведение.Междувременно председателят на синдикалната организация \"Защита\" д-р Андрей Коцев обяви, че започва безсрочна гладна стачка до изпълнение на исканията за ремонт и за незабавно подписване на Колективния трудов договор.", "date": "2019.12.05", "title": "'Александровска': Ремонтните дейности са стартирани, уточняват се параметрите на КТД"}
{"url": "https://offnews.bg/obshtestvo/diado-koleda-hvashta-vlaka-ot-septemvri-za-dobrinishte-716957.html", "text": "В специален Коледен влак ще се превърне теснопътната композиция „Родопи” на 14-и декември. Всеки избрал да се повози с живописната теснолинейка в съботния ден, ще се срещне с Дядо Коледа и Снежанка, които ще пътуват с влака по целия маршрут от Септември до Добринище и от Добринище до Септември. За най-малките пътници белобрадият старец е подготвил много подаръци и специални изненади.Инициативата за организирането на Коледния влак е на Гражданско сдружение „За теснолинейката“, която ще се проведе за втора поредна година с подкрепата на БДЖ.Пътническият влак „Родопи” заминава от гара Септември в 08:45 ч. и пристига в Добринище в 13:31 ч. В обратното направление влакът с Дядо Коледа и Снежанка ще потегли от гара Добринище в 14:15 ч. и ще пристигне в гара Септември в 19:21 ч.За специалното Коледно пътуване от БДЖ ще осигурят допълнителен вагон към теснопътната композиция.Цената на билета за пътуване по целия маршрут е 6,50 лв. в една посока. Децата до 7-годишна възраст пътуват безплатно.", "date": "2019.12.05", "title": "Дядо Коледа хваща влака от Септември за Добринище"}
{"url": "https://offnews.bg/temida/ekspert-na-obvinenieto-po-deloto-za-grafa-niama-podpochveni-vodi-v-so-716949.html", "text": "В София няма подпочвени води, иначе мазетата на хората щяха да се наводняват. А дали е възможно понякога в София да вали дъжд или сняг и да мокри трамвайните релси? Това бе само малка част от разговора между вещото лице на обвинението Елена Цветкова и адв. Менко Менков в залата на спецсъда по за ремонта на трамвайните релси по Графа.Поводът за геолого-климатичния диалог бяха думи на главния архитект на София Здравко Здравков, че проектантът  Румен Борисов е отказал да промени проекта си след откриването на подпочвени води по разкопания вече \"Граф Игнатиев\".Делото всъщност е след разкритие на Борисов и Спаси София, че вместо Getzner на релсите на Графа е сложен продукт на английската Pandrol. Австрийците не дават гаранция, ако подложката се постави във влажни условия, обясни Здравков. Архитект Здравков определи поведението на Борисов като саботаж и разказа, че той се е отказал с декларация от авторското право върху проекта. След свикване на експертен съвет, в който участвал и човекът-метро Стоян Братоев, се стигнало до смяна на подложката. Аз съм архитект, ще ви го нарисувам, каза Здравков и начерта на лист хартия що е то вибрационна подложка, къде се слага бетон и как се движи трамваят в гумени ботуши. След представянето на експертизата на Цветкова адв. Менков посочи ред противоречия в нея. Протоколът не е приключен, плащане за вибрационната подложка не е извършено, а вие твърдите, че Крусев е ощетил Столична община, на какво основание, попита адв. Менков. Платен е 20% аванс, отговори Цветкова. Защитникът поиска да не се приема експертизата на прокуратурата и подчерта, че за нея Цветкова получава над 4600 лв., а тя е пълна с противоречия и показва, че инженерката по ВиК е некомпетентна по въпросите на делото. Съдът обаче прие експертизата с уточнението, че, когато делото започне по същество, ще се изясняват несъответствията в документа. ", "date": "2019.12.05", "title": "Експерт на обвинението по делото за Графа: Няма подпочвени води в София, иначе мазета ще се наводняват"}
{"url": "https://offnews.bg/ikonomika/naj-malko-100-tona-pileshko-meso-sas-salmonela-vlezli-na-balgarskia-pa-716962.html", "text": "Най-малко 100 тона пилешко месо със салмонела от Полша са стигнали до българския пазар, съобщи БНР.От Българската агенция по безопасност на храните са признали за случая. България е получила 16 нотификации. Неясно е защо при толкова много предупреждения от БАБХ не са предупредили хората. От БАБХ отказват да кажат и кога са получени съобщенията. \"Към всяка влязла нотификация Агенцията е предприела съответните мерки\" - е единственият коментар на д-р Кремена Стоева от БАБХ пред БНР.Част от месото е иззето. Неясно е колко от него още е в магазините, нито дали има заразени. Данни за последното няма.Салмонелата не е устойчива на високи температури и, ако месото е топлинно обработено, риск от зараза няма.", "date": "2019.12.05", "title": "Най-малко 100 тона пилешко месо със салмонела влезли на българския пазар"}
{"url": "https://offnews.bg/futbol/superzvezda-na-real-madrid-propuska-el-klasiko-716960.html", "text": "Нападателят на Реал Мадрид Еден Азар по всяка вероятност ще пропусне дербито с Барселона на 18 декември, пише испанският \"Marca\".Припомняме, че преди няколко дни се появи информация, че белгиецът е възстановен от контузията си и ще излезе срещу шампионите.Оказва се обаче, че бързоногото крило все още изпитва болки в десния глезен и използва патерици, за да се придвижва.Направените детайлни тестове не показаха засегнати връзки в глезена, но в лагера на \"белия балет\" вече започват да се притесняват, защото измина над една седмица, откакто Азар отнесе ритник от Тома Мюние в мача с Пари Сен Жермен в Шампионската лига.Дори да оздравее напълно, белгиецът няма да бъде в оптимална форма за сблъсъка с Барселона, който изглежда вдъхновен след важната победа като гост на Атлетико Мадрид.", "date": "2019.12.05", "title": "Суперзвезда на Реал Мадрид пропуска Ел Класико"}
{"url": "https://offnews.bg/obshtestvo/koi-universiteti-sa-liderite-v-balgarskoto-visshe-obrazovanie-mon-pub-716921.html", "text": "Министерството на образованието и науката публикува днес данните за 2019 г. от .Кои университети са лидерите в преподаването на специалностите от всяко от професионалните направления? Софийският университет е водещият в 21 от тях, Техническият университет - в шест, Американският университет в България е лидер в три от направленията.Ето и пълният списък:Рейтинговата система излиза за девета поредна година и служи като инструмент за определяне на структурата и финансирането на висшето образование у нас.По нея кандидат-студентите могат да се ориентират при избор на висше училище и специалност по различни критерии - реализация на студентите, заплата след завършването, репутация сред студенти, работодатели и преподаватели, международни връзки, стипендии, брой цитирания на научни публикации и др.По-малко икономисти и юристи, повече инженери, медици и педагозиТазгодишният анализ показва няколко тенденции: на драстично намаляване броя на студентите за последните 5 години и на по-рационалното им разпределяне по специалности. Университетите все повече се доближават до нуждите на пазара на труда и произвеждат все по-малко безработни. Намаляват чувствително завършващите икономисти, юристи и студенти по направление администрация и управление. Тези специалности доскоро произвеждаха голям брой неработещи по специалността си дипломанти. За сметка на това се увеличава приемът в медицинските, инженерните и педагогическите специалности, където се търсят кадри.Безработни висшисти на практика няма, обобщиха от МОН. Безработицата при завършилите наскоро висшето си образование се изравнява със средната за страната, а при някои специалности клони към нула или към естествената, т.е. хора, които по собствено желание не искат да работят.Специалности/направление с най-нисък % безработни наскоро завършили студенти:Специалности/направления с най-висок процент безработни завършили студенти:За пръв път от началото на съставяне на рейтинговата система тя отчита, че над 50% от завършилите се реализират на позиции за висшисти скоро след дипломирането си. Това важи за 36% от бакалаврите и за 60% от магистрите.Университетът има значение!Изборът на университет определено има връзка с професионалната реализация на студентите, показва рейтинговата система.Така например при икономическите специалности на върха на класацията се открояват 3 университета: СУ, Американският университет (AUBG) и УНСС. Сборният резултат поставя останалите доста под челната тройка, вкл. по показател предпочитания на работодател. Икономистите, завършили тези три университета, имат много по-висок шанс за реализация, а осигурителният им доход е повече от 2 пъти над тези в дъното на класацията.Различна е ситуацията с медицинските специалности, където разликата между отделните университети не е голяма. Те изглеждат като \"училища близнаци\" със сходни показатели.", "date": "2019.12.05", "title": "Кои университети са лидерите в българското висше образование? МОН публикува рейтинга за 2019 г. (обновена)"}
{"url": "https://offnews.bg/sport/dzhoshua-predi-revansha-s-ruis-v-sabota-horata-shte-chakat-krav-716924.html", "text": "Бовшият световен шампион в тежката категория на професионалния бокс Антъни Джошуа разкри, че няма нищо против да има и трета срещата с Анди Руис младши. Вчера двамата застанаха лице в лице на последната прескоференция преди предстоящия им двубой.Ей Джей и Руис ще премерят сили в събота (7 декември) в Саудитска Арабия. Мексиканецът шокира Джошуа на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA, WBO.\"Проведох страхотен лагер и мога да кажа, че съм добре подготвен. По-уверен съм и отлично знам какво мога. Може да има още една среща, защото стават хубави битки. В събота може да има нокаут, а хората ще чакат кръв. Такива мачове трябва да се играят по-често.Ако Бог реши, ще победя. Усещам, че ще спечеля. В събота ще гледате фойерверки на ринга. Този мач няма да се играе 12 рунда, гарантирам ви\", каза Джошуа.Анди Руис пък увери феновете на бокса, че ги чака истинска битка на ринга.Мисля, че имам психологическо предимство, но не искам да смятам така. Няма да подценя нито един свой съперник. Всички ние рискуваме живота си на ринга, за да осигурим нещо повече на любимите си хора. В събота ще има истинска битка.Не може да се предвиди дали ще успея да го нокаутурам, но ако имам възможност, ще се възползвам по възможно най-добрия начин. Ще търся победата с всички средства.Цял живот работя за това. Изминах дълъг път, преминах много препятствия. Благодаря на Бог и се вълнувам. Моля всички, гледайте ни в събота. Нека бъдем заедно и отново да напишем история\", сподели Руис.", "date": "2019.12.05", "title": "Джошуа преди реванша с Руис: В събота хората ще чакат кръв"}
{"url": "https://offnews.bg/temida/predsedateliat-na-vks-poiska-razsledvane-za-politichesko-vlianie-varhu-716927.html", "text": "Председателят на Върховния касационен съд Лозан Панов поиска да се разследват оповестените от премиера Бойко Борисов и главния прокурор Сотир Цацаров данни за търговия с влияние върху членове на Висшия съдебен съвет (ВСС).Повод за днешния призив на Панов беше казаното от премиера пред бТВ, че лично го е подкрепил навремето. Според Борисов шефът на ВКС нямало да стане съдия, ако не го е подкрепил с парламентарната си група. \"Ами, естествено\" отговори премиерът на въпрос дали е казал на парламентарната квота да гласува за Панов.„Слушах . В рамките на няколко седмици и главният прокурор, и министър-председателят оповестяват данни за търговия с влияние. Главният прокурор каза, че изборите за висши длъжности в съдебната система се извършват в други две сгради, а премиерът призна, че оказва влияние върху един такъв избор. Ще ви припомня един друг казус – „Яневагейт“ и записите на разговорите между бивш председател на Софийския градски съд и редови съдия (Владимира Янева и Румяна Ченалова). Тогава отново главните герои бяха министър-председател и главен прокурор. Този път обаче самите те оповестяват данни за търговия с влияние. Въпросът, който задавам, е къде са разследващите органи\", коментира Панов.Лозан Панов заяви, че във ВСС трябва да има парламентарна квота, но въпросът е в баланса: коя от двете квоти – професионална или парламентарна, ще има превес. Председателят на ВКС коментира и идеята 2/3 от прокурорската колегия да избира независим прокурор, който да разследва главния прокурор, лансирана от Борисов вчера. Панов каза, че все още се чака становището на Венецианската комисия, а то е важно, защото вероятно ще бъде основа за дебат и законодателни промени.„Звучи странно назначаването на независим прокурор, разследващ главния прокурор, който да се избира от 2/3 от прокурорската колегия. Доколко независим ще бъде той, след като изборът ще бъде осъществен от бивши и бъдещи подчинени на главния прокурор?\", каза още Панов.", "date": "2019.12.05", "title": "Председателят на ВКС поиска разследване за политическо влияние върху ВСС"}
{"url": "https://offnews.bg/112/zadarzhaha-sina-na-biznesmena-minio-stajkov-716928.html", "text": "Синът на бизнесмена Миню Стайков – Стайко, е задържан снощи в София, съобщи .Стайков се возил в брониран автомобил с въоръжени мъже и отказал да даде документите си за проверка. Пред органите на реда той обяснил, че е тръгнал на автостоп към Айтос и така се озовал в джипа.Той е арестуван за 24 часа за осуетяване на полицейска проверка и се намира в Четвърто РПУ в столицата.През февруари Апелативният специализиран съд остави под домашен арест Стайко Стайков. Магистратите потвърдиха решение на Специализирания наказателен съд.Стайко Стайков беше приет в \"Пирогов\" в края на януари, а по-късно преместен в МВР болница. Той беше издирван над три месеца чрез Интерпол. Стайков обаче обяви, че не е бил отвлечен и не е знаел, че го издирват.Според разследващите той е бил част от престъпна група заедно с баща си за нелегални цигари и ДДС измами.", "date": "2019.12.05", "title": "Задържаха сина на бизнесмена Миньо Стайков"}
{"url": "https://offnews.bg/zdrave/nova-vaksina-sreshtu-koremen-tif-mozhe-da-predotvrati-pochti-nelechim-716931.html", "text": "Нова ваксина срещу коремен тиф дава отлични резултати и с нейна помощ може да бъде предотвратено разпространението на почти нелечим щам на инфекцията, твърдят учени, цитирани от Би Би Си.\"Ваксината действа фантастично и предотвратява заболяване, което засяга най-уязвимите деца по света“, казва пред Би Би Си проф. Андрю Полард от университета в Оксфорд, който участва в експеримента.Според специалиста заболяването, освен здравословно, е и финансово бреме, тъй като голяма част от бедните семейства не могат да си позволят антибиотичното лечение, което се прилага. Затова фактът, че има ваксина, с която може да се контролира болестта, е вълнуващ момент, признава специалистът.Директорът на консорциума за създаването на ваксина срещу коремен тиф д-р Катлийн Ноузил казва, че ваксината може да намали заболеваемостта и да спаси живота на населението в страните с лоши хигиенни условия на живот и замърсена вода.Като част от проучването са били ваксинирани децата в Пакистан, Непал, Малави и Бангладеш. Те ще бъдат проследени, за да се установи с каква продължителност е действието на ваксината.Защо е необходима ваксина?Неотдавна Световната здравна организация предупреди, че коремният тиф е придобил сериозна антибиотична резистентност и светът „достига лимита“ на сегашните методи на лечение. С интензивната урбанизация в развиващия се свят най-ефективната превантивна мярка - чистата вода и хигиенизирането на санитарните помещения, са непостижима цел за много страни.И въпреки че вече са налични две ваксини срещу тиф, нито една от тях не е лицензирана за деца под две години, така че най-уязвимата част от населението е незащитена.Колко лоша е ситуацията в Пакистан?\"В момента в Пакистан върлува щам на коремния тиф, който е развил резистентност към всички, освен един от антибиотиците, които използваме за лечение на болестта. Това създава опасност да се върнем към времената, когато коремният тиф убиваше една пета от заболелите\", казва д-р Сет Бъркли, главен изпълнителен директор на Алианса за ваксини, пред Би Би Си.Епидемията е започнала в Хайдарабад, в провинция Синд, през ноември 2016 г. и над 10 000 души са заразени.Алиансът поема разноските по ваксинирането на девет милиона деца в провинция Синд. Районът сега ще стане първият в света, който добави ваксината към рутинните имунизации в детска възраст.\"Тази ваксина би трябвало да играе ключова роля за поставянето под контрол на това опасно огнище, след като бъде въведена в рутинните програми за имунизация на повече страни, намалявайки ужасните щети, причинени от коремния тиф по цял свят\", казва Д-р Бъркли.Към оптимистичните прогнози за овладяване на заболеваемостта са резултатите от ваксинациите в Пакистан, където е отчетено намаляване на заболеваемостта с 80%.За болесттаТифозната треска се причинява от силно заразната бактерия Salmonella Typhi и се разпространява чрез замърсена вода и храна. Наричат коремния тиф „болест на бедните“, защото се среща най-често в страни с лоши хигиенни условия на живот и липса на чиста питейна вода.Симптомите се изразяват в продължителна треска, главоболие, гадене, загуба на апетит, запек. Усложненията може да имат фатални последици – като вътрешно кървене при 1 на 100 души.Трудно е да се определи точната статистика на заболеваемостта, но по последни данни коремният тиф засяга около 11 и 21 млн. души, а ежегодно от заболяването умират от между 128 хиляди и 161 хиляди души.Световната здравна организация акцентира върху проблема с тифозната треска в специален бюлетин и призова за извънредни мерки. Част от призива бе организирането на кампания за ваксиниране на децата в Непал. Така бяха имунизирани над 20 000 деца на възраст от 9 месеца до 16 години в долината на Катманду. Изборът на популацията не е случаен, тъй като тифът е основен обществено-здравен проблем. Вследствие проведената ваксинация случаите на коремен тиф са намалели с 81% още през първата година.", "date": "2019.12.05", "title": "Нова ваксина срещу коремен тиф може да предотврати почти нелечим щам на болестта"}
{"url": "https://offnews.bg/futbol/iurgen-klop-v-macha-s-evertan-imashe-neveroiatni-futbolni-momenti-716926.html", "text": "Мениджърът на Ливърпул Юрген Клоп не скри радостта си след разгромната победа над градския съперник Евертън (5:2) в дербито от 15-ия кръг на английската Висша лига.Германецът направи доста промени в стартовия си състав, но въпреки това европейският шампион му записа впечатляващ успех. Шест от головете в мача паднаха през първото полувреме, когато зрителите се насладиха на най-доброто от футболната игра.Две попадения за домакините вкара Дивок Ориги (6', 31'), по едно добавиха Джердан Шакири (17'), Садио Мане (45') и Жоржиньо Вайналдум (90'). Точни за гостите бяха Майкъл Кийн (21') и Ричарлисон (45').\"В този мач имаше невероятни футболни моменти. Аз направих пет промени в състава, а това можеше да доведе до проблеми за нас. Често говоря за класата на футболистите, с които разполагам.Дадох доверието си на момчетата и те не ме разочароваха. На моменти ние бяхме леко отпуснати в защита, защото противникът действаше доста директно.Всичко бе наред до 4:1, а при 4:2 вече не ми харесваше толкова много. Беше ни ясно още преди мача, че битката ще бъде интензивна. И затова имахме нужда от свежест в редиците ни.Ние трябва да се учим, трябва да се подобряваме и точно това ще направим. Разполагам с фантастични футболисти. Още преди сезона казах, че всички в състава са просто невероятни.И головете ни снощи бяха невероятни, но трябваше да се борим. Като цяло контролирахме мача и си свършихме работата\", каза Клоп.", "date": "2019.12.05", "title": "Юрген Клоп: В мача с Евертън имаше невероятни футболни моменти"}
{"url": "https://offnews.bg/sviat/greta-tunberg-poluchi-alternativna-nobelova-nagrada-716930.html", "text": "Шведската активистка Грета Тунберг бе сред четиримата получили наградата Right Livelihood, наричана още \"Алтернативна Нобелова награда\", за 2019 г.Церемонията се състоя снощи в Стокхолм, Швеция. Тя отбеляза и 40-ата година от основаването на наградата.16-годишната Тунберг е била избрана за това, че е вдъхновила \"Петъци за бъдещето\" - световно младежко протестно движение срещу климатичните промени. Тя не прие лично наградата, но във видео обръщение каза, че \"борбата продължава и никога няма да спре\".Останалите наградени бяха Го Джиънмей (Китай), която също не успя да присъства, Дани Копенава (Бразилия) и Аминату Хаидар (Западна Сахара).Журито награждава 58-годишната адвокатка Гуо Джиънмей за нейната \"пионерска упорита работа за спазването на правата на жените в Китай\". Тя е сред хората, които помагат за приемането на нови закони срещу домашното насилие в страната. \"Помогнала е на хиляди жени да получат достъп до правосъдие\", мотивират решението си от журито. Джианмей и сътрудниците ѝ предоставят безплатни правни съвети на жени и от 1995 г. досега са помогнали на над 120 хил. жени.Аминату Хайдар (52 г.) пък работи повече от 30 години в полза на обявяване на независимост за анексираната от Мароко през 1975 г. Западна Сахара. Отличена е заради неуморната си работа за установяването на справедливост и право на самоопределяне на хората в Западна Сахара, въпреки че е била осъдена на затвор и измъчвана. Аминату Хайдар е наричана и \"Ганди на Западна Сахара\".Бразилецът Копенава, член на племето Яномами, бе почетен за работата си за опазване на амазонските гори. Той има важна роля в постигането на защитен статут за зона от 96 000 кв. км. в Бразилия.Всеки награден получава парична награда от 1 милион шведски крони и статуетка, направена от метала след рециклирането на оръжия по програма, изпълнявана в Централна Америка.Наградата е основана през 1080 г. Оттогава 174 души от 70 държави са я получили.", "date": "2019.12.05", "title": "Грета Тунберг получи Алтернативна Нобелова награда"}
{"url": "https://offnews.bg/politika/partijnite-subsidii-mozhe-da-stanat-8-lv-na-glas-716929.html", "text": "Партийните субсидии може да станат 8 лв. на глас по предложение на БСП за промени в Закона за държавния бюджет, който се гласува днес от парламента на второ, финално четене. “Обединени патриоти” ще подкрепят предложението. Според източници от тези две партии има споразумение с ГЕРБ. Депутатите на Бойко Борисов не коментират. Лидерът на ДПС Мустафа Карадайъ заяви в парламента, че част от депутатите от ГЕРБ няма да влязат в зала при гласуването.“Патриотите” и БСП имат общо 100 народни представители и ако само 11 от ГЕРБ не са в зала, предложението има ще бъде прието. През лятото, по заръка на премиера Бойко Борисов, парламентът реши че партийните субсидии се намаляват от 11 лева на 1 лев за всеки получен глас. Ако това стане факт, ще трябва да промени Законът за политическите партии. С последната му промяна се въведе безлимитно финансиране от юридически и физически лица.Има договорка“Информацията, която имаме е, че Бойко Борисов и Корнелия Нинова са се договорили ГЕРБ да не са в пълен състав в залата, за да мине предложението на БСП”, заяви Карадайъ. Той припомни позицията на ДПС, “когато ГЕРБ популистки внесоха предложение за намаляване на субсидията за политическите партии на 1 лв., ние заявихме, ако има субсидия, то тя трябва да гарантира финансирането на най-малките политически партии - поне тези, които са парламентарно представени\". \"Вижда се, че големите партии не могат да изхарчат цялата субсидия и имат големи банкови депозити. За малките политически партии тя не е достатъчна и те не могат да финансират дейността си\", добави Карадайъ.Той разказа, че ДПС са имали среща с ГЕРБ, на която е присъствала Менда Стоянова (ГЕРБ), председател на Комисията по бюджет и финанси в НС. \"На срещата ние заявихме, че 1 лв. субсидия е популистки ход и че трябва да е 0 лв. за политическите партии, за да могат да финансират дейността си чрез дарения, прозрачно и открито. Г-жа Стоянова от ГЕРБ тогава заяви, че популисткото предложение на ГЕРБ е временна мярка и до внасянето на държавния бюджет ГЕРБ ще инициират широк обществен дебат по темата, за да се намери най-правилното решение за субсидиите на политическите партии. Днес сме свидетели, че такъв обществен дебат не е проведен. Има едно предложение от БСП, което обслужва големите партии - ГЕРБ и БСП и ощетява малките, които няма да могат да финансират дейността си”, каза лидерът на ДПС.Няма договоркаНе ми е известна договорка между Бойко Борисов и Корнелия Нинова за партийните субсидии, нашата позиция остава непроменена, отговори на Карадайъ министърът на финансите Владислав Горанов. “Нека да мине гласуването. Да видим дали тези подозрения на г-н Карадайъ ще се материализират”, каза Горанов. Той обаче потвърди, че ако субсидията бъде увеличена, това ще бъде отразено в бюджета.Препоръките на ОССЕОССЕ препоръчва да се отмени изцяло решението за намаление размера на партийните субсидии, съобщи вчера заместник-председателят на парламента Кристиан Вигенин (БСП), който е поискал становище за промените в Закона за политическите партии, направени през лятото, когато субсидията на глас беше намалена на 1 лев.“В позицията се препоръчва да се гарантира, че процесите са прозрачни, всеобхватни и включват ефективни консултации със засегнатите групи, организации на гражданско общество, включват пълна оценка на въздействие. В препоръките се казва още, че е нужно да се гарантира, че системата на политическите финанси има за цел да защити принципа на политическия плурализъм, както и да се въведат лимити за вноски за частни и корпоративни дарения. Подчертава се, че е необходимо внимателно да се балансира, за да няма изкривяване в политическия процес в полза на големи финансови интереси”, каза Вигенин.В становището на Службата за демократични институции и права на човека на ОССЕ (ОДИЧП) се казва, че измененията драстично намаляват публичното финансиране, като в същото време отново въвеждат корпоративните дарения и премахват ограничението за частни дарения. “Въпреки че отделните елементи на измененията могат да бъдат приемливи и не противоречат пряко на международните стандарти, законодателният пакет в неговата цялост, заедно с начина и сроковете на неговото създаване и приемане, предизвикват множество опасения по отношение на принципа на политическия плурализъм, пише в документа.От ОССЕ препоръчват да се гарантира, че системата на политическите финанси в България има за цел да защити принципа на политическия плурализъм, че всяка реформа не поставя конкретни участници в неблагоприятно положение, докато други са привилегировани, както и да осигури множество източници на финансиране за политическите партии.Сред препоръките за последващи промени в закона за партиите са да се въведат лимити за вноски за частни дарения и корпоративни дарения, като внимателно се балансира между това да се гарантира, че няма изкривяване в политическия процес в полза на големи финансови интереси и да се насърчава политическото участие, включително чрез разрешаване на лица да допринасят за избраните от тях партии.Освен това от ОССЕ смятат, че трябва да се преразгледа автоматично закриване на политическа партия за неприсъствие на избори „в продължение на повече от пет години след последната съдебна регистрация за това“.", "date": "2019.12.05", "title": "Партийните субсидии може да станат 8 лв. на глас"}
{"url": "https://offnews.bg/zdrave/svetoven-meditcinski-kongres-shte-privleche-nad-600-spetcialisti-ot-tc-716934.html", "text": "Световният конгрес по порфирии (наследствено чернодробно заболяване) ще се проведе от 12 до 15 септември 2021 г. в София. За първи път в историята си, събитието ще бъде в страна от Източна Европа, съобщават от УМБАЛ \"Св. Иван Рилски\", чийто експертен център е домакин на форума.„Постигнахме голяма победа! За първи път не само България, но и целият регион ще се появят на световната карта при диагностиката и лечението на порфириите“, категорична е доц. Анета Иванова, ръководител на българския център, който е асоцииран член на европейската мрежа от 2011 г.Очаква се на събитието да присъстват над 600 специалисти от цял свят. Лекторите ще са около 80. Сред тях ще бъдат президентът на Европейската мрежа по порфирии EPNET проф. Свере Сандберг, както и някои от най-големите имена, които имат особена заслуга в научните разкрития за болестта.Порфирията, макар и рядка, е социално значима болест, особено острите форми, които поразяват предимно млади момичета. Причинява се от вроден дефицит на някои ензими и води до натрупване на невротоксични или фототоксични вещества в организма.Обикновено се проявява в пубертета, заради хормоналните промени в организма на момичетата. Много лекарства, които смятаме за безобидни, алкохолът, стресът и гладуването също могат да дадат старт на симптомите.В България болните от порфирия са около 400. Става въпрос за цели фамилии – майки, бащи, дъщери, лели, баби, които страдат от болестта. Острата порфирична криза протича много тежко, с непоносими коремни болки, повръщане, ускорен пулс, мускулна слабост и червена урина. Неразпознатата диагноза води до хронифициране, трайно увреждане, а в много случаи и до смърт.„Заболяването е нелечимо, но има много голяма разлика между пациентите с вече установена диагноза, които се проследяват в нашия център редовно, и тези с неизвестна диагноза. Тогава уврежданията са фатални. В практика ни има случаи, при които болестта се диагностицира чак след смъртта на пациента”, обяснява доц. Иванова. ", "date": "2019.12.05", "title": "Световен медицински конгрес ще привлече над 600 специалисти от цял свят в София"}
{"url": "https://offnews.bg/zdrave-i-krasota/gel-lakovete-na-tazi-zima-716971.html", "text": "Добре поддържаните нокти са се превърнали в задължителен елемент от цялостната визия на себеуважаващата се жена. В наши дни модата е наложила красивия дизайн на гел лаковете като израз на личен стил и моден нюх. Богатата гама от идеи, цветове и форми прави тази задача изненадващо лесна. Всяка от вас може да демонстрира творчество със собствените си креативни идеи или пък да да заложи на някои от сигурните модели, които гарантирано винаги се увенчават с успех (напр. френски маникюр). Гел лаковете допринасят за настроението, самоувереността и завършения вид на всяка визия.Не е тайна за никого, че гел лаковете са по-здрави и по-силни, което ги прави идеален вариант дори и за жените с най-чупливи нокти. Относително ниските цени, на които се предоставят услугите за нанасяне на , ги правят достъпни за голяма част от дамите по целия свят. Смело можем да заявим, че благодарение на този вид маникюр, компромисите с външния вид могат да останат в миналото.Зимата идва!Забравете летните декорации, които устойчиво пазите до ноември, за да не се разделяте с топлото време. Забравете и есенните гел лакове и цветове като оранжево, зелено и жълто и обърнете поглед към зимната приказка, която вече тропа на вратата. Модните тенденции през идния сезон се отличават с особен стил и доза екстравагантност, което неизменно дава своето отражение и върху маникюра. Уверете се сами!● Мъниста/топчета - вградени в гел лаковете и запечатани с топ лак, тези малки елементи променят визията дори и на най-семплия дизайн. Може да изберете едноцветни мъниста за блясък, с който всички гел лакове ще сияят или пък да разчупите стандартите и да заложите на разноцветни топчета и камъчета;● Още блясък - брокат, фолио или камъчета. Ако доскоро силно искрящите гел лакове се възприемаха като празничен маникюр, то днес смело може да заявим, че те дотолкова навлязоха в ежедневието, че завладяха кежуъл стила;● Ако пък искате по-аристократична визия, то със сигурност имаме идеи за гел лакове и за вас. Този сезон изобилства от перли, които се пренасят и върху ноктите. Малките мъниста, имитиращи перлички, са изключително модерни, и то в големи количества;● Букви и надписи - „Говорещите нокти“ предизвикват огромен интерес сред дамите и се превърнаха в топ тренд за сезона. “Вашето послание” може да е изписано с 3D букви или да е изрисувано, но и в двата случая гел лаковете отговарят на последните модни писъци;● Геометричните мотиви присъстват, както при дрехите и аксесоарите, така и в гел лаковете. Може да избирате между овалните и отсечените форми, защото тази година изобилието е водещ мотив.Но преди да изберете декорациите, щампите и всевъзможните допълнителни елементи, трябва внимателно да подберете формата и цветовете:● Нищо не изглежда толкова секси, стилно и чувствено както тъмночервения цвят. Без да бъде изненада за никого, той се явява безапелационния лидер сред гел лаковете за пореден сезон. Яркочервените тонове остават леко встрани, изместени от бордо, вишнево и другите тъмночервени нюанси, които сякаш никога няма да излязат от мода;● Маникюрът в телесен цвят не се нуждае от припомняне, за да е ултра популярен и тази зима. За всички дами, любители на семплите, но изискани предложения, гел лаковете в неутрални цветове са модерно решение;● Омбре ефектът съвсем очаквано завладя и гел лаковете. Преливащият маникюр стои много нежно и красиво и определено има потенциал да се превърне в акцент на целия ви външен вид;● Независимо дали ви харесва, или не, и този сезон дългите остри нокти си запазват място в челните позиции. Гел лаковете в ярки цветове, с повече декорация и завидна дължина са отново тук, за да привличат вниманието, когато това е нужно.Но не се притеснявайте - има за всекиго по нещо!● Късите и овални също са сред модните тенденции за тази зима. Те са перфектни за дамите, които не харесват дългия маникюр или пък ежедневието им не го позволява. Малката дължина далеч не означава, че ноктите ви не изглеждат добре. В съчетание с правилните декорации и точните цветове, ноктите ви ще изглеждат красиво, независимо колко са дълги.● За любителките на умереното, което е красиво, без да е прекалено, бадемовидната форма на ноктите със средна дължина са истински подарък. Те се поддават лесно на всякакви цветове, декорации и др., благодарение на което вие може да създаде богата гама от различни вариации на гел лакове с тази форма.Разнообразието от гел лакове, които идната зима предлага, ви позволява да се спрете на нещо, което най-силно да отговаря на индивидуалния ви вкус.", "date": "2019.12.05", "title": "Гел лаковете на тази зима"}
{"url": "https://offnews.bg/112/rejs-na-gradskia-transport-vav-varna-pregazi-kraka-na-pensionerka-716940.html", "text": "Възрастна жена е с травма на крака, получена при слизане от автобус на градския транспорт във Варна. Пенсионерката паднала на пътното платно, след като рейсът минал през крайника ѝ. Няма опасност за живота ѝ, а полицаите установили, че шофьорът не е употребил алкохол, съобщи NOVA тв.Директорът на \"Градски транспорт\" - Варна Злати Златев обясни, че е изгледал записите от камерите в автобуса. Жената е слизала, но е продължила да се държи за металния парапет в рейса. Шофьорът затворил вратата и тя паднала. Кондукторката веднага е извикала за помощ.\"Най-вероятно водачът не е изчакал достатъчно време, преди да тръгне”, каза Златев.Властите в морската столица са получили сигнал и за още един инцидент, свързан с шофьор на автобус от градския транспорт.В района на Свободния университет шофьор на автобус по линията 409 отказал да качи група студенти, защото имал 15 минути почивка. Водачът се държал грубо с младежите.„Разпоредил съм проверка. Водачът е бил на крайна спирка, на която има престой. Ще коментирам, след като разбера какво точно се е случило”, посочи Златев.", "date": "2019.12.05", "title": "Рейс на градския транспорт във Варна прегази крака на пенсионерка"}
{"url": "https://offnews.bg/tenis/trima-balgari-biaha-izbrani-v-komisiite-na-itf-716945.html", "text": "Трима българи бяха избрани в комисиите на Международната тенис федерация (ITF) за мандат 2020-2021. Това ще бъде безпрецедентно българско участие в комисиите, които формират политиките в тениса в различни направления на световно ниво.Вицепрезидентът на Българска федерация по тенис д-р Георги Крумов беше утвърден за член на комисията за ветерански тенис, капитанът за \"Купа \"Дейвис\" и национален треньор Тодор Енев стана член на комисията на треньорите, а бившият генерален секретар на БФТ Катерина Генова бе преизбрана за втори мандат в комисията по плажен тенис.По-рано през тази година по време на Конгреса на Международната тенис федерация президентът на българската федерация Стефан Цветков получи доверието на делегатите от цял свят и бе избран за втори мандат за член на Борда на директорите на световната тенис централа.", "date": "2019.12.05", "title": "Трима българи бяха избрани в комисиите на ITF"}
{"url": "https://offnews.bg/zimni/otkrivat-ski-sezona-v-bansko-na-14-dekemvri-ochakvat-se-novi-tceni-716942.html", "text": "Сезонът във водещия ски курорт в България – Банско, ще бъде открит на 14 декември с участието на олимпийския шампион Марио Мат от Австрия и куп приятни изненади за зрителите. По традиция ще има игра с награди, като голямата е автомобил, чийто ключове ще трябва да бъдат намерени в специална зона. Златна монета пък ще бъда скрита в кабинка на лифта. За доброто настроение на публиката ще се погрижат рапърите от Ъпсурт, които ще изнесат концерт на Бъндеришка поляна.По пистите в Банско вече има над 80 см сняг благодарение на благоприятното време в последните дни, разкри маркетинг директорът на концесионера \"Юлен\" Иван Обрейков.\"Тази сутрин в Банско беше минус осем градуса, много студено, хубаво зимно време, всички улици са почистени. Официалният старт на сезона е на 14 декември. Много добри температури за производство на сняг, от три дни оръдията работят постоянно, от върха до 2000 метра има над 80 сантиметра сняг. Сега целта ни е да вържем долните писти с по-горе, за да можем да отворим курорта. Ски легендата Марио Мат ще бъде гост и ще открие сезон 2019/20. Откриването ще бъде доста интересно и пак ще има награди”, заяви на пресконференция Обрейков.Той не изключи промяна на  които ще бъде обявени следващата седмица. През миналия сезон еднодневна карта е струвала 65 лв., а сезонната - 1500 лева.“Цените ще ги обявим следващата седмица, тъй като още уточняваме договора с електроразпределителните доставчици. Токът, горивото и водата струват много и оказват съществено влияние върху цените, така че за момента не мога да кажа нищо, но предполагам, че до средата на следващата седмица ще стане ясно”, обясни Обрейков.Новият кмет на Банско Иван Кадев заяви, че иска да работи по изграждането на втори кабинков лифт.“Към настоящия момент се водят съдебни дела, очаква се решение на ВАС. Каквото и да бъде то, ние ще го приемем и впоследствие ще взимаме решения, с които да продължим работата по изграждане на втори кабинков лифт и уплътняване на ски зоната”, обясни Кадев.", "date": "2019.12.05", "title": "Откриват ски сезона в Банско на 14 декември, очакват се нови цени"}
{"url": "https://offnews.bg/kultura/dejvid-garet-pristiga-v-sofia-s-novoto-si-svetovno-turne-unlimited-l-716943.html", "text": "Цигуларят Дейвид Гарет включи София в световното си юбилейно турне “Unlimited - Live” 2020. Концертът му ще е на 25 октомври 2020 г. в \"Арена Армеец\", потвърдиха организаторите на събитието и мениджъри на Гарет RTK Roland Temme - Германия и компанията-съорганизатор за България Прагма Ентъртеймънт.Понастоящем продукцията му се радва на успех от Германия, през Полша и Италия, до Турция и Израел.С помощта на най-новите технологии, които смесват звук и визуалност, “Unlimited - Live ” представя невиждан спектакъл, в който публиката се потапя в почти кинематографично-музикално преживяване. Цигуларят-рокзвезда ще представи нови композиции, аранжименти и непредставяни версии на най-големите си хитове.Новото шоу на Дейвид Гарет започна преди няколко месеца и вече си спечели над 200 000 фенове в Европа и Азия.Името на турнето “Unlimited” (“Безгранично”) не е случайно - Дейвид Гарет не допуска да бъде ограничаван в определени музикални рамки и именно страстта му към експериментите и музикалната креативност раждат новото шоу. Той привлича публика, която се наслаждава и на кросовър течението, и на класическата музика, за него цигулката създава и класическа, и рок музика. Чрез нея той създава интерпретации на “Purple Rain”, “Smells Like Teen Spirit”, “Nothing Else Matters”, “November Rain”, а новата му поредица на световни поп и рок хитове включва “Viva la vida”, “Hey Jude”, негови аранжименти на “Пета симфония” на Бетовен, “Лунна светлина” на Дебюси.Билетите за концерта на Дейвид Гарет в София могат да бъдат закупени от днес, 5 декември от Наричан Паганини на поп звездите и Джими Хендрикс на цигуларите, Дейвид Гарет е „Цигуларят на Дявола“ на нашето време, който смесва мелодиите на Металика и Моцарт. Пионер е в модерното „кросоувър“ течение. Гарет е продал милиони билети и е спечелил 24 златни и 16 платинени награди на музикални форуми в Хонконг, Германия, Мексико, Тайланд, Бразилия, Сингапур.Повече за събитието вижте тук: ", "date": "2019.12.05", "title": "Дейвид Гарет пристига в София с новото си световно турне Unlimited - Live"}
{"url": "https://offnews.bg/obshtestvo/v-poduiane-i-manastirski-livadi-bez-voda-zaradi-remonti-716900.html", "text": "\"Софийска вода\" предупреждава за спиране на водоподаването на 5 декември в някои столични райони заради ремонти.Нъв връзка с изграждане на сградно водопроводно отклонение на ул. „Марагидик“ кв. „Подуяне“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на:При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блага Димитрова“ ъгъла с ул. „Георги Пеячевич“.Във връзка с диагностика на уличен водопровод на ул. „Йордан Бакалов - Стубел“ кв. „Манастирски ливади“ се налага спиране на водоподаването от 09:30 до 17:00 часа на клиентите на „Софийска вода”, живеещи в района на:При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ ъгъла с ул. 420.", "date": "2019.12.05", "title": "В Подуяне и Манастирски ливади без вода заради ремонти"}
{"url": "https://offnews.bg/obshtestvo/mrazovito-temperaturite-padat-do-minus-7-716899.html", "text": "Днешното утро ще е мразовито с минимални температури предимно между минус 7° и минус 2°, показва прогнозата на НИМХ.Преди обяд на места по поречието на Дунав ще има мъгла или ниска слоеста облачност и дневните температури там ще са по-ниски.През деня над страната ще бъде предимно слънчево, почти тихо и студено. Максималните температури ще са предимно между 2° и 7°. В София минималната температура ще е около минус 5°, а максималната ще е около 5°.В планините ще е предимно слънчево. Ще духа слаб вятър от южната четвърт. Максималната температура на височина 1200 метра ще е около 3°, на 2000 метра – около минус 2°.По Черноморието ще е предимно слънчево, почти тихо и студено. Максималните температури ще са между 6° и 9°. Вълнението на морето ще е 1 - 2 бала. Температурата на морската вода е 11° - 12°.", "date": "2019.12.05", "title": "Мразовито, температурите падат до минус 7°"}
{"url": "https://offnews.bg/tehnologii/novite-parking-barieri-se-upravliavat-prez-telefon-716969.html", "text": "Най-голямата грижа на всеки собственик или управител на паркинг е сигурността на автомобилите в него. Независимо дали паркингът е предназначен за клиенти, гости, бизнес партньори или служители, съдържателят му носи отговорност за безопасността и безпроблемното му функциониране.Най-простото и евтино решение е . Те не само намаляват разходите, но и увеличават ефективността и сигурността на мястото, което води до повече доволни клиенти или по-добра грижа за служителите.Всички познаваме паркинг бариерите, които се отварят с карти или чипове, както и онези, които се задействат от автомати за плащане и билети. С напредването на технологиите се появиха и модели с вградени камери, които са в състояние да разпознаят номера на автомобила или стикер на стъклото му.Последна обаче се появи една нова, изключително удобна технология: паркинг бариери, които се управляват през телефоните на потребителите.Автоматични паркинг бариери с вграден GSM модулЕдин от вариантите, които можете да срещнете, са автоматични паркинг бариери с вграден GSM модул. Те са изключително удобни, тъй като осигуряват отваряне на бариерата чрез набиране на мобилен номер. Обаждането се таксува според предварително зададена тарифа и осигурява лесно плащане на таксата за паркинга.GSM модулът има и допълнителни функции. Той дава възможност определени потребители да бъдат блокирани, като по този начин се засилва контрола на влизащите и на паркинга не се допускат некоректни платци или нежелани потребители.Специалистите твърдят, че такава бариера е изгодна, ако паркингът има повече от 15 потребители. Подходящи са за всякакъв вид платени зони.Автоматични паркинг бариери със смарт управлениеТози тип автоматични паркинг бариери имат вградени устройства, подобни на тези в умните къщи. Те се управляват през мобилно приложение, което позволява на регистрирани потребители да отварят бариерата, като използват собствените си смартфони. Едно натискане на бутон на екрана на телефона е достатъчно, за да вдигне бариерата и да осигури безпрепятствен достъп на потребителя до паркинга.Автоматичните паркинг бариери с мобилно управление не налагат издаването и преиздаването на допълнителни консумативи като карти, чипове, стикери и т.н., което допълнително намалява разходите по поддръжката и използването на системата. Освен това подобряват сигурността на системата, тъй като няма физически консуматив, който може да бъде откраднат или споделен с неоторизиран потребител.Предимство на тези бариери е, че могат лесно да бъдат отваряни и за гости на потребителите, без да е необходимо наличието на специален служител на място. Не е необходимо дори домакинът да посещава паркинга – той може да вдигне бариерата практически от всяко място, стига да има достъп до интернет мрежата през телефона си.Подобна система може да бъде толкова добре автоматизирана, че може да позволи приложението само да се активира на смартфона още при приближаването на автомобила до бариерата. Така за водача остава само да натисне бутона на екрана, без да губи време и да разсейва вниманието си от шофирането.С умните системи в този тип автоматични паркинг бариери е лесно да се следи кой кога влиза и излиза от паркинга, което осигурява и по-добро управление на зоната за паркиране.Автоматичните паркинг бариери с мобилно управление са изключително подходящи за частни или абонаментни паркинги – за жилищни комплекси или производствени предприятия, тъй като осигуряват лесен достъп за предварително регистрирани потребители. Но такива системи могат да се добавят и към друг тип управление и да осигурят многофункционалност на бариерите.", "date": "2019.12.05", "title": "Новите паркинг бариери се управляват през телефон"}
{"url": "https://offnews.bg/sviat/goliam-pozhar-v-kolezh-v-odesa-zagina-studentka-na-17-g-27-sa-ranen-716961.html", "text": "Голям пожар избухна в Одеса, Украйна. Горя сградата на Колежа по икономика, право и хотелско-ресторантьорски бизнес.Загинала е 17-годишна студентка, която скочила през прозореца. Пострадали са 27 души, включително 7 пожарникари. Изчезнали са 14, по информация на началника на полицията в областта Олег Бех, цитиран от \"Новое время\".Сред изчезналите са студенти и служители на колежа, както и учени от Института по морска биология на Украйна.Пожарът е избухнал на 3-ия етаж на 6-етажна историческа сграда и бързо се е разпространил до горните етажи. Обхванал е площ от 4000 кв. м, преди пожарникарите да го овладеят. Той вече е потушен, огнеборци претърсват останалото от сградата.Властите са започнали разследване по случая.Едноминутно мълчание бе обявено във Върховната рада - украинския парламент.След трагедията премиерът Бойко Борисов изпрати съболезнователна телеграма до украинския премиер Олексий Гончарук по повод пожара. „Бих искал да изкажа чрез Вас своята съпричастност към тревогата на близките на безследно изчезналите и да пожелая скорошно оздравяване на пострадалите“, пише Борисов.", "date": "2019.12.05", "title": "Голям пожар в колеж в Одеса: загина студентка на 17 г., 27 са ранени, 14 - изчезнали"}
{"url": "https://offnews.bg/politika/moskva-obiavi-za-persona-non-grata-balgarski-diplomat-716925.html", "text": "Български дипломат е бил изгонен от мисията ни в Москва, съобщи Министерството на външните работи. Оттам не уточняват името му.Посланикът на България в Руската федерация Атанас Кръстин е бил извикан в руското МВнР, за да му бъде връчена нота по въпроса.Руското външно министерство се позовава на принципа на реципрочност.На 29 октомври  един от първите секретари в руското посолство в София, който бе обвинен в шпионаж, и му даде 24 часа да напусне страната. Ден по-рано прокуратурата съобщи, че е получен сигнал от ДАНС в Специализираната прокуратура и срещу дипломата е образувано досъдебно производство за престъпление срещу републиката. Българският дипломат е с равностоен ранг на ранга на руския дипломат в София, който бе обявен за персона нон грата. Той ще напусне Руската федерация в указания в нотата 24-часов срок.", "date": "2019.12.05", "title": "Москва обяви за персона нон грата български дипломат"}
{"url": "https://offnews.bg/ikonomika/narodnoto-sabranie-zasedava-izvanredno-zaradi-biudzheta-za-2020-g-716914.html", "text": "Народното събрание ще заседава извънредно днес заради продължаващите обсъждания на държавния бюджет за 2020 г.Късно снощи, след тричасово обсъждане, бе приета рамката му. Тя предвижда приходи в размер малко над 28 млрд. лева и разходи - 14 млрд. Над 12 млрд. лева ще са трансферите към общините, пенсионната система, НЗОК. Вноската в общия бюджет на ЕС ще е 1,4 млрд. Повече ще са парите за съдебната власт - 49,5 млн. лв. за Висшия съдебен съвет, 21,8 млн. лева за ВКС, 289 млн. лева за прокуратурата, 378,2 млн. за съдилищата. Рекорден ще е бюджетът за отбрана - близо 1,5 млрд. лева. С парите за модернизация на армията сумата надхвърля 2 млрд. лева и 2% от БВП. Предвижда се 10% увеличение на заплатите. Ще бъдат купени 150 бронирани машини за пехотата и 2 кораба за флота.С 15% се увеличават заплатите на социалните работници в Агенцията за социално подпомагане, за което са предвидени 5 млн. лв.Увеличение на заплатите ще има и в МВР, както и в другите звена на държавната администрация.Днес предстои обсъждането на спорните текстове за регламентация на местата за краткосрочно отдаване под наем и за видеонаблюдение във всички акцизни складове, заложени в преходните и заключителните разпоредби на проектобюджета, предава БНР. Така след като в данъчните закони беше записано, че само акцизните складове за петролни продукти трябва да имат видеонаблюдение, неочаквано мярката ще бъде разширена и за складовете за алкохол и цигари.При дебатите в комисията по бюджет и финанси към НС, оглавявана от Менда Стоянова (ГЕРБ) пък бе решено местата за краткосрочно отдаване под наем - напр. предлаганите от Airbnb и Booking стаи - да подлежат на регистрация, а не на категоризация. Дали това ще бъде потвърдено в пленарна зала предстои да разберем.", "date": "2019.12.05", "title": "Народното събрание заседава извънредно заради бюджета за 2020 г."}
{"url": "https://offnews.bg/kultura/preporachvame-vi-kolektivnata-izlozhba-prichina-bez-osnova-v-galeri-716903.html", "text": "От 5 до 18 декември 2019 г. галерия „Аросита“ представя петима млади автори и тяхната гледна точка за предразсъдъците. Те се запознават в университета по приложни изкуства във Виена. Привлича ги невероятната културна смесица: Мексико, Ирак, Корея, Австрия и България. Преди година идват в България, където се впечатляват от силата на суеверията тук.Така се ражда “Not Based on a Reason” / “Причина без основа”. Откриването е на 5 декември 2019, галерия \"Аросита\",  ул.”Врабча” №12,Б от 18:30 часа, куратор Мартина Стефанова.Среща-разговор с авторите Азалеа Ортега Флорес, Ахмaд Таер, Катерина Димитрова, Мануел Хорак, Найон Парк ще се проведе на  5 декември, 16:00 часа, Гьоте-институт.  Авторите ще бъдат в България през цялата седмица. Суеверия има в културата на всяка нация. Често някои от тях са абсурдни и дори смешни. Въпреки това са навлезли дълбоко в традицията и бита. Хората следват и се придържат към тях от поколение на поколение. До някъде това е част и от културното наследство на нациите. Именно това провокира младият арт колектив, целящ да подчертае от една страна разнообразието си, от друга общото помежду им. Започват да правят паралели, опирайки се на своите корените, което впоследствие превръщат в изложба. Тя е първата им извън Австрия. Вярват, че чрез представянето на ирационални суеверия, наблюдателят се поставя в позиция, в която сам да реши кое е вярно и кое не. С какво се различават българските суеверия от мексиканските, австрийските, корейските и иракските?Катерина Димитрова работи с етер - невидима еластична субстанция, посредник на енергия, мисли, чувства, идеи и латекс, нанасяйки всекидневни обекти или ритуали, превръщайки ги в стенни амулети, които, според авторката, могат да имат влияние над съдбата ни.Мануел Хорак пък се надсмива над това, че в Австрия отрязаната лапа на заек в джоба на панталона носи късмет. Слънцето грее, небето е синьо, по средата на тревата лежи агонизиращ заек, а човекът с лапата му в панталона, в крайна сметка няма полза от това.В Корея историите и приказките се разказват с образи, споделя Найон Парк. Така и нейните картини разказват невербално различни истории.Ахмaд Таер идва от Ирак. Там суеверията са много. Опира се на три, които изобразява на своите живописни платна. Ако чучура на каната се падне да сочи в твоята посока на масата, голямо нещастие те чака. Ако по случайност на масата ти се паднат две лъжици или вилици, значи две булки ще имаш. Или, ако имаш нещо ценно и се страхуваш, от урочасване, окачваш стари обувки. Според иракчаните, те пазят от зли очи. Затова ако сте в Ирак, ще забележите, че на много от къщите висят такива обувки. Така на фона на разрухата и войната хората се опитват да предпазят дома си.Азалеа Ортега Флорес показва експериментален документален филм, записан в Мексико. В него показва изкуството на практиката \"Curanderismo\" - термин, произлизащ от испанската дума \"curar\" - \"да се лекува\". Това е лечебна техника, резултат от сместа на традиционните практики с католически ритуали. Лечителите често използват молитви с местни религиозни елементи като яйца, лимони, билки и други предмети за \"усвояване\" или \"улавяне\" на отрицателната енергия и болести. Вярващите смятат силите на лечителите за свръхестествени, както и че много болести и нещастия са причинени от проклятие, злонамерен дух или черна магия.А в какво вярвате вие? Какви са вашите малки ритуали? Заповядайте на 5 декември на транснационалната изложба “Not Based on a Reason” / “Причина без основа” в галерия “Аросита”, за да споделим и се провокираме кое е истина и кое не.Текст: Мартина Стефанова", "date": "2019.12.05", "title": "Препоръчваме ви: Колективната изложба 'Причина без основа' в галерия 'Аросита'"}
{"url": "https://offnews.bg/obshtestvo/sv-sava-peche-za-gostite-na-nikola-imenitcite-da-slozhat-i-mekitci-n-716667.html", "text": "Християните почитат днес Св. Сава, имен ден празнуват и Елисавета, Савина, Съби, Събина, Слав, Слави, Славка, Владислав, Владислава, Венцислав, Венцислава, Десислав, Десислава, Сабина, Савка, Савчо, Светослав, Светослава, Слава, Славей, Славейка, Славейко, Славчо, Станислав и Станислава. Името Сава означава \"предвиждащ\". Църквата ни почита Сава като светец, според народните вярвания това е светица, сестра на Варвара и Никола. Тя се приема и като покровителка на бездетните жени, на които помага да заченат. На Савинден обичаят е да се пържат мекици, които се раздават за здраве и благополучие. Започва и подготовката за Никулденската трапеза. Народът ни казва: \"Варвара вари, Сава пече, Никола гости посреща\". Според други народни предания Сава е жена, свързана с царството на мъртвите и света на болестите. Затова на този ден жените ходят на гробищата, палят свещи, раздават варено жито, ябълки и хляб за душите на умрелите. Друга традиция е да се празнува за сечено и порязано, на този ден никой не трябва да пипа остри предмети, за да не се порязва никой вкъщи през идната година.Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Още 18-годишен той отишъл в манастир и бил постриган за монах. След това се отправил за Ерусалим, да се поклони на светите места и да посети палестинските пустинници. След 12 години Сава се заселил в пещера, където прекарвал времето си в молитва и труд. Той плетял кошници, за които му давали хляб и плодове. Така прекарал пет години.Един ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\"След няколко години при Сава започнали да идват и други, които желаели тих и усамотен живот. Постепенно цялата долина на Силоамския поток се заселила, те се молели, спазвали безмълвие и строго въздържание.След много години, прекарани в палестинската пустиня, Сава получил наследство от родителите си и построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Той поучавал братята с думи и със своя пример, учел ги на кротост, смирение, безмълвие, упование на Бога и на пълно отречение от собствената си воля. Починал тихо в пещерата си на 94-годишна възраст в 533 година.", "date": "2019.12.05", "title": "Св. Сава пече за гостите на Никола, имениците да сложат и мекици на масата"}
{"url": "https://offnews.bg/sviat/bezsrochna-natcionalna-stachka-blokira-frantcia-716902.html", "text": "Безсрочна национална стачка започва във Франция днес. Очаква се няколко милиона работници и служители в държавния и частния сектор да се включат в нея, да има сериозни смущения в обществения живот, особено в градския транспорт. Стачкуват учители, транспортни работници, полицаи, адвокати и лекари и медицински персонал, служители на летищата.Стачката е срещу пенсионната реформа, предложена от френското правителство. Президентът Макрон иска да оптимизира настоящата система, включваща 42 отделни режима, като я превърне в една единна система. Новата обаче заплашва ранното пенсиониране на много служители в обществения сектор.По информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3%; влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.Синдикатите на наземния персонал на авиокомпанията „Ер Франс\" също са призовали към стачка, поради което може да се очакват затруднения при обработката на пътници и багажи.Днес са планирани над 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор\" (Gare du Nord) и да продължи до „Плас дьо ла насион\" (Place de la Nation).Стачка са обявили и в сферата на образованието – очаква се 40% от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.", "date": "2019.12.05", "title": "Безсрочна национална стачка блокира Франция"}
{"url": "https://offnews.bg/futbol/ludogoretc-otpravi-nova-oferta-kam-todor-nedelev-716919.html", "text": "От Лудогорец са предложили нова оферта към звездата на Ботев Пловдив Тодор Неделев и той почти я е приел, пише \"24 часа\".Трансферът може да се реализира още през зим­ната пауза на първенството. Лудогорец отдавна преследва национала. Той бе желан също така от ЦСКА и Левски, но отказа всички оферти, за да остане при пловдивчани.Припомняме, че през лятото Тошко Неделев влезе в иронична полемика с фенове на Левски, което практически сведе до нула вероятността той да блести на \"Герена\" със синята фланелка.През пролетта пък босът на ЦСКА Гриша Ганчев разкри, че асът на Ботев твърдо е отказал да стане част от \"червените\".", "date": "2019.12.05", "title": "Лудогорец отправи нова оферта към Тодор Неделев"}
{"url": "https://offnews.bg/zimni/figuristka-chaka-nash-pasport-ot-avgust-za-da-uchastva-na-olimpiada-716916.html", "text": "Фигуристката Мария Левушкина има право да представя България на олимпиадата за младежи в Лозана през януари, но трябва да получи български паспорт. Левушкина е родена във Варна, баща ѝ е руснак.Досега семейството ѝ не бе искало наше гражданство. Необходимите документи вече са подадени и се чака решение на президента Румен Радев, коментира Ина Демирева.Сестрата на Албена Денкова и нейният съпруг Андрей Лутай подготвят Левушкина, а за хореографията се грижат двукратните световни шампиони при танцовите двойки Денкова и Максим Стависки. Мария се представи добре в сериите Гран при за девйки и си осигури квота за олимпиадата.\"Има проблем с паспорта. Крайният срок за записване за Олимпиадата е 10 декември. Документите са в министерството от август, но за съжаление няма отговор. Олимпийският комитет и президентът на нашата федерация по фигурно пързаляне Татяна Йорданова правят всичко възможно. Обаждаме се всеки ден.Чакаме и се надяваме. Родена съм във Варна през 2004 година. Живеехме в България. Когато бях на 4 години заминахме за Москва, защото родителите ми смениха мястото на работата си. Брат ми тренира хокей и всеки ден прекарвах доста време на пързалката. Като всяко момиче първото нещо, което видях бяха красивите фигуристки в роклите им. И помолих майка ми да ме запише на тренировки. По това време на моята пързалка в Москва тренираше и Ина Демирева (сега Ина Лутай), така че се запознахме.В живота няма случайни неща. Тренирам в ЦСКА в групата на Светлана Владимировна (Соколовска). Имаме огромен екип. И всеки допринася за развитието ни. Албена Денкова и Максим Стависки много често идват да помагат на Александър Самарин и работят с мен. С Андрей и Ина Лутай също постоянно ходим на лагери и тренирам с тях по време на стартовете и националните първенства. Имам голям късмет да работя с такива специалисти.Беше ми мечта да представлявам страната, в която съм родена и прекарала цялото си детство. Това е вторият ми дом. Всяка година прекарваме лятото в България. Винаги идвам с голямо удоволствие и вълнение. Полетът не ми тежи, изполввам времето да си уча уроците.Нямам идоли във фигурното пързаляне. Но много ми харесва начина, по който скачат Нейтън Чен и Александра Трусова. И как се пързаля Альона Косторная. Много е добре, че руските момичета прогресират така с четворните скокове, това движи фигурното пързаляне напред. И ни кара да работим още повече. Следващата ми цел на леда е четворен ритбергер. И следващия сезон да съм на подиума в Гран при сериите\", споделя Левушкина в интервю пред beautyinsports.com.", "date": "2019.12.05", "title": "Фигуристка чака наш паспорт от август, за да участва на олимпиада"}
{"url": "https://offnews.bg/112/zhandarmeria-shte-pazi-studentite-na-praznika-im-8-dekemvri-716944.html", "text": "Засилено присъствие на жандармерия ще има на студентския празник 8 декември по курортите, съобщиха от полицията.МВР е проверило всички места, където ще се празнува, съобщи Веселин Младенов, началник на „Охранителна полиция“. Направени са срещи с охранителните фирми и собственици на барове и хотели в курортите. „На самия 8 декември на всяко място ще има полицейски служители, допълнително ще имаме и командировани сили от дирекция „Жандармерия”, каза Младенов.Обект на проверка са били 312 заведения в София, хотели и хижи. В 32 от тях е съобщено, че са резервирани за нощта на празника, като посетителите са около 2000, съобщи Красимира Стоядинова от „Охранителна полиция“ към СДВР. \"Въпреки че към момента не са направени резервации, очакваме в последния момент целият капацитет на всички заведения да се запълни“, прогнозира Стоядинова.Росен Белишки от „Криминална полиция“ препоръча да се ограничат нощните разходки извън хижите заради опасността да се случи трагичен инцидент.", "date": "2019.12.05", "title": "Жандармерия ще пази студентите на празника им 8 декември"}
{"url": "https://offnews.bg/futbol/vazhni-igrachi-na-levski-propuskat-macha-s-vitosha-bistritca-716920.html", "text": "Халфът на Левски Хали Тиам ще пропусне домакинството на Витоша Бистрица. Причината е, че сенегалецът получи петия си жълт картон в двубоя с Черно море за Купата на България, пише \"Тема Спорт\".Така той ще бъде наказан от Дисци­плинарната комисия към БФС с лишаване от състезателни пра­ва за една среща. Тиам имаше 4 жълти картона в 14 появявания на терена в Първа лига, в които бе вкарал 1 гол.Дефанзивният полузащитник е и първият фут­болист на сините, който ще бъ­де наказан през кампанията. Мачът с Витоша Бистрица е в неделя, 8 декември, от 16:30 ча­са и ще бъде предаван пряко по Диема спорт.Сенегалецът обаче ще бъде на линия за последния мач от есенния полусезон. Той е срещу Локомотив Пловдив. Сре­щата на \"Лаута\" е на 15 декем­ври, неделя, от 14:15 часа.С картони в състава на сини­те висеше и Нуно Рейш. Португалецът бе на резервната ска­мейка в срещата с Черно море за купата и влезе в самия край на мача. В малкото време на тере­на защитникът също си изкара картон и ще почива в неделния сблъсък, но е гласен за титуляр срещу Локо Пд.", "date": "2019.12.05", "title": "Важни играчи на Левски пропускат мача с Витоша Бистрица"}
{"url": "https://offnews.bg/kultura/sponsorite-na-uchastieto-ni-v-evrovizia-trite-minuti-na-stcenata-moga-716788.html", "text": "- Как възникна идеята да спонсорирате участието на страната ни в Евровизия? След като основахме креативния хъб “Мисия23” в началото на годината, ние искахме да привлечем професионалисти от различни креативни сфери. За нас беше от първостепенно значение да намерим проект, който да придаде смисъл и да фокусира усилията на начинанието ни. Евровизия изисква широка експертиза в сферата на телевизионното производство, графичния дизайн, кинематографията, музикалното продуцентство, сценичните изкуства и още какво ли не. За нас това беше идеална платформа да тестваме концепцията за креатех пространство в България и около него да съберем професионалисти с опит в тези дисциплини.: От началото на 2019 ние отворихме съвсем нова линия на дейност, насочена към така наречената “икономика на изживяванията”. Затова и започнахме да търсим проекти, които да ни помогнат да диверсифицираме дейността си. В момента нашата концепция е да търсим пресечните точки на продуктите на човешкия талант, креативност и съзнание с индустрията и технологиите. Евровизия събира всички тези компоненти в едно и за нас беше логичен избор.Отделно, като социално отговорна компания, чийто бизнес зависи доста и от имиджа на страната ни, положителният образ на България не е нещо, което ни е безразлично. Евровизия е един от големите форуми, където можем да градим положителен международен имидж, което в дългосрочен план има съвсем реални измерения в икономиката и развитието на българското предприемачество. Ако искаме висока добавена стойност, трябва да градим на всички фронтове една положителна визия за България. Културната дипломация, музиката, киното, популярната култура са много силно оръжие в тази посока. - Защо компанията „Лигна груп“ реши да направи тази мащабна инвестиция точно в този проект? Както казахме, за нас Евровизия беше доста притегателен проект заради своята комплексност и международен отзвук. Не са много подобни форуми от такъв мащаб.” Евровизия е страхотен международен форум, който ни свързва с аудитория от над 200 милиона зрители по цял свят. При това, преобладаващо млада и активна такава. Отделно, има и съвсем реален икономически смисъл за страната ни. Ако остойностим трите ни минути на сцена, излъчени по европейски телевизионни гиганти като BBC, RAI, ARD и цялостната ни промоция през всички тези месеци, то ще получим стойност в порядъка на стотици милиони. Затова е важно да участваме и да използваме такива възможности оптимално. Нашата цел е след нас да оставим възможности и за всички други изпълнители и музиканти в България.- Какви средства сте готови да инвестирате в кампанията и за какви дейности? Ние винаги инвестираме много разумно и след внимателно планиране. Предвидили сме бюджет, който да гарантира, че ще сме конкурентноспособни на другите държави.” На този етап не можем да анонсираме конкретни цифри, защото е търговска информация. Водим преговори с много страни, както и с различни контрагенти. Със сигурност бюджетът е достатъчен за едно силно представяне, но няма да бъде разточителен или неразумен. Основните направления, в които ще инвестираме, са продукцията на песента, сценичното представяне и маркетинга ѝ в Европа. Имаме бюджет и за промотирането на Евровизия в България, защото за нас е важно възможно най-много хора да си пуснат БНТ1 на 12, 14 и 16 май. - Очаквате ли добавена стойност за Вашата дейност от това участие и ако да, каква е тя? Разбира се, ние се позиционираме като компания, която се развива в тази област, а и също така даваме ясна заявка, че за нас националният имидж е нещо, в което сме готови да инвестираме и да подкрепим. Добавената стойност е за Мисия23 като творческа общност. Чрез Евровизия ние ще привлечем още талантливи българи.- Как се стигна до избора на самата изпълнителка – VICTORIA? : За Виктория разбрах от телевизионното шоу X-Factor. След едно от живите предавания, на които просто бях гост, ме запознаха с всички тогавашни участници, като сред тях беше и Виктория. След това мина доста време, когато вече към средата на 2018 ние започнахме да градим това, което представлява сега “Мисия23”. Търсехме различни креативни професионалисти, или изобщо хора, които се занимават с някакви изкуства. Вече имахме дизайнери, фотографи, режисьори, но нямахме нищо свързано с музиката. Именно тогава се роди идеята за Ligna Studios. Нуждаехме се от лице на проекта, в което да инвестираме, а и с което идеята за креативен хъб да добие по-завършен вид. Направихме проучване кой би бил най-подходящ вариант за нас, сондирахме за мнения, обсъдихме и различни варианти. Виктория беше едно от имената, които тогава излезе на преден план. Свързахме се с нея и останалото вече е история.- Участвахте ли в подбора на изпълнител? Да, разбира се. Ние имахме активна и основна роля в този процес. За нас е важно да работим с някой, на когото имаме доверие, а и той на нас. Времето за подготовка на Евровизия не е чак толкова много, за да започнем тепърва да градим професионални отношения и да се сработваме. Трябваше да започнем работа веднага и по същество, за да сме готови в съответните срокове.- Каква е основната дейност на Ligna Group?: Ние се занимаваме с интериорен дизайн, като работим основно в бизнес сегмента. Предоставяме услугите си основно за големи хотелски вериги и автомобилни производители. Работим основно в чужбина и с над 50 доставчика, от които най-вече български фирми. Освен в София, където е централата ни, имаме още представителства в Лондон и Дубай. : В последните 6-7 години сме изпълнили интериорния дизайн на над 10 000 стаи за големи хотелски вериги като Hilton, Mariott, B&B. Проектирали сме и сме изпълнили също интериорния дизайн на над 3500 шоурума на Ситроен във Франция. Работили сме още за Френските пощи, Тойота и още много други. Извън интериорния дизайн инвестираме още в “Мисия23”, редовно подкрепяме начинания в сферата на дизайна, музиката и спорта. Стремим се да даваме нашия принос за развитие на обществото.", "date": "2019.12.05", "title": "Спонсорите на участието ни в Евровизия: Трите минути на сцената могат да донесат стотици милиони на България"}
{"url": "https://offnews.bg/obshtestvo/zadachite-ot-pisa-2018-koito-prepavat-povecheto-balgarski-15-godishni-716843.html", "text": "Тема: Краве млякоВ някои страни като Съединените щати пиенето на мляко е нещо обичайно.Представете си трима ученици - Анна, Кристофър и Сам - които седят в една сладкарница в Съединените щати. Неотдавна собственикът е сложил на витрината съобщение, което гласи: \"След 5 април тук повече няма да сервираме краве мляко. Вместо него ще предлагаме заместител на млякото, направен от соя.Анна, Кристофър и Сам се питат защо ще престанат да сервират краве мляко в сладкарницата. Ето защо Анна набира в търсачката на своя смартфон думите \"краве мляко\". Те виждат първия резултат и го обсъждат.Използвайте текста \"От фермата до пазара\". Кликнете върху отговора, който смятате за правилен.От фермата до пазара (www.farmtomarketdairy.com)Хранителната стойност на млякото: безброй ползи!Млечните продукти на  съдържат важни хранителни вещества като калций, протеин, витамин D, витамин B12, витамин B2 и калий. Тези витамини и минерали превръщат млечните продукти на  във важна част от здравословното хранене. Ежедневната консумация на млечни продукти на  е отличен начин да осигурите на Вашето тяло необходимите витамини и минерали.Консумирането на млечни продукти на  ускорява отслабването и спомага за поддържане на здравословно тегло. Млякото увеличава здравината и плътността на костите. То дори подобрява сърдечно-съдовата система и спомага за предпазване от рак. Една чаша с мляко е пълна с витамини, минерали и безброй ползи за здравето.Според д-р Бил Сиърс, доктор по медицина и преподавател по клинична педиатрия в Калифорнийския университет Ървин, млякото съдържа множество основни хранителни вещества, събрани в един продукт. Международната асоциация за млечни продукти (МАМП) поддържа тази идея. Всъщност МАМП предполага, че много здравни специалисти и компании също биха се съгласили с това.Международна асоциация на млечните продукти, 27 септември 2007 г.Въпрос 1/9 (Ниво на трудност - 1b)Оценява когнитивен процес: представяне точно на смисълаСпоред МАМП, с кое от изброените твърдения са съгласни водещите здравни специалисти и организации?• Консумацията на мляко и млечни продукти води до затлъстяване.• Млякото е добър източник на жизненоважни витамини и минерали.• Млякото съдържа повече витамини, отколкото минерали.• Пиенето на мляко е главна причина за остеопороза.Въпрос 2/9 (ниво на трудност - 2)Оценява когнитивен процес: осмисляне на съдържанието и формата на текстаКоя е основната цел на този текст?• Да изтъкне, че млечните продукти ускоряват отслабването.• Да сравни млечните продукти на  с други млечни продукти.• Да информира обществеността за рисковете, свързани със сърдечно-съдовите заболявания.• Да подкрепи употребата на продукти на .Анна, Кристофър и Сам обсъждат решението на собственика на сладкарницата да престане да продава краве мляко. Сам казва: \"Може би кравето мляко става прекалено скъпо\". Кристофър поглежда смартфона си. \"Възможно е, но и аз потърсих информация в мрежата за кравето мляко. Ще ви изпратя линк към една нова статия, която може би дава обяснение\".Анна и Сам отварят линка, изпратен от Кристофър, и четат статията \"Кажете \"Не\" на кравето мляко!\".Въпрос 6/9 (ниво на трудност - 3)Оценява когнитивен процес: представяне точно на смисълаИзползвайте текста \"Кажете \"Не\" на кравето мляко!\" (вижте по-долу). Напишете своя отговор на въпроса. Д-р Гарза представя някои резултати от проучвания, които може да \"изненадат\" читателите. Посочете един от тях.................................Кажете \"Не\" на кравето млякоД-р Р. Гарза, здравен репортерКравето мляко заема важно място в живота на много хора в Съединените щати. Бебетата пият мляко от биберон. Децата се хранят със зърнени закуски, накиснати в краве мляко. Дори възрастните от време на време с удоволствие изпиват чаша студено мляко. Да, кравето мляко е съществена част от храната на хората на много места по света. Въпреки това все повече проучвания показват, че млякото \"може да не е толкова полезно за тялото Ви\", както твърди известна американска реклама.Министерството на земеделието на Съединените щати, Американският съвет по млечни продукти, \"Деъри Мениджмънт\" и други организации от години работят упорито в защита на млякото. Те насърчават възрастните хора да пият поне три чаши мляко на ден. Няколкото изследвания обаче, проведени през последните десет години, поставиха под съмнение способността на млякото да укрепва костите, както и други твърдения за ползите от млякото върху здравето на човека. Резултатите може да ви изненадат.Едно от най-новите и значими изследвания за резултата от пиенето на мляко беше публикувано в октомврийския брой на 2014 г. на British Medical Journal. Данните от това изследване доведоха до някои сериозни твърдения за консумацията на мляко. По време на изследването са били наблюдавани повече от 100 000 души в Швеция през период от 20-30 години. Изследователите установили, че жените, които пиели мляко, по-често страдали от фрактури на костите. Освен това както при мъжете, така и при жените, които пиели мляко, вероятността да страдат от сърдечни заболявания и от рак била по-голяма. Тези стряскащи резултати са сходни със заключенията от други изследователи. Лекарският комитет за отговорна медицина (ЛКОМ) (Physicians Committee for Responsible Medicine (PCRM), коментира някои от здравните проблеми, свързани с консумацията на мляко. Комитетът твърди, че консумацията на мляко и млечни продукти \"има малка или няма никаква полза за костите\". ЛКОМ отива по-далеч, като посочва някои конкретни проблеми, свързани с млякото:\"Млечните протеини, млечната захар, мазнините и наситените мазнини в млечните продукти излагат на риск здравето на децата и допринасят за затлъстяване, диабет и сърдечни заболявания.\"Това са сериозни твърдения и са необходими още изследвания, за да бъдат потвърдени резултатите. Има обаче все повече доказателства, че пиенето на краве мляко може да не е толкова полезно за здравето ни, колкото се е смятало първоначално. Ако тези твърдения бъдат доказани, може би е време просто да  кажем \"не\" на кравето мляко.Въпрос 7/9 (ниво на трудност - 5)Оценява когнитивен процес: Обобщаване (интегриране) и извеждане на изводи от няколко източника на информацияИзползвайте и двата източника (двата текста), като кликвате върху табовете. Кликнете върху отговорите в таблицата, които смятате за правилни.Според двата текста за млятото, факти или мнения са твърденията в таблицата по-долу? Кликнете върху Факт или Мнение за всяко твърдение.Учениците трябва да обобщят (интегрират) информация от двете уеб страници и да направят заключение дали изявленията в таблицата представляват факт или мнение. За този въпрос се присъжда пълен кредит, ако учениците са дали 4 правилни отговора и частичен кредит, ако учениците са дали 3 от 4 правилни. Правилните отговори са: мнение, факт, факт, мнение.Вие сте на гости на роднини, които неотдавна са се преместили във ферма, за да отглеждат пилета. Питате леля си: „Как се научихте да отглеждате пилета?“.Тя казва: „Разговаряхме с много хора, които отглеждат пилета. А и в интернет има много информация. Например има един форум за здравето на птиците, който обичам да посещавам. Наскоро ми беше от голяма полза, когато една от кокошките ми си нарани крака. Ще ти покажа разговора, който проведох.“.Въпрос 1/7• Използвайте форума за здравето на птиците (). Кликнете върху отговора, който смятате за правилен.• Какво иска да разбере Ивана_88?• Дали може да даде аспирин на кокошка, която се е наранила.• Колко често може да дава аспирин на кокошка, която се е наранила.• Как да се свърже с ветеринарен лекар за кокошка, която се е наранила.• Дали може да определи колко силна е болката на кокошка, която се е наранила.Форум:Да даваме ли аспирин на кокошките?Ивана_88 НАЧАЛО НА ДИСКУСИЯТА (публикувано на 28 октомври в 18:12 ч.)НелиB79 (публикувано на 28 октомври в 18:36 ч.)Моника (публикувано на 28 октомври в 18:52 ч.)Птичи_оферти (публикувано на 28 октомври в 19:07 ч.)Боби (публикувано на 28 октомври в 19:15 ч.)Филип (публикувано на 28 октомври в 19:21 ч.)Въпрос 2/7Използвайте същия форум за здравето на птиците. Кликнете върху отговора, който смятате за правилен.Защо Ивана_88 е решила да зададе въпроса си в интернет форум?• Защото не знае как да намери ветеринарен лекар.• Защото си мисли, че проблемът с кокошката не е сериозен.• Защото иска да помогне на кокошката си възможно най-бързо.• Защото няма възможност да отиде при ветеринарен лекар.Въпрос 3/7Използвайте същия форум за здравето на птиците. Кликнете върху отговорите в таблицата, които смятате за правилни.Някои публикации във форума са свързани с темата, но други не са. Кликнете върху Да или Не, за да посочите дали публикациите в таблицата по-долу са свързани с проблема на Ивана_88.Въпрос 4/7Използвайте форума за здравето на птиците. Кликнете върху отговора, който смятате за правилен.Кой е наблюдавал положителен резултат, след като е дал аспирин на наранена кокошка?• Ивана_88• НелиB79• Моника• БобиВъпрос 5/7Използвайте форума за здравето на птиците. Кликнете върху отговора, който смятате за правилен.Защо Птичи_оферти отговаря на публикацията на Ивана_88?• За да рекламира бизнеса си.• За да отговори на въпроса на Ивана_88.• За да допълни съвета на Моника.• За да покаже своите познания за птиците.Въпрос 6/7Използвайте форума за здравето на птиците. Кликнете върху отговора, който смятате за правилен, и след това се аргументирайте.Кой е публикувал най-надежден отговор на въпроса на Ивана_88?• НелиB79• Моника• Птичи_оферти• ФилипОбяснете своя отговор:........................Въпрос 7/7Използвайте форума за здравето на птиците. Напишете своя отговор на въпроса.Защо Филип не може да каже на Ивана_88 точното количество аспирин, което тя трябва да даде на своята кокошка?........................", "date": "2019.12.05", "title": "Задачите от PISA 2018, които препъват повечето български 15-годишни ученици"}
{"url": "https://offnews.bg/sviat/speshna-vaksinatcia-sreshtu-morbili-v-samoa-uchrezhdeniata-zatvariat-716918.html", "text": "Властите в Самоа започнаха двудневна кампания за ваксиниране на населението срещу морбили на фона на епидемията, причинила смъртта на десетки деца в островната страна в южната част на Тихия океан, предаде БТА.Държавните учреждения и търговските обекти ще останат затворени днес и утре. Фериботните връзки между отделните острови бяха спрени и властите поискаха от хората да не карат личните си автомобили.Онези, които не са се ваксинирали, трябва да поставят на дома си червено знаме или кърпа, за да могат отговорните служители да ги забележат.62 души, сред които 54 деца на възраст до 4 години, починаха от началото на епидемията от дребна шарка (морбили) в Самоа. От средата на октомври бяха регистрирани 4214 случая на заразата в страната с население от 200 000 жители.Само 30 процента от жителите на Самоа са били ваксинирани преди избухването на епидемията.", "date": "2019.12.05", "title": "Спешна ваксинация срещу морбили в Самоа - учрежденията затварят, спират автомобилния трафик"}
{"url": "https://offnews.bg/sviat/moriak-ot-flota-ubi-dvama-dushi-v-parl-harbar-i-se-samoubi-716917.html", "text": "Военен моряк уби двама души и рани един при стрелба в корабостроителницата към американската военноморска база Пърл Харбър. След това стрелецът се е самоубил, предаде БТА, като се позова на представители на властите.Двамата убити и раненият, който е в стабилно състояние, са цивилни служители на министерството на отбраната на САЩ.Засега няма повече подробности за инцидента във военноморската база, която е знаково място в историята на Съединените щати.Стрелбата стана три дни преди отбелязването на годишнината от атаката срещу Пърл Харбър. На 7 декември 1941 г. Япония напада американската военноморска база на Хавайските острови, което вкарва Съединените щати във Втората световна война.", "date": "2019.12.05", "title": "Моряк от флота уби двама души в Пърл Харбър и се самоуби"}
{"url": "https://offnews.bg/nashite-avtori/res-lxv-libtardite-i-borisov-716915.html", "text": "Помислете за следното, относно българската икономика – ние сме основен износител на скрап, и основен вносител на боклук, който да бъде изгорен в пещите на всичките там ковачки екземпляри.***И понеже премиерът обича да се хвали с несъщи постижения, тук още по-актуален става вицът „пУсни телевизора, за да ми каже Бойко как сичко е шес, щот нещо пак почнАх да се разколебавам“.***Помислете и за нещо друго: смогът над София, а и други градове. Поне 100 милиона евро не са усвоени по програмите за мръсния въздух – щот още не могат да измислят как да, хм, профитиърват.***Аз, mostly harmful (обратното на онова на Дъглас Адамс), който цял живот се опитвам да оженя високата култура за масовата (с променлив успех, щот първата винаги е в ролята на булката), започвам да се предавам. Винаги съм спазвал принципа „devoir de memoire“ за великите мислители, на чиито рамене съм стъпил, обаче у нас вече няма кого да жалим. Щот всички „революционери“, начело с крайно нехаризматичните, нелепи и провалени лидери на „Демократична България“ (включително тези от втори и трети ред, чак до пиарите), са пълен schtick.***Въпросните „лидери“, носейки виртуалната „алена буква“ на уж отвратени и отхвърлени от статуквото, трябва спешно да престанат да се съглашават с Борисов. И бързо да отстъпят „въстаничеството“ и лидерството на някакъв нов вид БРЦК – т.е. на хора като Комитата и всички други „комити“, които спечелиха в столичните райони ВЪПРЕКИ централната слабоумна кампания за кмет на София.***Защото иначе изпадат в прословутия “mind-body dualism”, който препраща към мойта картезианска същност. Ако постулатът „мисля, следователно съществувам“ значи нещо, то е добре да се разбира в контекст и дълбочина – и Декарт ми се струва твърде ясен тук. „АЗ мисля“, според него, е различно от физическите възприятия, които могат да бъдат измамни, сами по себе си. Оттам той постулира, че „мисленето“ е отвъд физическото тяло – т.е. да разделяме духовното от физическото. Ерго, днес Декарт вече не е куул.***Жал ми е единствено за избирателите на тази изначално провалена коалицийка – особено след онова непростимо pussying out („изпуткване“?) на Да, България в началото на 2017, - които никога няма да имат представителство при сегашната ситуация, камо ли някой там да се надигне, да създаде структури и да защити интересите на средния бизнес.***„Средният“ бизнес сме ние – отвратените от дребните политически съглашателства, които искат истинска дясна политика, а не празно обещание, невъзможност, раздробено отсъствие и малоумни категории като „градска десница“.***„Позиране“ като „демократично“. А Борис Бонев сам стана новата „Да, България“, the horror, the horror.***Или пък - the laughter, the laughter.***Само тук и само сега, в цялата наша „демократична“ история: избирателите на ДБ са чувствително по-интелигентни от излезлите там като лидери и политици, които изпускат исторически шанс, особено след успеха на районните кметове в София. Но: липса на харизма, липса на експертиза, липса на най-проста трудова етика да се става рано и да се работи. Липса.***Защо „исторически“ шанс? Защото ГЕРБ отслабват (което всъщност за тях е здравословно), бсп де факто не съществуват, а корпорацията ДПС гледа отгоре по вазовски, тихо и невъзмутимо. В същия този момент ляво-либертарианско-опортюнистичната „Да, България“ се опитва да превземе „коалицията“ ДБ, повличайки ДСБ вляво дори от центъра. И макар да беше шамаросана от над 40 000 предимно млади уж „техни“, които гласуваха за Бонев, не схваща своя – да го кажа на английски, за да ме разберат - неумолим слайд към небитието, т.е. към нонентити, нюлити и нон-екзистънс. С тези „лидери“.***Стоим на ръба: „дясното“ вече е превзето от „народняшката десница“ ГЕРБ, която е далеч от някогашната стамболовистка. Тя се прегръща с всички, а вие недоразбирате, че така „дясното“, което би трябвало да ни качи на следващия икономически етаж, ще отиде на майка си в моминия проход.***Ерго, колкото и да бихте се подиграли, тъкмо сега има нужда от ново, истинско дясно, без лефтистките опортюнистични глупаци, които и досега щяха да са в парламента „вдясно“, ако не си мислеха през пролетта на 2017, че знаят нещо повече.***Борисов-Тръмп: тази среща ми „прозвуча“ мрачно и безнадеждно, сякаш ноктюрното от първия цигулков на Шостакович. Защото Борисов отиде да получи един вид хегелов гещалт, но – без да иска – стана друго: licenced to ill, ако цитираме Бийсти Бойс.***Още едно иронично наблюдение: нямаше нужда да купуваме F-16 без оборудване - можеше просто да си „купим“ една закуска и снимка с Тръмпет. Само трябваше да се свържем с ПР-агенцията, която се грижи за Тръмп, по повод лидери на маргинални държави (например Ботсуана), които никой в Белия дом не може да посочи на картата, и да спестим от изтребители.***Помислете и за следното: наште гепачи в момента са „кохезионисти“ – кои ще „усвои“ повече.  ***Изборът на Гешев спрямо върховенството на правото: тва не е ли като онова английско “fucking for virginity”? И как се борите, ама честно – във Фейсбук?***Facebook, който всъщност е Fakebook?***Повечето „умни и красиви“ – ще трябва да ми повярвате, щот ги познавам – не са нищо повече от хора, които недосхаващат, че имат единствено алманахова култура. Алманаховата култура е първият признак на посредствеността – а посредствеността, както знаем още от Юнг и дори от Кнут Хамсун, в неговия „Глад“ – не поражда нищо, освен още повече посредственост. И тъкмо това е същностният проблем на сегашното образувание „Демократична България“. Но и тук автокогнитивният проблем тип „Дънинг-Кругър“ действа – поради самия факт, че лидерите на това обединение са посредствени, те няма как да ЗНАЯТ, че са посредствени.***Това са хора pushing 50 (застаряващи, шкембести „лЕберали“, да умреш от смях), за които има великолепен американски термин – „libtards“, комбинация от „liberals“ и “retards”. Помните Питър Бъргър: ако и след 40 си все още ляв либерал, зелен или пембен, който ходи в Азия да дъвче funny растения и се бори за „групови права“, по моему при теб нещо не е наред.***Пардоне моа, НИЩО не е наред.***Harebrained, if you must.***Desentisized, if you must further. Щот част от каузите ти, ако си истински „зелен“ (и западен тип) лефтист, трябва да са как да помогнеш на работещите бедни и другите там John Q.’s, без да преебаваш дребния и среден бизнес. ДБ: летливи идеи от хора, които нямат понятие за политика.***Както би казал добрият стар Марк Твен, хумористът на хумористите, само ако можеше – трябва едно по-консервативно отношение към добрия стар либерализъм.***Vir prudent non contra ventum mingit – тва е шега на латински, в смисъл, че истинският мъж не пикае срещу вятъра. Иначе хабубът на властта ще го отнесе. Но и още: в т. нар. „градско дясно“ трябва да има и verba magistri, т.е. че думите на учителя са думи на авторитет. Но не – те, сред които само двама-трима са чели книги (trust me), знаят, че „знаят“.***Впрочем терминът „либерализъм“ след края на 19-ти век (но всъщност - след Виенския конгрес 1815) не значи нищо. Днес имаме “left libertarianism” v “right libertaranism”. Някой път, като съм в настроение, ще обясня разликите. Засега само ще дам пример с бившия премиер Станишев, който в Европарламента се люшка между двете, the poor criminal soul.***Скукотища страшная. Живеем в младежкото„не се казва Гогол, а Гугъл“.***И ако позволите пак ирония: българското правителство отдавна е прегърнало платоновия тенебризъм, без да подозира. Всичко у нас е сякаш игра на привидност, на светлини и сенки, като в творба на Рембрандт или Куми Ямашита.***Струва ми се, че опозицията у нас – доколкото я има, щот бсп не е опозиция, - страда от атюхифобия, панически страх от провал. Начело с ДБ – поради добрата стара некадърност.***В противовес на „дядо“ Иван Минчов Вазов, който – като министър на просвещението 1897-1899, – казвал, че само знанието ще ни направи истински свободни.***В този смисъл, нашият нов, ироничен лозунг трябва да е „Wissen macht frei“. В противовес на онзи на нацистите.***Ето, впрочем, за привидността и „пещерата“ на Платон, за да се „разбираме“, пък и да научим нещо ново. Колегата помолил своите „перипатетични“ аристотелианци да си представят пещера, в която не прониква дневна светлина. И че там има затворници, които са виждали само само стените на пещерата. Но пред входа й е запален огън, пред който Създателят (т.е. самият Платон) слага най-различни предмети – ерго, затворниците виждат само сенките им, „прожектирани“ на стената на пещерата. Аргументът на „колегата“ е, че ако тези хора виждат само тези сенки на неща, това за тях е единствената реалност, защото те не знаят нищо за света извън пещерата; и ако случайно излязат извън нея, ще бъдат ослепени от ярката слънчева светлина. Тук Платон съвсем изперква (отразено и от Хюм, и дори от Стивън Кинг в най-новата му “The Institute”) и твърди, че хората искат да се върнат в пещерата, щот светлината е непоносима. Т.е. че нашето възприятие за света е илюзорно, и ние си искаме привидността на сенките. Тази изключителна идея – самият Платон дори е измислил думата „идея“ – не ви ли прилича на нещо, в което живеем и се блъскаме като интелектуални зомбита?***(Всъщност, за да разберем горното, трябва да обясня и още нещо. Това е концепцията на Платон за Формите и Идеите, подсказана от неговия учител Сократ. Ще го обясня така: ако ние видим, примерно, Николета Лозанова, God bless her in her infinite wisdom, ние я приемаме като САМАТА Николета, въпреки че може да сме виждали сума ти други Николети. Т.е., според Платон, ние имаме идея за идеалната ФОРМА на Николета, с чисто новите й гърди, въпреки че такава не е възможно да съществува. Т.е. ние имаме абстрактна концепция за конкретен обект и форма. Концепцията за конкретната Николета е рационална и ни връща към Анаксимандър – тя съществува само чрез нашето възприятие за нея, колкото и реално тя да съществува в Дубай. Накратко, всичко това става ясно едва когато си дадем сметка, че Джордж Елиът е жена. Хах.***Да припомня на споменатите невнятни, нехаризматични лидери и line-management-а на ДБ. Първо, Соленый от „Три сестри“, за да ме разберат политически: „Одной рукой я поднимаю только полтора пуда, а двумя пять, даже шесть пудов. Из етого я заключаю, что два человека сильнее одного не вдвое, а втрое, даже больше“. Хайде и още едно „вдвое“, Тенеси Уилиъмс: “There’s a time for departure even when there’s no certain place to go”. Ако ме разбирате.***И един забележителен, чисто нов руски виц, ако позволите: Услышав по российскому телевидению, как хорошо живется гражданам России, жители Брянской, Смоленской и Костромской областей выразили желание войти в состав России следом за Крымом.***Тези дни брилянтният проф. Костов ми припомни една фраза от моя осми клас - non ducor, duco. Т.е. нещо като никой не ме води, аз сам съм си лидер. Ние имаме всевъзможни проблеми с липсата на лидер. Борисов не е лидер per se (и още по-малко по Хофстеде) – той се изкачи на по-горни етажи и стана любимец на мнозинството по силата на колективистичната култура, от която страдаме вече век и нещо. Неусетно се превърна във висококонтекстуален „властовик“ – поне ако вярваме на Едуърд Хол. Според последния, висококонтекстуалните политици работят единствено за желания от тях образ – и нагаждат статистическите цифри (чрез съответните медии), за да обслужат своя авторитарна цел. Но не убеждават.***Борисов е чудесен хамелеон – позира като каквото трябва, докато иззема бавно цялато властово поле, сякаш питон, който на малки „дърпания“ поглъща заек. Евроцентричен или азицентричен, когато и според каквото трябва. Той не знае за Киплинг и неговото „О, Изтокът е Изток, а Западът Запад и те никога няма да се срещнат“, но великолепно и инстинктивно се възползва от нашата колективистична култура, в която базовите ценности са синовно преклонение към властта (която дава папото) плюс задоволство от малкото в живота (взимам 900, но не копнея за 1800 и не правя резки движения, за да не загубя и 900-те).***Борисов инстинктивно знае, че пожелателното и истински желаното не винаги се припокриват; ако беше и чел нещо, щеше да схване, че мъжественият елемент „ян“ и женственият „ин“ са винаги преплетени. Но играе с диалектическото неравенство, както му падне.***Вследствие на което, България прилича на онзи runaway train на Кончаловски, измислен от Куросава, а Борисов е нашият Джон Войт, т.е. Оскар „Мани“ Манхайм.***Мани, Мани.***Убеден съм, че във въртопа на премиерщината Борисов няма и пет свободни минути да се замисли „как управлява“ – там няма и един кварк познание, само инстинкт. Fair enough.***ДБ: малката кибритопродавачка, чиито клечки, уви, не палят в политическия студ.***Приличат на „новооглашенците“ по Чоран, които създават впечатление, че пробутват чужда доктрина – и така смятат, че правят крачка към властта. Но не. Нямат нито уменията, нито финансирането, нито харизмата да я направят. И се отдават на иначе справедлива, но непонятна за масата „кауза“ - като не си дават сметка, че чрез нея не мътят промяна (щот нямат и капчица организация по места), а само препотвърждаване на статуквото.***Един Радан пролет не прави – колкото и да е сегашният най-състоятелен и начетен политик на почти целия терен, ако не броим Йордан Цонев. Рудиментарната разлика е, че вторият е „сложил“ на победителите, които – макар и в тотален non sequitur в случая – ще си останат победители. Have a quiet think about that as well.***Накратко – so long, ДемБъл, които много приличате на вечните английски маргинали DemLib. It’s been emotional, дет вика Вини Джоунз.***Вече гледам на вас както ентомолог разглежда бръмбар. Избягвате несигурността, пак по Хофстеде – и веднъж обладали „истината“, поне според вас, тръгвате да мъстите за натрупаните си неуверености, за бившите си (или и настоящи?) страхове. И не знаете нищо за нищо, камо ли за древноримската култура – ut sementem feceris, ita metes.***Разбирам ви – “но хлеба е малко, хлеба не стига, деца”.Oще: на NB! Адвокатът на OFFNews.bg напомня: препечатването на този текст (изцяло или отчасти) става само с изрично писмено разрешение от OFFNews.bg и автора.", "date": "2019.12.05", "title": "Res LXV: 'Либтардите' и Борисов"}
{"url": "https://offnews.bg/zdrave/bezplaten-skrining-za-riska-ot-tuberkuloza-v-umbal-sv-georgi-716939.html", "text": "От 9 до 13 декември Отделението по фтизиатрия на УМБАЛ „Свети Георги“ организира безплатен скрининг за риска от туберкулоза. Желаещите да се включат могат да го направят без предварително записване в 5-те работни дни на следващата седмица, във времето от 8:00 до 13:00 часа на адреса на Отделението по фтизиатрия – бул. „Пещерско шосе“ №66 А, в съседство с Хирургичния блок на УМБАЛ „Свети Георги“. Допълнителна информация може да се получи на телефон 032 602 604.Акцията в УМБАЛ „Свети Георги“ се провежда на всеки три месеца в годината като част от Националната кампания за превенция и контрол на туберкулозата в България, разказа завеждащият Отделението по фтизиатрия д-р Веселин Давчев. Той приканва всички граждани и медиците, които имат пациенти със съмнения за туберкулоза, да се възползват от безплатния скрининг.\"Когато има съмнение за туберкулоза, пациентите се насочват за контролни прегледи, рентгенови снимки и микробиологични изследвания на храчка. На голяма част от участниците в скрининга се прави туберкулинов кожен тест – познат като „Пробата на Манту“. С него се открива инфекция с туберкулозната бактерия\", обясни д-р Давчев.Кампанията цели повишаване на информираността на обществото за риска от туберкулоза и същевременно с това всеки пациент получава достъп до здравни услуги. Най-често във фокуса на скрининга са случаите на латентна туберкулоза, като продължава и скринингът при рисковите контингенти.Латентната туберкулоза преминава безсимптомно и при инфектираните лица не се наблюдават клинични, микробиологични или рентгенологични данни за наличие на активно туберкулозно заболяване. Хората с латентна форма на заболяването не проявяват явни симптоми на активна туберкулоза и не са носители на заразата, но могат да бъдат окачествени като постоянни резервоари на инфекцията. При някои от тях има повишен риск от развитие на активно заболяване и те могат да станат източник на инфекция.\"Бързото диагностициране и адекватното лечение на болните с активна туберкулоза са от първостепенно значение за осъществяване на контрол над коварното заболяване. Същевременно с това трябва да се проследи и състоянието на лицата, които са били в контакт с болния от активна туберкулоза. Ранното откриване гарантира не само излекуване на вече заразените, но и прекъсване на веригата на предаване на болестта\", подчерта д-р Веселин Давчев.", "date": "2019.12.05", "title": "Безплатен скрининг за риска от туберкулоза в УМБАЛ \"Св. Георги\""}
{"url": "https://offnews.bg/sviat/spasiha-novorodeno-indijche-pogrebano-zhivo-716966.html", "text": "Преждевременно родено бебе, което беше намерено погребано живо в глинен съд в Северна Индия, вече е добре, съобщи Би Би Си.В средата на октомври тази година детето е настанено в болница в критично състояние със сериозна кръвна инфекция и опасно нисък брой тромбоцити в кръвта. Педиатърът на момиченцето Рави Хана заяви, че в момента то е добре. Дишането и теглото са в норма, а броят на тромбоцитите в кръвта е повишен. Родителите на бебето не са издирени и то ще бъде дадено за осиновяване след престой за наблюдение.  Засега то е настанено в център за закрила на детето в област Барелли, в щата Утар Прадеш.Бебето е било открито случайно от селянин, погребващ собствената си дъщеря, която била мъртвородена. Селянинът заявил, че е изкопал около 90 см пръст, когато лопатата му ударила съд, който се счупил и така чул плачещото бебе.Детето е откарано в местната болница, но два дни по-късно е преместено в педиатричната клиника на д-р Хана заради по-добрите възможности. Според доктора детето е родено през 30-та седмица от бременността и е тежало едва 1,1 кг. Когато е настанено за лечение, момиченцето е било с хипогликимия и хипотермия. \"Във вторник, когато я предадохме на властите, тя тежеше 2,57 кг и вече приема храна от бутилка. Напълно здрава е, казва Рави Хана. Все още не е ясно колко дълго е издържало детето, заровено под земята. Според педиатъра обаче момичето е било оставено там 3-4 дни преди да бъде открито и е оцеляло именно заради кафявите мазнини, с които се раждат бебетата. Според други експерти може да е погребано само часове преди да бъде спасено. През октомври местните власти са започнали дело срещу \"неизвестни лица\". От полицията съобщават, че родителите са съучастници в деянието, защото дори след откриването на детето, никой не го е потърсил.  Все още не са изяснени възможните мотиви за извършеното престъпление. ", "date": "2019.12.05", "title": "Спасиха новородено индийче, погребано живо"}
{"url": "https://offnews.bg/zdrave/fizicheska-aktivnost-znachitelno-namaliava-riska-ot-rak-na-prostatata-716970.html", "text": "Системната физическа активност намалява значително вероятността от развитие на рак на простатата. Изследване показва, че дори градинарството или заниманията със земеделие имат подобен ефект, показва проучване, цитирано от Medik Forum.Поредното изследване потвърждава ползата от физическото натоварване за здравия човек. Доказано е, че физическата активност намалява вероятността от поява на рак на простатата с 51%.Заниманията могат да включват градинарство, ходене пеш и имат по-сериозно профилактично действие, отколкото се предполагаше досега. Изводът е на изследователи от университета в Бристол, които са наблюдавали 140 248 мъже, проучвайки тяхното ДНК.Резултатите показват, че ефектът на гените не е голям, което означава, че физическата активност остава основна причина за предотвратяване на развитието на рак на простатата. Превенцията с физическа активност има най-големи преимущества има при мъжете с рисков фактор наследственост.Във Великобритания, където е проведено изследването, всеки шести мъж се сблъсква с подобен здравословен проблем.„Повечето мъже, участвали в проучването, бяха на възраст над 50 години и мога да ви уверя, че това не са маратонци“, казва авторът на изследването д-р Сара Луис, в интервю за списание International Journal of Epidemiology. – „Резултатите предполагат, че колкото по-активни сте физически, толкова по-добри са резултатите. Ние препоръчваме да се поддържа ниво на максимална активност при мъжете. Това е много полезно като превенция на рака на простатата. Не става дума за интензивни натоварвания или някакви специални спортове, достатъчно е просто повече да се движите. За целта напълно подходящи са разходките пеш, плуването или заниманията в градината.“", "date": "2019.12.05", "title": "Физическа активност значително намалява риска от рак на простатата"}
{"url": "https://offnews.bg/interviu/anna-moi-ako-da-zaminesh-oznachava-manichko-da-umresh-iskam-pak-da-u-716359.html", "text": " Заминавате за Франция на седемнадесет и след всяко от пътуванията Ви до Виетнам, Япония или Тайланд се завръщате там. На какво се дължи тази притегателност?Един от разказите ми, „Свещената планина“, започва така: „Ако да заминеш означава мъничко да умреш, искам пак да умра“. Обичам пътешествията, обичам да заминавам, да се завръщам. Откакто на осемнадесетгодишна възраст избрах да живея във Франция, там се чувствам у дома си. Всъщност, чувствам се у дома си навсякъде по света. Ако ме поканите да поживея няколко години в София, вероятно никак няма да се затрудня, стига в апартамента, където живея, да е топло. Ще науча български и ще пия ракия. Усещането за изгнание ми е непознато и даже в момента пиша едно поетично есе именно в опит да разбера защо е така, ако въобще има нещо за разбиране. Мисля, че единственото истинско изгнание е от страната на детството, но това трябва да се провери. Единствената страна май е страната на любовта, там, където са обичаните от нас хора.Разказвате, че сте се страхували от войната през цялото си детство. А днес от какво се страхувате?Вече не се страхувам! Не ме е страх от нищо и от никого! Боя се само да се разхождам сама из гората, но си имам куче: Гая е много мила женска френска овчарка с доста стряскащи (както изглежда) зъби.Въпреки преживяната травма, в писането Ви няма гняв и демонстрация. Чувствителен и въздействащ – това ли е гласът на „крехките и непобедими“ виетнамски жени?Не съм гневна, а би трябвало да бъда – срещу всички, които ми откраднаха детството с тяхната война и ме принудиха да бягам от родната земя. В продължение на двайсет години сякаш бяха отрязали част от мен, а без нея не можех да пиша. Не, странно е, но у мен няма гняв, освен срещу неправдите и лошото отношение към слабите и най-вече към децата. Вероятно при раждането майка ми ми е предала сериозна доза оптимизъм. Твърде много се стремя да се впускам в най-различни нови проекти, та да губя време над житейските мъки.Според Вас човек не бива да пише едно и също нещо на всички езици, които владее. Какво не бихте написали на френски?Последния си роман, „Отровата на пеперудата“, първоначално написах на английски, защото не можех да пиша на френски жаргонни думи със сексуален подтекст. Наложи се да помоля друг да преведе началото на романа на френски, за да мога да продължа.Използвате различни имена и псевдоними. Повече свобода ли ви носи анонимността или е форма на своеобразен бунт?На първо място, това е виeтнамска традиция. За Хо Ши Мин (това е псевдоним) казват, че е човекът със стоте имена. Извън това ми се струва, че у мен живее желанието да завоювам една страна и да я превърна в своя. В тази тера инкогнита, която изграждам, самоличността ми е избор, а не принуда. Станах „Мой” ( което значи „дива”) с издаването на първата си книга. Като писател, бих казала, че моята страна е и страната, в която пиша. Пиша на френски и затова е логично да съм силно свързана с Франция, както и името, под което пиша, да има френско звучене и значение, но не съвсем.В книгите Ви неизменно присъства темата за кризата на идентичността в контекста на подчинението. Какво бихте казали на жените, които приемат покорството за добродетел?Не е моя работа да давам уроци на когото и да било: всеки от нас зависи от собствените си сили, слабости и лична история. Да бъда покорна за мен е върховният ужас, а за добродетел приемам свободата. Но останалите жени правят, каквото пожелаят. Една от сестрите ми, например, живее като крепостна на съпруга си. Мисля си, че открива своеобразно щастие в отричането от себе си. Нейната свобода е да не се бори. Защо пък не? Самата аз бях такава съпруга, но дълбоко желаех друго и не можех да се примиря с подобен тип връзка. Напуснах съпруга си, но десет години по-късно, когато се превърнах в Мой (името Мой, избрано от писателката, се пише почти по същия начин като местоимението „аз, себе си” – бел. пр.) се оженихме отново.Възпитавали сте синовете си, изваждайки ги често от зоната им на комфорт. Смятате ли, че прекалено удобният свят днес поставя мъжествеността на изпитание?Светът съвсем не е удобен. Синовете ми непрекъснато си задават въпроси за своите избори. Двамата по-големи не тръгнаха по път, очертан от блестящо образование, което би им осигурило стабилна и добре платена работа. Третият учи изкуство. Между другото, смятам, че мъжество е понятие-заблуда. Какво означава мъжество? Силата на характера? Храбростта? В такъв случай „мъжеството” би могло да бъде мъжко или женско и е качество съвсем като нежността.Предстои да откриете Международния литературен фестивал в България. Какви са очакванията Ви за събитието и страната ни?Дълго време семейството ми беше ограничено до ядрото, съставено от съпруга и децата ми, тъй като по-обширното семейство се беше пръснало по света. Откакто пиша, влязох в семейството на писателите и по-точно в два негови клона –диаспората на виетнамските писатели и франкофонската литературна общност. Очарована съм от възможността да открия Литературния фестивал в България, страна непозната за мен, но не съвсем, защото там ще се присъединя към франкофонската литературна общност на страните, белязани от комунизма.", "date": "2019.12.05", "title": "Анна Мои: Ако да заминеш означава мъничко да умреш, искам пак да умра"}
{"url": "https://offnews.bg/zimni/preizbraha-shefa-na-kankite-za-treti-pat-716981.html", "text": "Татяна Йорданова беше преизбрана за трети път за президент на Българската федерация по кънки по време на общото отчетно-изборно събрание на централата. В следващите четири години Йорданова, която е един от най-добрите ни международни съдии по фигурно пързаляне ще работи в управителния съвет отново с бившия ни национал Христо Турлаков, с легендата Евгения Раданова и с новите членове Албена Аладжова и Биляна Пиронкова.\"Смятаме да продължим същата линия на управление. Когато заех този пост преди четири години във федерацията нямаше никакви средства. Сега, слава богу, имаме достатъчно пари за да поддържаме една нормална дейност и най-важното да си позволим да плащаме за часове лед.В момента плащаме за 9 часа лед на ден не само в София на Зимния дворец и на Славия, но и във Варна, защото там имаме два клуба. Хубавото е, че разширяваме географията на фигурното пързаляне, защото по време на общото събрание приехме и два нови клуба – единия е в Кранево, а другия в Ботевград.Бих искала да възродим и успехите ни в шорттрека, защото сега там нямаме добри класирания“, това сподели специално за БНР Татяна Йорданова.Йорданова сподели, че амбицията на новото ръководство е да кандидатства отново за домакинство на световно първенство по фигурно пързаляне за юноши и девойки през 2022 година. На европейското първенство догодина пък страната ни ще има представители в три категории - при жените, мъжете и танцовите двойки, допълни тя.Проблем пред тях е лисата на българско гражданство на Мария Левушкина, която спечели квота за Зимните младежки олимпийски игри догодина в Лозана. Документите на фигуристката са още в Министерството на правосъдието, а срока за потвърждаване на името пред БОК изтече днес. На 15 декември изтича този поставен от Международния кънки съюз.", "date": "2019.12.05", "title": "Преизбраха шефа на кънките за трети път"}
{"url": "https://offnews.bg/futbol/ot-iunajted-kam-berbatov-i-fargiusan-radvame-se-da-vi-vidim-otnovo-tu-716923.html", "text": "От Манчестър Юнайтед приветстваха срещата между българската футболна звезда Димитър Бербатов и бившия мениджър на \"червените дяволи\" сър Алекс Фъргюсън. Двамата се засякоха на \"Олд Трафорд\" по повод срещата на тима с Тотнъм (2:1) от 15-ия кръг на английската Висша лига.\"Колко хубаво е да видим тези двамата отново в \"Манчестър Юнайтед\", написаха от Юнайтед в социалните мрежи и публикуваха специалната снимка.Бившето острие на българския национален отбор по футбол беше в \"Театъра на мечтите\" в качеството си на анализатор в студиото на \"Амазон прайм\".\"Заслужена победа за Юнайтед, а \"шпорите\" все още се боят, когато идват тук\", каза цитираният от \"Дневник\" Бербатов, който е бивш футболист и на двата отбора.\"Въпреки че на хартия Тотнъм са по-силният отбор, в началото се виждаше как подхождат с уважение към Юнайтед. Накрая страдаха заради това\", добави българинът.Снощи \"червените дяволи\" поведоха в резултата още в началото на срещата, благодарение на Маркъс Рашфорд (6'), но в края на първото полувреме Деле Али (39') възстанови равенството.През втората част отново Рашфорд изведе домакините, след като бе точен от дузпа и помрачи завръщането на мениджъра Жозе Моуриньо на \"Олд Трафорд\" почти година след уволнението му. Трябва да се отбележи, че Специалния бе посрещнат с аплодисметни от публиката на домакините.", "date": "2019.12.05", "title": "От Юнайтед към Бербатов и Фъргюсън: Радваме се да ви видим отново тук"}
{"url": "https://offnews.bg/sviat/erdogan-otkri-dzhamia-v-kejmbridzh-i-otreche-da-ima-isliamski-teroriza-716982.html", "text": "„Страните, които дълго време бяха считани за център на демокрацията, днес са заразени с болестта на ксенофобията и ислямофобията. От действията на радикалите страдат не само мюсюлманите, но и представителите на другите религии, в това число и юдеите“.Това заяви турският президент Реджеп Ердоган по време на церемонията по откриването на централната джамия в Кеймбридж, Великобритания, цитиран от Анадолската агенция.Той подчерта, че религиозните храмове в продължение на цялата история са смятани за място, опазващо хората и са недосегаеми дори по време на война.„Не следва ислямът да бъде заклеймяван, след като един от терористите се е оказал мюсюлманин“, подчерта Ердоган. Той припомни, че в хода на операцията „Щит на Ефрат“ турската армия е неутрализирала над 3 000 терористи от Ислямска държава в района на град Ел-Баб в северната част на Сирия.„Терористите от Ислямска държава нямат никакво отношение към исляма, те не са едни от нас. Мюсюлманинът не може да бъде терорист. Понятието „ислямски тероризъм“ не съществува“, подчерта турският лидер. Той призова терористите да не се делят на добри или лоши.„Подобно отношение към престъпността е погрешно в основата си. Ние не трябва да вървим този лъжлив път“, заяви Ердоган. Той посочи, че въпросната джамия е първият в Европа религиозен храм, построен с екологично чисти материали.Финансовата помощ за изграждането й е от над 10 000 благотворителни организации, но по-голямата част от средствата са от турски. Сред спонсорите на проекта е Националният фонд на Катар. Тя може да побере 1 000 богомолци.", "date": "2019.12.05", "title": "Ердоган откри джамия в Кеймбридж и отрече да има ислямски тероризъм"}
{"url": "https://offnews.bg/izvan-terena/grigor-se-shtrakna-sas-superzvezdata-leni-kravitc-716922.html", "text": "Най-добрият ни тенисист Григор Димитров се снима с един от титаните на световния рок Лени Кравиц. Българинът публикува фотоса в официалния си профил в социалната мрежа Инстаграм.На текста под снимката той цитира част от хитовата песен на музикалната суперзвезда \"Fly Away\" и определено Гришо изглежда доста доволен от тази среща.Не е ясно къде е локацията на засечката между двамата, но не е изключено това да е станало на модното ревю на \"Dior\", което се проведе в Маями. Припомняме, че там Григор се срещна с друга суперзвезда - Дейвид Бекъм, с когото се познават от известно време.Иначе публикацията на Димитров е коментирана от бившия германски тенисист Томи Хаас, който е част от забавната група, в която участват Гришо и Роджър Федерер.Изпълненията на бекхендбойс вече са добре известни, а коментарът на Хаас е повече от култов. \"Имам нужда от този пуловер за следващото ни изпълнение\", написа германецът, визирайки розовия пуловер на Димитров и групата в която са те тримата с Федерер.", "date": "2019.12.05", "title": "Григор се щракна със суперзвездата Лени Кравиц"}
{"url": "https://offnews.bg/ikonomika/koi-studenti-se-realizirat-naj-dobre-na-pazara-na-truda-716932.html", "text": "Кои са най-перспективните специалност в българските университети?Отговорът дава годишната класация с , изготвена от МОН.Системата ползва данни на НОИ, за да отчете какъв процент от завършилите студенти в различните специалности и университети намират работа като висшисти след дипломирането си, както и какви са осигурителните им доходи.С най-високи доходи - над 4100 лева облагаем доход месечно - са завършилите Информатика и компютърни науки в Софийския университет.На второ и трето място по доходи след завършването (виж таблицата по-долу) са завършилите администрация и управление в Американския университет и информатика и компютърни науки в Нов български университет.Като цяло, IT и инженерните специалности носят висок доход, се вижда в годишния индекс.С много добра реализация са някои от специалистите от Минно-геоложкия университет: машинно инженерство и проучване, добив и обработка на полезни изкопаеми.Топ 50 на специалностите, чиито студенти имат най-високи облагаеми доходи до 5 г. след дипломиранетоСъс 100 или близо 100% реализация по специалността са завършващите военните училища, показва още годишният рейтинг на вузовете у нас. Работа по специалността си намират и близо 100% от завършилите медицина, стоматология, фармация, строително инженерство, архитектура и геодезия.Прави впечатление, че най-добре котиращите се доскоро икономически специалности и правото остават по-назад в класацията за сметка на инженерните, математическите и компютърните дисциплини. Все по-търсени и с добра реализация са не толкова предпочитаните доскоро педагогически дисциплини, социалните дейности и професиите в сферата на общественото здраве: медсестри, логопеди и др.ТОП 50 на специалностите с най-висока реализация по призвание*В следващите години се очаква да се натрупа недостиг на кадри със средно техническо образование, заяви при представянето на рейтинговата система на университетите министърът на образованието Красимир Вълчев. Кадри ще се търсят и в сферите с най-висока производителност - като електроника, електротехника и др. Като цяло, търсенето на хора с техническо образование ще се увеличава, същото важи и за педагозите, показват тенденциите. Затова и се променя структурата на приема на висшисти - намаляват се бройките при икономистите и юристите, а се увеличават в медицинските, техническите и педагогическите дисциплини. 80% от завършилите висше образование се реализират на официалния пазар на труда у нас, отчита още МОН. Намалява и броят на заминаващите да участ в чужбина - от 6000 преди 4 години до 3500 през 2019 г. През 2018-а заминалите да учат в чужбина са били 4200. Данните са за зрелостниците, които продължават образованието си в степен бакалавър.", "date": "2019.12.05", "title": "Кои студенти се реализират най-добре на пазара на труда"}
