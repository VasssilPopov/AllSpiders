{"url": "https://offnews.bg/psihologia/8-saveta-kak-da-vodite-uspeshno-svetski-razgovori-683897.html", "text": "Краткият разговор с непознати може да е притеснителен и за най-екстровертните хора. Особено днес, когато мнозина общуват главно онлайн, способността да завържеш непринуден разговор с непознат може би е все по-голямо предизвикателство.„Нашата зависимост от технологиите наистина ни изолира и ограничава“, казва консултантът по човешки ресурси Крис Едмъндс.„Не говорим с хората толкова често, колкото преди 10 години, и вече сме забравили какво е да водиш разговор“, смята експертът.Той дава няколко съвета, с помощта на които ще можете да проведете кратък разговор с почти всеки, независимо дали го познавате или не.1. Запомнете, че разговорът ще приключи преди да сте разбрали.Хубавото на краткия разговор е, че е . Няма нужда да се притеснявате и да измисляте теми, които се нуждаят от дълго обсъждане.„Това е кратък период от време. Няма да прекарате цяла вечер с този човек, а между 5 и 10 минути. Точно затова просто обсъдете нещо приятно и се отпуснете“, съветва Едмъндс.2. Ако човекът срещу вас е по-приказлив, възползвайте се.Интровертите и екстровертите са чудесна комбинация за кратки разговори. „Екстровертът комуникира по-лесно с околните и говори повече, докато интровертът е точно обратно, което го прави чудесен слушател и разговорът ще протече гладно и спокойно“, разказва Мелиса Удсуърт, автор на книгата „Как да проведем кратък разговор: Стартови разговори, упражнения и сценарии“.3. Задавайте въпроси. Много въпросиСкорошно изследване показва, че ключът към успешния кратек разговор е да задавате на човека срещу вас много въпроси. Така не само ще го накарате да се чувства интересен, но и ще изместите фокуса от себе си.„Попитайте какво го вдъхновява, какво му харесва, в какво е добър, защо му харесват определени неща и как се справя с конкретни предизвикателства“, съветва Удсуърт.Избягвайте бързите и прекалено директни въпроси.4. Започнете разговора с въпроса „Как си напоследък?“Разбира се, бихте могли да ползвате и въпроса „Как си?“, но по-добра стратегия е да зададете въпроса „Как си напоследък?“. Причината е, че така ще накарате човека срещу вас да усети, че се интересувате от живота му през времето, в което не сте се виждали.5. Спрете да мислите, че сте скучни.Когато се вгледате в себе си, проваляте разговора още преди да започне. Може да не смятате, че притежавате невероятни ораторски умения, но спокойно може да споделите свои истории, които никой друг не може да разкаже.„Проблемът при кратките разговори е, че хората говорят за повърхностни теми. Вие имате своите преживявания, които можете да разкажете и така да създадете една стойностна комуникация“, казва Удсуърт.6. Жестикулирайте, за да поддържате разговораКогато използвате ръцете и лицето си, за да изразявате емоциите си, карате човека срещу вас да вижда, че го слушате внимателно.Тези невербални знаци също ще намалят неудобните паузи в разговора. Неотдавнашно проучване в Холандия показа, че хората, които използват жестикулация и мимики, са получили отговори на техните въпроси по-бързо от тези, които не са.7. Избягвайте кратките отговори.Когато някой ви задава въпрос, дайте им нещо, върху което да продължи разговорът, а не една сричка.Все пак, не прекалявайте с информацията, а намерете златната среда между мълчанието и прекаленото приказване.8. Погледнете този разговор от положителната страна. Това може да е началото на ново приятелство, на кариера или романтична връзка.", "date": "2018.07.06", "title": "8 съвета как да водите успешно светски разговори"}
{"url": "https://offnews.bg/futbol/chervenite-diavoli-potopiha-brazilia-v-kazan-683936.html", "text": "Отборът на Белгия хвърли бомбата на Мондиал 2018, след като изхвърли топфаворита Бразилия в 1/4-финалите на световното първенство.\"Червените дяволи\" изиграха страхотен мач в Казан и спечелиха с 2:1, като нито за миг не трепнаха и не показаха слабост срещу петкратния световен шампион и защитиха претенциите си за скрит фаворит в турнира. Съперник на Белгия в битката за място на финала ще бъде отборът на Франция, който по-рано през деня победи Уругвай с 2:0.Двубоят беше повторение на 1/8-финала от Мондиал 2002, когато Бразилия спечели с 2:0 и след това триумфира с титлата. Този път обаче \"червените дяволи\" се оказаха непреодолимо препятствие през \"селесао\".Бразилия стартира добре срещата и можеше да поведе в 8-ата минута, когато Тиаго Силва прати топката в гредата. Това подейства като шок за белгийците, които отвърнаха на предизвикателството и изравниха играта. В 13-ата минута Белгия откри след автогол на Фернандиньо, който се намеси зле след центриране от ъглов удар на Насер Шадли.В последвалите минути белгийците заиграха със самочувствие и организираха няколко страхотни атаки на скорост. В 31-ата минута падна и втори гол във вратата на Алисон. Ромелу Лукаку спечели огромно пространство, подаде към Кевин де Бройне, и футболистът на Манчестър Сити с мощен диагонален удар удвои аванса на \"червените дяволи\".Второто полувреме премина под диктовката на бразилците, но те така и не успяха да върнат бързо попадение. Това се случи едва в 76-ата минута, когато резервата Аугусто засече с глава центриране на Филипе Коутиньо. До края на мача Белгия интелигентно удържа аванса и стигна до втори полуфинал на световно първенство в историята си след 1986 година.", "date": "2018.07.06", "title": "\"Червените дяволи\" потопиха Бразилия в Казан"}
{"url": "https://offnews.bg/112/politciata-proveriava-sluchaj-na-snimki-s-pokrito-s-kamani-i-butilki-d-683919.html", "text": "Полицията направи проверка на случай с дете, чиято снимка взриви социалните мрежи. На споделяния кадър се вижда дете, което е покрито с пластмасови бутилки и камъни. След като снимката започна да се споделя първоизточникът изтрива поста, но следите водят към Самоков, съобщава телевизия България он ер. По първоначална информация става въпрос за момиче от бедно ромско семейство, което живее в колиба, което е на възраст между 10 и 12 години.Във връзка с публикувана снимка служители на РУ - Самоков са извършили незабавна проверка на фактите и обстоятелствата по случая.По данни на заснетото момиче, случката е от преди няколко дни и то е участвало напълно доброволно и без принуда. Същото се потвърждава и от членовете на семейството ѝ.Извършителят и автор на снимката е установен и доведен в районното управление за снемане на сведения.За случая незабавно е сезиран Отдел „Закрила на детето“ при Дирекция „Социално подпомагане“ - Самоков. Материалите са докладвани в районната прокуратура.", "date": "2018.07.06", "title": "Полицията проверява случай на снимки с покрито с камъни и бутилки дете"}
{"url": "https://offnews.bg/temida/politcejski-nachalnik-obvinen-za-ubijstvo-pri-katastrofa-683914.html", "text": "Бившият началник на криминалната полиция в Кюстендил Захари Захариев е обвинен за причиняване на смърт на пътя. Обвинението е повдигнато от Софийската окръжна прокуратура.Случаят е от 18 март тази година край село Невестино. Тогава Захариев се блъсна челно в друг автомобил, шофирайки с несъобразена скорост. При инцидента загина 45-годишния Росен Любенов.Разследването беше прехвърлено на прокурори от София по разпореждане на главния прокурор Сотир Цацаров. В прессъобщение от прокуратурата се припомня:След инцидента близки на загиналия в катастрофа мъж изразига притеснения, че случаят ще бъде потулен. Сблъсъкът станал малко след 6.00 часа сутринта на прав участък в края на с. Невестино, където ограничението е 50 км/ч. Ударът е челен.Шофьорът на другия автомобил е починал 13 дни след инцидента, като според думите му другият шофьор е карал с около 200 км/ч.Експертизи ще докажат с каква скорост е карал Захариев. От полицията в Кюстендил отрекоха обвиненията, че са спестили огласяване на случая, който фигурира в бюлетина от 13 март.По случая беше образувано дисциплинарно производство и Захариев е отстранен от длъжност.За повдигнатото обвинение предвиденото наказание е от две до шест години, а в особено тежки случаи - лишаване от свобода от три до десет години.", "date": "2018.07.06", "title": "Полицейски началник обвинен за убийство при катастрофа"}
{"url": "https://offnews.bg/ikonomika/podpisahme-s-kitaj-za-tunel-pod-shipka-i-chetiri-magistrali-683920.html", "text": "Рамкови споразумения за сътрудничество при реализацията на тунел под връх Шипка, автомагистрала „Черно море“, автомагистрала „Русе - Велико Търново“, автомагистрала „Хемус“, скоростния път „Видин - Ботевград“ и др. приоритетни обекти подписа днес министърът на регионалното развитие и благоустройството Николай Нанков с пет големи китайски компании. Фирмите, които проявяват интерес към инвестиция в пътни инфраструктурни проекти в България, са China Communications Construction Co, China Road and Bridge Corporation, CITIC Construction, MIZRAHI REAL ESTATE GROUP inc. съвместно с China Machinery Engineering Corporation, и Quantum Global Solutions съвместно с PowerChina INTERNATIONAL GROUP LIMITED.Свързаността е основен приоритет за нас, каза министър Николай Нанков по време на церемонията и напомни, че през страната ни преминават пет трансевропейски транспортни коридора.Като предимства за България той определи не само стратегическото географско положение с директен достъп от Европа до Близкия Изток и Азия, но и добрите условия за бизнес, стабилността, членството ни в ЕС и др.Николай Нанков напомни, че през последните години интензивният политически диалог между България и Китай създаде рамка за ползотворно сътрудничество във всички сфери, както и че страната ни подкрепя и участва в различните формати на Инициативата за сътрудничество между азиатската страна и държавите от Централна и Източна Европа.Николай Нанков и Сам Мизрахи от MIZRAHI REAL ESTATE GROUP inc.Той обърна внимание на поддържания от Министерството на регионалното развитие и благоустройството диалог с китайската страна и припомни за подписаното през 2016 г. Споразумение за сътрудничество с Министерството на жилищата и развитието на градските и селските райони. Министърът обясни, че така са създадени условия за укрепване и разширяване на двустранните отношения в областта на строителството и архитектурата и е създадена предпоставка за установяване на трайно партньорство и засилване на икономическите връзки.В продължение на установения диалог, и в рамките на инициативата 16+1, която България разглежда като допълнителна възможност за разширяване на връзките с Китай, са проведени редица срещи между представители на МРРБ и потенциални китайски инвеститори, резултат от които са подписаните днес споразумения. Целта им е продължаване на диалога и намиране на оптималните модели за реализиране на инфраструктурни проекти у нас – без държавни гаранции, при отчитане интересите на двете страни и задълженията на България като държава-член на ЕС и в съответствие с действащата нормативна рамка. За изпълнение на всяко от Рамковите споразумения двете страни ще подготвят План за действие с конкретни следващи стъпки. След подписването им предстои да се разработи механизъм за реализация на проектите, който ще бъде в съответствие с националното законодателство и добрите европейски практики.Приветстваме китайските инвестиции в България, тъй като към момента обемът им не отговаря на потенциала на икономическите ни отношения. Радваме се, че интересът Ви към България е сериозен. Това е ясен знак, че виждате възможности за растеж и развитие у нас. Инвестициите на китайските компании биха били плюс за икономиката ни, тъй като те са на светло, иновативни, осигуряват работни места и са социално отговорни, каза още министър Николай Нанков.", "date": "2018.07.06", "title": "Подписахме с Китай за тунел под Шипка и четири магистрали"}
{"url": "https://offnews.bg/sviat/mogerini-sled-sreshtata-vav-viena-pregovorite-za-iadrenoto-sporazumen-683925.html", "text": "Преговорите за спасяването на Иранското ядрено споразумение продължават. Това заяви днес върховният представител на ЕС по външната политика Федерика Могерини след края на срещата между министри от страните, подписали споразумението, и Иран, предадоха Ройтерс и ДПА, цитирани от БТА.Могерини, която бе председател на срещата, прочете пред репортери изявление, в което се казва, че страните ще продължат да търсят начини за спасяване на сделката въпреки възобновяването на американските санкции срещу Иран.Външните министри и високопоставени дипломати от Великобритания, Германия, Китай, Русия и Франция признаха, че вдигането на санкциите е \"съществена част\" от споразумението от 2015 г., каза още Могерини.След като през май САЩ оттеглиха подписа си от ядрената сделка, останалите световни сили изявиха желание да запазят отворени своите икономически, финансови и транспортни канали с Иран. \"Участничките [в срещата] ще работят по тези въпроси с международните си партньори, за да ги подтикнат да следват същата политика и да установят подобни механизми в своите икономически отношения с Иран\", гласеше изявлението, прочетено от Могерини. Тя отказа да отговаря на журналистически въпроси.Днешната среща в австрийската столица бе първата на министерско равнище, след като през май т.г. САЩ оттеглиха подписа си под споразумението от 2015 г. за ограничаване на иранските ядрени програми в замяна на облекчаване на санкциите срещу Техеран. Оттогава Вашингтон предприема стъпки за възобновяване на санкциите срещу Иран, припомниха информационните агенции.", "date": "2018.07.06", "title": "Могерини след срещата във Виена: Преговорите за ядреното споразумение с Иран продължават"}
{"url": "https://offnews.bg/futbol/mazhki-bolezhki-prinudiha-vardi-da-propusne-trenirovkata-na-anglia-683909.html", "text": "Нападателят на Лестър и английския национален отбор Джейми Варди пропусна по-голямата част от тренировката \"трите лъва\" преди 1/4-финалния двубой от световното първенство срещу Швеция утре.Футболистът изпитва болки в слабините, след като игра в продълженията при победата с дузпи срещу Колумбия. Варди разгря със своите съотборници, но не участва в самото занимание.Варди започна само един мач в Русия и той беше без значение - срещу Белгия. Английската атака води Хари Кейн, който в момента е лидер в класацията на голмайсторите с шест попадения.", "date": "2018.07.06", "title": "Мъжки болежки принудиха Варди да пропусне тренировката на Англия"}
{"url": "https://offnews.bg/ikonomika/kitajskite-karti-shte-se-priemat-navsiakade-v-balgaria-683913.html", "text": "В присъствието на българския премиер Бойко Борисов и китайския премиер Ли Къцян, Българската Национална Картова Схема и UnionPay International подписаха в София Меморандум за сътрудничество, с цел стартиране на проект за осигуряване на приемане на чип картите на UnionPay на всички ПОС и АТМ терминални устройства в България, както и обслужване на безконтактната им технология.Споразумението на практика се очаква да стимулира рязко посещенията на китайки туристи у нас, които ще могат да плащат навсякъде без да е необходимо да обменят пари в чейндж бюра, да губят средства от валутни разлики и да държат значителни суми в брой.Двете страни също така обсъждат потенциално сътрудничество за издаване на ко-бадж карти - карти с две съвместени марки: UnionPay и Bcard, осигурявайки възможност на членовете на Българската Схема да издава карти Bcard с по-широко международно приемане.Това сътрудничество се постига в контекста на все по-задълбочаващото се партньорство между Китай и страните от Централна и Източна Европа (ЦИЕ) и е в списъка на резултатите от двустранното споразумение между Поднебесната империя и България. От създаването на Механизма за сътрудничество Китай-ЦИЕ (Сътрудничество \"16+1“) през 2012 г., сътрудничеството между Китай и страните от Централна и Източна Европа в различни области, включително инвестиции, търговия и туризъм, започна да бележи бърз растеж. В продължение на тази тенденция, UnionPay International си сътрудничи с големите институции в региона, за да ускори експанзията на бизнеса.Досега UnionPay присъства в 12 от 16-те страни от ЦИЕ. В България, една от водещите страни в Сътрудничество \"16+1\", платежните карти UnionPay се приемат на ПОС терминално устройство в някои търговски центрове и специализирани магазини, посещавани от туристи.С установяването на това сътрудничество, усилията на двете страни са фокусирани в три аспекта: първо, картодържателите на UnionPay, посещаващи България, ще могат да плащат и теглят в брой, като ползват картите си, а в бъдеще, когато стане възможно активирането на услугата QuickPass на UnionPay чрез съответното мобилно приложение, да извършват мобилни плащания „tap-and-go“ (натисни и продължи).Второ, двете страни могат съвместно да издават ко-бадж UnionPay - Bcard карти локално, разширявайки ползването на карти Bcard извън България, в 169 страни и региони с покритие на терминалната мрежа на UnionPay.Трето, двете страни могат да си сътрудничат по-нататък при въвеждане на иновативни плащания включително онлайн плащания, плащания с QR код и продукти „електронен портфейл“.", "date": "2018.07.06", "title": "Китайските карти ще се приемат навсякъде в България"}
{"url": "https://offnews.bg/obshtestvo/i-tazi-godina-plazhat-vromos-radiatcionen-i-zabranen-683928.html", "text": "За поредна година здравните власти обявиха, че плажуването в живописния залив Вромос, край Черноморец, за нежелателно. Табела, която предупреждава, че ползването на ивицата е опасно за здравето поради повишен гама фон посреща от вчера туристите.Въпреки това, мнозина не обръщат внимание на заплахата. За някои това са слухове и съзират възможна конспирация, която цели да ги вкара в хотелите, за да не ползват безплатно плажа. А терените зад него са осеяни с каравани и палатки. Освен хора от региона, ивицата се посещава и от нашенци от София, Пловдив, Ямбол. Предпочитана е, защото е тихо, човек може да заведе и домашните си любимци. Морето пък е спокойно и плитко на доста метри навътре. А опасността е реална, категорични са от Здравната инспекция в Бургас. Още през 70-тте и 80-тте години към залива са изпуснати флотационните води на медната мина в с. Росен, община Созопол. Рудата в нея е била с високо съдържание на уран, което е довело и до затваряне на мината в последствие. Затова и гама фонът там е увеличен и има радионуклиди радий, уран, торий и калий 40. Тези елементи са с продължителен период на полуразпад. През 90-тте години още са правени опити да се направи рекултивация, но неуспешно. Експозиция от външно облъчване за няколко дни не е особено опасна, поясни д-р Вергиния Цанова, заместник – директор на РЗИ. Проблем може да се окаже поглъщане на песъчинки, а особено опасно е за децата, които играят на плажа. В такъв случай се получава вътрешно облъчване:„“, казва Цанова. Възможно е да се доведе и до промени в половите клетки, което да се отрази и на бъдещото поколение. Последните проучвания на плажа са от миналата година. Нивата на радионуклиди са в пъти по-високи от нормалното. Към момента няма проект за рекултивация и очистване и плажът остава забранен за ползване.", "date": "2018.07.06", "title": "И тази година – плажът 'Вромос' радиационен и забранен"}
{"url": "https://offnews.bg/futbol/samoubijstvena-greshka-na-vrataria-na-urugvaj-prati-frantcia-na-polufi-683929.html", "text": "Франция победи Уругвай с 2:0 и се класира на полуфиналите на световното първенство в Русия. Точни за \"петлите\" бяха Рафаел Варан и Антоан Гризман.Зрителите на стадион \"Нижни Новгород\" със сигурност не са останали очаровани от играта на двата отбора. Все пак футболистите на селекционера Дидие Дешан вдигнаха оборотите и успяха да открият резултата в края на първото полувреме чрез Рафаел Варан.През втората част южноамериканците се опитаха да отвърнат на удара, но детинска грешка на вратаря Фернандо Муслера позволи на Антоан Гризман да се разпише.Така тимът на Оскар Табарес отпадна след едва първата си загуба на Мондиал 2018, а Франция ще играе на полуфиналите срещу победителя от сблъсъка между Бразилия и Белгия, който е по-късно тази вечер.", "date": "2018.07.06", "title": "Самоубийствена грешка на вратаря на Уругвай прати Франция на полуфинал на световното"}
{"url": "https://offnews.bg/politika/kitajskiat-premier-lichno-se-e-angazhiral-s-aetc-belene-683915.html", "text": "Председателят на Държавния съвет на Китай Ли Къцян лично се е ангажирал проектът АЕЦ „Белене“ да има успешен край.Това съобщи министър-председателят Бойко Борисов на съвместна пресконференция с Къцян в Министерския съвет.С контактите, които Китай има с държави членки на ЕС, действително по „Белене“ бихме могли да направим един добър проект, за който той лично се ангажира, че ще ни помогне да го изведем до успешен край, обясни Борисов.Българският премиер акцентира и върху инфраструктурните проекти: „Съвременното китайско правителство има стратегия за 50 години напред. Бях озадачен, когато разбрах, че още първата магистрала в Китай е платена. Те нямат безплатна магистрала. Казвам го за тези, които много обичат да говорят по тази тема. Затова ние разчитаме много на тол системата, която може да ни позволи на пазарен принцип да се върнат инвестициите на базата на преминаващия трафик. Имаме възможност нашите министри да проведат срещи и да защитим интереса на България, и на Балканите, и на инвеститорите в Китай“.Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България.Българският премиер посочи, че целта на срещите във формата 16+1 е да се повишат брутният вътрешен продукт и доходите на гражданите:„Искам това послание да прозвучи много ясно от София към всички мои колеги в Европа. Целим не разделяне на Съюза, а напротив – колкото може повече изостаналите Балкани да достигнат до доходите, които всички желаем да имаме. Това е целта на тези многостранни и двустранни срещи“, коментира Борисов.Председателят на Държавния съвет на Китай също заяви, че инициативата „16+1“ не е насочена да разделя Европейския съюз, а да подкрепи европейската интеграция.„Китай иска просперираща Европа и силно евро. „16+1“ не е политическа инициатива. Не е вярно, че ще разделяме ЕС, защото ние разбираме, че Европейският съюз е важен за глобалния просперитет“, каза Ли Къцян.Той е категоричен, че страната му е готова да инвестира в региона при спазването на законите, правилата на свободната търговия и на Европейския съюз.", "date": "2018.07.06", "title": "Китайският премиер лично се е ангажирал с АЕЦ Белене"}
{"url": "https://offnews.bg/futbol/legendaren-trenior-na-brazilia-nejmar-ne-mozhe-da-stigne-nivoto-na-pe-683916.html", "text": "Бившият селекционер на бразилския национален отбор Луиш Фелипе Сколари смята, че звездата на тима Неймар никога няма да успее да достигне нивото на легендата на бразилския футбол Пеле.\"В Бразилия всички знаем кой е Неймар и кой е Пеле. Даден играч може да бъде много добър, дори невероятен, но никой не може да стигне нивото на Пеле. Пеле няма наследници и никой никога няма да го изравни\", каза Сколари.Пеле печели три световни титли с националния отбор на Бразилия, първата от тях още като 17-годишен, докато до момента 26-годишният Неймар не е успял да постигне почти нищо с националната фланелка на големи първенства.\"Докато беше в Барселона, Неймар напредна много и почти достигна нивото на Лионел Меси и Кристиано Роналдо. Но това не се случва за ден.Неймар се движи по правилния път, но го чака още много работа. Очаквам до година или две той да бъде на едно ниво с Меси и Роналдо\", допълни 69-годишният специалист.", "date": "2018.07.06", "title": "Легендарен треньор на Бразилия: Неймар не може да стигне нивото на Пеле"}
{"url": "https://offnews.bg/ikonomika/forbes-barzite-reaktori-betonirat-rusia-kato-lider-na-iadrenia-pazar-683911.html", "text": "Енергийният наблюдател на авторитетното издание Forbes Майкъл Шеленберг заяви, че по данни на организацията Environmental Progress почти две трети от новите атомни енергоблокове през 2025 г. ще бъдат оборудвани с реактори от три различни типа, проектирани в Русия и Китай. Това ще бъдат руските ВВЕР-1200 и китайските CAP1000 и Hualong-1. Безспорен лидер в категорията „експортни реактори“ са руските реактори ВВЕР-1200. Очаква се в близко време те да бъдат най-търсени на глобалния пазар. Независимо, че вътрешният китайски пазар на строителство на АЕЦ е най-големият пазар от страните, които развиват ядрена енергетика, в повечето случаи чуждестранните пазари предпочитат руската технология.В момента и двете страни отделят милиарди за разработка на нови ядрени проекти, в които Русия отново е лидер с успешно работещите реактори на бързи неутрони. Но засега основната технология както на вътрешните, така и на външните пазари на двете страни, остават реакторите с вода под налягане (PWR). ВВЕР-1200 се купуват не само от страни, които се намират в самото начало на развитие на атомния си отрасъл, но и от страни с дълъг опит в използването на атомни технологии. Дори Китай, с неговите експортни амбиции, признава, че не може да откаже руската оферта и неотдавна подписа договор за още четири енергоблока с реактори ВВЕР-1200.​​", "date": "2018.07.06", "title": "Forbes: Бързите реактори бетонират Русия като лидер на ядрения пазар ​"}
{"url": "https://offnews.bg/sviat/skotland-iard-otrovenite-s-novichok-britantci-imali-doseg-sas-zarazen-683887.html", "text": "Двойката британци, отровени с нервнопаралитичното вещество \"Новичок\", са имали досег със заразен предмет, предадоха световните агенции, като се позоваха на Скотланд ярд.Лондонската полиция съобщи, че това е било потвърдено от нови изследвания на проби от пациентите.Антитерористичният отдел на Скотланд ярд пое разследването на инцидента в югозападния английски град Еймсбъри съвместно с полицията в графство Уилтшър.45-годишен мъж и приятелката му, на 44 години, са в критично състояние, след като са били изложени на действието на \"Новичок\".Детективи продължават да се опитват да установят източника на заразата.Полицията следи състоянието на хората, които са имали контакт с двойката. До момента никой друг човек не е проявил същите симптоми на отравяне.Еймсбъри се намира само на десетина километра от Солсбъри, където през март бяха отровени с \"Новичок\" бившият руски разузнавач Сергей Скрипал, превърнал се в двоен агент, шпионирал в полза на Великобритания, и дъщеря му Юлия. Великобритания обвини за покушението Русия, която отрече да е замесена.(БТА)", "date": "2018.07.06", "title": "Скотланд ярд: Отровените с Новичок британци имали досег със заразен предмет"}
{"url": "https://offnews.bg/futbol/brazilski-zashtitnik-propuska-ostataka-ot-svetovnoto-683891.html", "text": "Защитникът на Манчестър Сити и бразилския национален отбор Данило няма да успее да се възстанови и отпада от сметките на селекционера Тите до края на световното първенство по футбол.Футболистът няма как да преодолее за толкова кратко време травмата си на глезена, който получи в края на срещата с Коста Рика (2:0)- втори мач от груповата фаза.Преди няколко дни лекарите даваха надежди за връщането му в игра, дори го накараха да тренира наравно с останалите. Болката обаче била силна и новият преглед показал обостряне на контузията.Бразилия тази вечер от 21.00 часа играе своята четвъртфинална среща с Белгия от Мондиала на стадиона в Казан.", "date": "2018.07.06", "title": "Бразилски защитник пропуска остатъка от световното"}
{"url": "https://offnews.bg/politika/rumen-radev-i-vezhdi-rashidov-gosti-na-tceremoniata-po-vstapvane-v-dla-683892.html", "text": "Президентът Румен Радев и председателят на парламентарната комисия по култура и медии Вежди Рашидов ще са сред официалните гости на церемонията по преминаване на Турция от парламентарна в президентска форма на управление.Събитието ще се проведе в Анкара на 9 юли. В същия ден започва и новият мандат на президента Реджеп Ердоган, който ще положи клетва.Новината за поканата до Радев дойде от публикация в онлайн изданието\"Дейли Сабах\". Според нея държавните глави на 17 страни ще бъдат на церемонията. Освен Радев там ще са президентите на Македония, Босна и Херцеговина, Грузия, Гвинея, Казахстан, Киргизстан, Пакистан, Сомалия, Украйна, Венецуела, Замбия и др. Очакват се и няколко премиери и председатели на парламенти.За присъствието на Румен Радев потвърдиха и от президентството.Вежди Рашидов също е получил покана и ще отиде на церемонията, съобщиха от парламентарната комисия по култура и медии.", "date": "2018.07.06", "title": "Румен Радев и Вежди Рашидов гости на церемонията по встъпване в длъжност на Ердоган"}
{"url": "https://offnews.bg/futbol/prezidentat-na-harvatia-shte-gleda-macha-s-rusia-kato-obiknoven-fen-683894.html", "text": "Хърватия може да се похвали с най-сексапилния и скромен президент в региона. Колинда Грабар-Китарович определено хваща окото на мъжката аудитория, а снимките й от почивка на море по бански станаха страхотен хит през 2015 година.\"Нима не искате такъв президент\", гласяха повечето от коментарите.Покрай Мондиал 2018 името на Колинда отново се завъртя в медиите. Тя впечатли със скромност. Пътува до Русия в икономична класа, настани се в трибуната за фенове, а не във ВИП-ложата и не отказа снимка с нито един фен.Атрактивната дама се очертава да бъде и на трибуните за четвъртфинала срещу Русия, като отново ще се смеси с обикновения народ. Поведението й вероятно ще скандализира българските чиновници, които пръскат народна пара за полети с бизнес класа за съмнителни командировки, какъвто случай имаше наскоро.Любопитното е, че Колинда Грабар-Китарович съвсем не е искала да се занимава с политика, а мечтата й е била да стане стюардеса, за да опознае света. Плановете й не се осъществяват, тъй като след завършване на училище заминава да учи в САЩ и се завръща в родината си със степен магистър по международни отношения.На крехката 24-годишна възраст тя започва работа в министерството на науката и технологиите на Хърватия, 10 години по-късно става министър на външните работи, а пред 2015 -а печели и президентските избори. Не всички в Хърватия я обичат, тъй като не одобряват част от икономическите й реформи, но тя си остава най-популярният политик в страната.", "date": "2018.07.06", "title": "Президентът на Хърватия ще гледа мача с Русия като обикновен фен"}
{"url": "https://offnews.bg/liubov-i-seks/savetite-na-obama-za-shtastliv-semeen-zhivot-683912.html", "text": "След почти 26-годишен брак, Барак Обама дава на свой служител ценен семеен съвет.В книгата си „Да, ние (все още) можем“ старшият съветник на бившия президент Дан Файфър споделя какво му е казал Обама за връзките и общото бъдеще:„Ще прекараш живота си с този човек и няма нищо по-важно от това да искаш да чуеш какво ще ти сподели“, казва Обама.„Кара ли те да се смееш? Не знам дали ще искаш деца, но ако отговорът е „да“, дали тя/той ще бъде добър родител? Това е изключително важен въпрос“, добавя бившият президент.Файфър разказва, че Обама го е озадачил, но накарал да се замисли дали неговата приятелка отговаря на тези 3 изисквания. Година по-късно вече е сгоден за нея и споделя, че думите на президента са му помогнали да осъзнае, че тя е „избраната“.", "date": "2018.07.06", "title": "Съветите на Обама за щастлив семеен живот"}
{"url": "https://offnews.bg/futbol/fenovete-na-real-kloniat-kam-mbape-pred-nejmar-683889.html", "text": "Повечето от феновете на Реал Мадрид предпочитат Килиан Мбапе да бъде новата голяма звезда на тима, вместо съотборникът му в Пари Сен Жермен Неймар, показва анкета испанското издание \"AS\".От известно време \"белия балет\" е свързван и с двамата футболисти на Пари Сен Жермен, които в момента са с националните си отбори на световното първенство и имат сериозен принос за достигането им до 1/4-финалите.Но докато Мбапе вдъхновява феновете на Франция със страхотната си скорост, то бразилецът дава и поводи да бъде критикуван заради честите си падания на земята и преиграване при единоборствата.Може би именно това е в основата и на резултата в допитването на испанското издание, според който 89,5% от участвалите са гласували за младия френски национал пред бившия нападател на Барселона. Общият брой на участниците не е никак малък – над 182 000, което също трябва да се вземе предвид.Мбапе се развихри срещу Аржентина с два гола и спечелена дузпа при успеха с 4:3 и сега се надява на подобно представяне и срещу Уругвай. Неймар и компания пък ще имат трудна задача срещу Белгия.", "date": "2018.07.06", "title": "Феновете на Реал клонят към Мбапе пред Неймар"}
{"url": "https://offnews.bg/politika/predlagat-speshni-merki-sreshtu-futbolnoto-huliganstvo-personalni-bil-683890.html", "text": "Народните представители от ГЕРБ, \"Обединени патриоти\" и \"Воля\" предлагат спешни мерки срещу футболното хулиганство преди началото на българското първенство на 20 юли. Това обявиха днес в Народното събрание председателят на Комисията по младежта и спорта Славчо Атанасов, зам.-министър на вътрешните работи Красимир Ципов, председателят на Комисията по вътрешна сигурност и обществен ред Цветан Цветанов и зам.-министърът на младежта и спорта Ваня Колева.Спешните мерки предвиждат принудителната административна мярка за забрана за посещаване на спортно мероприятие да се налага от началника на Районното полицейско управление след достатъчно събрани доказателства.Към настоящия момент това наказание се налага от административния съд, но докато делото тече, лицето може спокойно да присъства на футболен мач.Останалата част от законопроекта срещу футболното хулиганство ще бъде готова в началото на другата година. В нея ще бъдат включени допълнителни мерки, които да повишат сигурността по стадионите.Предвижда се билетите за спортни мероприятия да бъдат персонилизирани. Там, където това не е възможно, допускът до събитието ще се осъществява посредством документ за самоличност или клубна карта. По този начин по-лесно ще бъдат идентифицирани лицата, които имат наложена забрана за посещение. Ще се разшири и видеонаблюдението на стадионите. Ще се въведе задължението да бъдат поставени камери на всеки вход и изход, както и на всички сектори.Законопроектът предвижда още да се регламентира \"правило на стюардите\". Последните ще следят за сигурността по време на спортното събитие и ще се ръководят от организаторите на мероприятието. От УЕФА вече са дали съгласие да обучат българските стюарди. Председателят на Комисията по младежта и спорта Славчо Атанасов уточни, че при изготвянето на законопроекта работната група е ползвала опита на Англия, Испания и Италия.", "date": "2018.07.06", "title": "Предлагат спешни мерки срещу футболното хулиганство: персонални билети и по-лесна забрана за посещения на мачове"}
{"url": "https://offnews.bg/sviat/33-dushi-zaginaha-sred-kato-turistichesko-korabche-se-preobarna-blizo-683926.html", "text": "33 души загинаха, след като туристическо корабче се преобърна по време на буря близо до остров Пукет в Тайланд.23 души са все още в неизвестност, а 49 са спасени. На борда на корабчето е имало 105 души - китайски туристи и екипаж.Вчера лодката попаднала в зона с много високи вълни. Властите предприеха две търсения за оцелели и тела - вчера и днес. Утре се очаква също да има акция. В четвъртък се обърна още една лодка, но всички, които са били на борда, са спасени. Близо 10 малки лодки са били блокирани в морето. Властите в Тайланд са издали предупреждение за силни ветрове и бури, но още не е ясно защо превозвачите са предприели пътуванията.", "date": "2018.07.06", "title": "33 души загинаха, сред като туристическо корабче се преобърна близо до Пукет"}
{"url": "https://offnews.bg/politika/borisov-posreshtna-premiera-na-kitaj-galeria-683898.html", "text": "Министър-председателят Бойко Борисов посрещна председателя на Държавния съвет на Китай Ли Къцян в София.Официалната церемония се състоя пред паметника на Незнайния войн, където двамата премиери поднесоха венци. След това Борисов и Къцян разгледаха църквата „Света София\".Българският премиер и председателят на Държавния съвет на Китай проведоха двустранна среща в сградата на Министерския съвет, последвана от пленарни разговори. очаква се да бъдат обсъдени инфраструктурни проекти и сътрудничество в областта на селското стопанство.Ли Къцян е на 4-дневно посещение в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума „16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.По-късно днес китайската делегация ще има пленарни разговори и в президентството, а премиерът Ли Къцян и президентът Румен Радев ще разговарят на четири очи.", "date": "2018.07.06", "title": "Борисов посрещна премиера на Китай (галерия)"}
{"url": "https://offnews.bg/zvezdi/tazi-vecher-samanta-mortan-e-margaret-uels-ot-hitovia-serial-bludnit-683888.html", "text": "В този епизод на филмовия видео блог на Станислава Айви ще се срещнем със Саманта Мортън – в една от водещите роли в сериала “Блудници”, чийто първи сезон тече в момента по Epic Drama – най-новият член на семейство на Viasat History и TV1000.Познаваме Саманта от Minority Report на Стивън Спилбърг с Том Круз, от Sweet and Lowdown на Уди Алън с Шон Пен, както и като злодея от “Фантастични зверове и къде да ги намерим”. Актрисата е участвала редом до някои от най-талантливите актьори на нашето време, сред които Джони Деп, Тим Робинс, Колин Фарел, Джесика Частейн.През 2005 тя е оригиналният избор на режисьора Тери Гилиъм за женската роля във филма “Братя Грим” с Хийт Леджър и Мат Деймън (в събота от 10:55 по TV1000, с Моника Белучи), но все още не така известният ни продуцент Харви Уайнстийн твърдо отказва с репликата “Кой би искал да спи с това?”, визирайки факта, че Саманта е качила килограми.Сега Саманта застава пред микрофона на Cinema Confidential на снимачната площадка на втори сезон на“Блудници”. Тя е дошла специално за интервюто на снимачната площадка на сериала край Лондон, от дома си, който е на два часа път. Саманта Мортън е в ролята на един от основните персонажи - Маргарет Уелс, която държи публичен дом в Лондон. Трудно място за една жена, особено ако сама трябва да се грижи за себе си.“Ако погледнеш назад към нашата история през 18-ти век, ще видиш, че всъщност Маргарет Уелс се грижи за момичетата си много добре. Защитава ги, храни ги, осигурява им медицинска помощ...Това се случва и днес! Толкова много родители изпращат децата си в правилното училище, за да срещнат правилните хора. Да се катериш по стълбичката в обществото винаги е съществувало като стимул и все още е.”Житейската история на Саманта е достойна за сценарий на филм, какъвто тя прави като режисьорския си дебют преди няколко години. Малкото момиченце е само на осем, когато съдът официално се произнася, че нито един от родителите не е в състояние да се грижи за нея или шестте ѝ братя и сестри. Следващите 9 години в институции и домове за деца, но междувременно става част от детска актьорска трупа, когато е на 13 години и това води до малки телевизионни роли. По-късно разказва, че е била жертва на сексуален тормоз и как се е борила с преодоляването на собствената си агресия.", "date": "2018.07.06", "title": "Тази вечер: Саманта Мортън е Маргарет Уелс от хитовия сериал 'Блудници' по Epic Drama"}
{"url": "https://offnews.bg/analizi-i-komentari/shte-tragne-li-sds-na-lov-za-evtini-simpatii-683895.html", "text": "Следя с болка и тревога утрешната Национална конференция на СДС.Независимо от слабостта на тази партия през последните години (слабост, характерна за всички десни демократични партии още от разпада на Синята коалиция преди шест години...), смятам, че тази конференция е много важна.Защото за първи път се поставят под съмнение две ключови ценности - единството на дясното и привързаността на СДС към принципите на конституционната (т. нар. \"либерална\") демокрация.Подкрепям СДС от 1989 - пет години преди да получа правото да гласувам. И не съм гласувал за СДС или коалиция, включваща СДС, само в случаите на дясно разделение. Винаги, и в най-трудните си години, СДС е бил символ на стремежа на голяма част от българските граждани към модерна демокрация, пазарна икономика, принадлежност към Единна Европа и единството на Западния свят от двете страни на Атлантика. Именно като такъв символ, съюзът е получавал гласовете на мнозина мои приятели и съмишленици, дори в периоди на дълбока персонална и морална криза.Винаги, през петнайсетте години на тежко разделение вдясно, седесарите, обикновените избиратели и активисти, са били за възстановяване на единството. Имало е много лични конфликти, привнесени отвън интриги, емоционални сблъсъци. Но принципът не е бил подлаган на съмнение.Днес конституционната демокрация и единството на Европа са поставени под съмнение в целия континент, в целия ЕС. Става модерно да си противник на Единна Европа, да се бориш за възстановяване на границите между европейските държави, да осмиваш конституционните права на човека и гражданина.Възникна терминът \"нелиберална демокрация\", въведен от автокрацията в Кремъл, но радушно приет от \"десни\" и \"консервативни\" лидери в ЕС. А \"нелиберална\" демокрация означава неконституционна демокрация или просто - тирания.Като в Москва и Анкара, където също се провеждат избори - но избори с предрешен резултат и смачкана и/или театрална опозиция.Е, човек винаги има избор. В такива времена, изборът е особено важен. Можеш да се поддадеш на авторитарната националистическа мода и да тръгнеш на лов за евтини симпатии - да отхвърляш свободата, да се надсмиваш над конституционните принципи, да обещаваш граници вътре в ЕС, да противостоиш на консолидацията на Европа и влизането на България в еврозоната и Шенген, да флиртуваш с режимите на диктаторите в Русия и Турция.Можеш и да се бориш - за всичко, за което СДС се бореше през '90, през '97, през '99. Да се бориш, когато тази борба не е модерна и \"времето не е наше\". (Тази борба в България има шанс само ако демократичната десница е единна. И тук не говоря за поредните коалиции и блокове - практиката доказа, че те могат да бъдат само временно решение.)Надявам се, че приятелите ми в СДС ще направят - както винаги в миналото - смелия избор. Той им отива повече - на традицията, наследството и името. Да, в демократичното, реформаторско дясно в България има много калпави хора. Сигурно и аз съм в това число :)Но като казва един покоен професор по магия, \"Не нашите качества, а изборите, които правим, показват кои сме всъщност\".Б. ред. - Позицията на Радан Кънев препечатваме от профила му във фейсбук.", "date": "2018.07.06", "title": "Ще тръгне ли СДС на лов за евтини симпатии"}
{"url": "https://offnews.bg/politika/ninova-ne-rusia-i-kitaj-a-izkazvaniata-na-tcvetanov-sa-zaplaha-za-na-683901.html", "text": "Не Русия и Китай, а изказванията на Цветан Цветанов са заплаха за националната ни сигурност.Това заяви председателят БСП Корнелия Нинова от трибуната в Народното събрание.Тя посочи, че всички си спомняме драмата с отровения бивш руски шпионин Скрипал и поведението на Цветанов в кабинета на председателя на НС Цвета Караянчева.Лидерът на левицата подчерта, че не за първи път Цветанов има сериозни разминавания с премиeра Бойко Борисов.Нинова заяви още, когато премиерът е домакин на срещата 16+1, когато това диктува националния интерес на България и е възможност за цяла Европа, ГЕРБ, които са „проевропейци” минират този процес с абсолютно безотговорното си изказване, че Китай и Русия са заплаха за сигурността.Тя призова всички да направят така, че събитието да даде перспектива и за България, и за Европа и да бъде връзка между Изтока и Запада.Председателят на парламентарната група на ГЕРБ Цветан Цветанов отвърна на обвиненията, като заяви, че винаги има диалог с министър-председтеля и подобни внушения за противоречия между двамата са несъстоятелни.Депутатът от ГЕРБ Тома Биков отговори на Нинова, че \"нито сме на конгрес на БСП, нито се намираме на Бузлуджа, за да се изясняват въжделенията на БСП по отношение на коалиционната политика\". ", "date": "2018.07.06", "title": "Нинова: Не Русия и Китай, а изказванията на Цветанов са заплаха за националната ни сигурност"}
{"url": "https://offnews.bg/politika/na-parvo-chetene-dobavkata-za-hora-s-uvrezhdania-shte-zavisi-ot-rabot-683896.html", "text": "Почти единодушно депутатите подкрепиха на първо четене измененията в Закона за интеграцията на хората с увреждания.Промените предвиждат месечната добавка за социална интеграция да се предоставя в зависимост от степента на намалена работоспособност или вида и степента на увреждането.До разглеждането на промените се стигна, след като Върховният административен съд отмени уеднаквяването на размера на добавките на хората с увреждания.Депутатът от ГЕРБ Светлана Ангелова уточни, че към момента малко над половин милион души с увреждания получават месечни добавки за социална интеграция, от които над 10 хиляди са деца.Според народния представител от БСП Михаил Христов измененията няма да решат проблемите на хората с увреждания. \"Един човек със 100% увреждане взима около 250-260 лева пенсия с добавките. Прагът на бедност в България е 321 лева\", заяви той. ", "date": "2018.07.06", "title": "На първо четене: Добавката за хора с увреждания ще зависи от работоспособността или степента на увреждането"}
{"url": "https://offnews.bg/futbol/ludogoretc-zapochna-sezona-s-trofej-683874.html", "text": "Лудогорец спечели Суперкупата на България по футбол за трети път в историята си. Това стана факт, след като на стадион „Трейс Арена“ в Стара Загора „орлите“ победиха с 1:0 Славия. Лудогорец доминира на терена и само късметът и намесите на младия вратар на „белите“ Антониос Стергиакис лишиха селекцията на главния мениджър Пауло Аутуори от изразителен успех.Знаменитият спец започна с титулярен състав, в който имаше 7 негови бразилски сънародници. Иначе Аутуори, който е печелил световното клубно първенство, заложи на традиционната за „орлите“ през годините схема 4-2-3-1. Един до друг като двойка вътрешни халфове действаха капитанът Светослав Дяков и Густаво Кампаняро.В 15-ата минута резултатът можеше да е 1:0, но свиреп удар на Марселиньо прати топката в сглобката на вратата на Славия. Последваха добри възможности, отново за Лудогорец. Кампаняро не можа да отправи хубав удар, Кешерю не успя с глава след центриране отляво на Натанаел, а Марселиньо изскочи сам срещу Стерякис след двойно с Вандерсон, но стражът бе на мястото си.В 31-вата минута обаче се случи неизбежното. Натанаел стреля, топката бе закачена от Кешерю, отиде към Марселиньо, който му върна и румънецът бе безпощаден - 1:0.В 33-ата минута пък дойде ред и на вратаря на „орлите“ Ренан да се намеси. Той отрази брилянтен изстрел от пряк свободен удар от фаул на Галин Иванов.В края на първото полувреме прехвърчаха искри между Дяков от една страна и Шоколаров и Гамаков от друга. Всичко завърши с жълти картони на Светльо и Милен.През втората част Лудогорец отново започна активно и не изпусна инициативата до края. Шампионите на няколко пъти бяха близо до втори гол, но вратарят на Славия имаше ден. Белите на свой ред нито веднъж не застрашиха вратата, пазена от Ренан.ЛУДОГОРЕЦ - СЛАВИЯ 1:01:0 Клаудио Кешерю (30')ЛУДОГОРЕЦ: Ренан дос Сантос, Сисиньо, Натанаел, Козмин Моци, Рафаел Форстър, Светослав Дяков (к), Густаво Кампаняро, Марселиньо, Вандерсон (68 - Джоди Лукоки), Върджил Мисиджан (82 - Жоао Пауло), Клаудио Кешерю (65 - Якуб Шверчок)СЛАВИЯ: Антониос Стергиакис, Александър Александров, Андреа Христов, Галин Иванов, Димитър Велковски, Емил Мартинов, Милен Гамаков, Милчо Ангелов (75 - Ивайло Димитров), Момчил Цветанов (87 - Филип Кръстев), Янис Карабельов, Славчо Шоколаров (68 - Владислав Узунов)Жълти картони: Густаво Кампаняро, Светослав Дяков (Лудогорец); Янис Карабельов, Милен Гамаков (Славия).", "date": "2018.07.06", "title": "Лудогорец започна сезона с трофей"}
{"url": "https://offnews.bg/ot-vas/perata-napisa-pismo-do-mediite-683924.html", "text": "Петър Низамов – Перата изпрати писмо до медиите, в което разказва своята версия за  миналата седмица. Опитаха се да ме убият, а не да ме сплашат. Имам 8 куршума, преминали през тялото ми, а изстреляните са над 20, пише Низамов.В писмото си той изрично е посочил:Затова и публикуваме писмото на Низамов в пълния му вид и без редакторска и коректорска намеса:\"Относно разследването по опита да бъда убит миналата седмица:Опитаха се да ме убият, а не да ме сплашат . Имам 8 куршума преминали през тялото ми, а изстреляните са над 20. Гониха ме около 30-40 метра и стреляха двама човека по мен. Има забити куршуми по дърветата на височината на главата ми и в колите, паркирани пред блока. Единственото , което ме спаси беше, че докато ме гониха стигнаха до улица, където имаше патрулен автомобил на полицията , който проверяваше една кола и явно като са го видели ( на 2 метра от тях) са се уплашили и избягаха. Това ме спаси само. Случайността. Иначе полицаите не реагираха. Уплашиха се и останаха в патрулката .Нямам никакви врагове, с никой не съм се карал, на никой не дължа пари и никой не ми дължи на мен пари. За мен няма абсолютно никакво съмнение , че поръчката е от правителството.Моля да не бъда наричан като \"ловецът на мигранти\", защото това е ммного малка част от дейността ми.Председателствам две неправителствени организации . Първата е \"Български юридически комитет-защита на гражданите с правни средства\" , която тази година след спечелването на няколко дела за връщането на трите деца на Даниела Колева от Сливен, на която и бяха отнели децата поради бедност. Случаят беше много нашумял, но моето име беше забранено да се споменава в добра светлина и във връзка с този случай в медиите. След спечелването на делата за връщането на децата на майката от Сливен, спечелихме с адв. Петър Николов най-високият приз за юристи , а именно наградата \"Юрист на годината\" за 2018г. на списание \"Правен Свят\".\"Адвокат Петър Николов от основаният от Петър Низамов „Български юридически комитет- защита на гражданите с правни средства\" стана носител на наградата „Юрист на годината\". Едно от делата, спечелени от Николов, е това, след което трите деца на бедна майка от Сливен са върнати в семейството. Става дума за случая на 26-годишната Даниела Колева, чиито две деца са отнети и настанени в приемни семейства, тъй като от социалните служби решават, че тя не може да се грижи за тях. Битката в съда продължава две години. С помощта на адвокат Петър Николов, младата жена успява да спечели делото на две съдебни инстанции. В интервю за предаването „Нещо повече\" той разказа повече за случая:„Човешката история ме накара да поема това дело. Много хора се свързаха с мен с молбата да поема този случай. Аз първоначално отказах, защото нямах контакт със самата жена, но един от моите приятели – Петър Низамов-Перата, лично пое ангажимента да подпомогне Даниела Колева и материално, и морално и ме свърза с нея. Тя се съгласи аз да я представлявам и така започна всичко. Близо година и половина продължи нашата комуникация\".Другата организация се нарича \"Свободна Европа\" и е част от обединението на патриотичните организации в Европа - \"Европейски щит\", като съм съпредседател в двете организации с право на глас в общата европейска организация. Оглавих общо-европейска организация, която ще координира почти всички родолюбиви и анти-емигрантски движения в България,Чехия, Швеция, Словакия, Полша, Германия и някои от Русия.Това стана през месец март 2018г. след проведени срещи в Прага, Берлин и Стокхолм.Международно сдружение «Свободна Европа» обединява родолюбците в Европа срещу мигранти, изнасилвания и отнемане на деца от родителите.На тези срещи се взе решение за обединение по два пункта.1.Против ислямизацията и миграцията.2. Против геноцидът над семействата упражняван от местните социални служби,които отнемат децата на родители без особена причина. Дори има доказани връзки между служители на такива служби и педофили. За много хора това е нищо повече от търговия с плът на деца.За целта всички публикации на организациите ще бъдат превеждани и разпространявани в цяла Европа на всички езици.Ще бъдат осъществявани и общи протести във всички държави на една дата в един час.Първото общо мероприятие на организацията бе на 5 май в Стокхолм, Малмьо и Гьотеборг. Второто в Прага на 22-24 Юни - двудневен протест, на който присъствах и аз и всички организации в \"Европейски щит\" , Следващото е на 28 Юли пак в Прага и през Август в Берлин на \"Вашингтонплатз\".Относно изявлението на МВР, че работят по опита да бъда убит преди седмицфа ще се обърна към тях риторично :Работите ли? Не ! Оставили сте ги да избягат. Вечерта е забелязан автомобил да се изнася с мръсна газ от мястото на стрелбата.Подчинените на Мосю Калоянов (Папагалът от снимката) са подгонили убийците и са подали звуков и светлинен сигнал като е започнало дори преследване .Има свидетели на това.Кой и защо е наредил на патрулния автомобил да прекрати гонитбата и защо не се говори нищо по тези факти. Това ще стане обществено достояние.Отговорът е прост, но трябва да си интелигентен за целта и той е еднозначен. защото правителството и полицията стоят зад това покушение.Бургас и ж.к. \"Изгрев\" за пълни с камери. Ако искат да им повярваме да отговорят на въпросите :1. Кой подаде сигнал на гонещият ги патрулен автомобил да прекрати преследването след автомобилът на убийците след като е бил прихванат и подгонен \"на буркани\".(Подчертавам, че това е различен екипаж и патрул от този, който беше на 5 метра от стрелбата и с който бях закаран до болницата).2. Къде са записите от камерите на казиното до бл. 42 , хранителния магазин, магазинът на \"Теленор\" и банка ОББ , които със сигурност са записали убийците при изнасянето им.3. Къде са автентичните докладни записки и рапорти на полицейските служители в района на ж.к. \"Изгрев\". Служитъелите на 5-то РУП, \"Жандармерия\" и СПС.4. Къде са записите от Околовръстния път в посока Слънчев бряг, както и тези на кръговото на излизане в посока Варна, както и тези в посока \"ОМВ\" на кръговото движение в посока София.Тъй като нищо от това не е направено и тъй като вместо да разследват убийците се опитаха да ми подхвърлят пистолет в колата, направиха 2 незаконни обиска в дома ми въпреки изричната забрана дадена от съда преди това, и поради факта, че единственото, което правят е да викат и да заплашват приятелите ми, които идваха при мен в болницата. И най-вече поради завидният им интерес и солидни печалби от трафика на мигранти, който се контролира пряко и непосредствено от полицията. И най-вече за това, че разкрих как техния благодетел и господар Бойко Борисов е лежал 8 месеца в Чешки затвор заедно с Иво Карамански...Именно за това съм напълно убеден , че поръчката или е дадена , или е съгласувана и одобрена от Правителството на ГЕРБ и в частност Бойка Борисова. И след това е изпълнена от полицаи, а сега техните колеги умишлено прикриват и омаловажават случая.\"", "date": "2018.07.06", "title": "Перата написа писмо до медиите"}
{"url": "https://offnews.bg/obshtestvo/sv-sisoj-zhivial-60-godini-v-pustiniata-683866.html", "text": "Църквата почита днес св. преподобни Сисой Велики. Сисой се родил в Египет. Бил ученик на св. Антоний Велики, който го въвел в строг монашески живот. След смъртта на своя учител преподобни Сисой се поселил да живее в една пустинна планина, наречена Антониева, понеже на нея по-рано се подвизавал сам св. Антоний.След непрестанни постнически подвизи и молитвени бдения Сисой стигнал до такова духовно съвършенство, че станал незлоблив като дете. Затова Бог го надарил с благодатна сила да изцерява болни, да изгонва нечисти духове и да възкресява мъртви.Цели 60 години преподобни Сисой се подвизавал в пустинята. При него идвали за съвет монаси и миряни от далечни места. За тях той бил извор на жива мъдрост. Преди смъртта лицето му засияло като слънце. Монасите стоели около него и се чудели на това явление. А когато старецът издъхнал, цялата килия се изпълнила с чудно благоухание.Св. Сисой починал в дълбока старост през 429 година.", "date": "2018.07.06", "title": "Св. Сисой живял 60 години в пустинята"}
{"url": "https://offnews.bg/politika/sotciolozi-gerb-trapne-ot-strah-ot-maia-manolova-i-slavi-683900.html", "text": "Изглежда, че в политически план ГЕРБ все повече идентифицира две нови заплахи – Слави Трифонов и Мая Манолова. Това се казва в анализа за юли Института по социология \"Иван Хаджийски\".Изводът е, че досега властта е допускала и двамата, защото могат да оспорят ролята на левицата като потенциална алтернатива, но вече управляващите започват да се страхуват от бъдещите действия на шоумена и националния омбудсман.Това е и обяснението за засилването на критичността към Трифонов и Манолова в определени медии, смятат от института.Според социолозите БСП се ориентира все повече към „национални“ и „консервативни“ позиции, а ДПС следва традиционната си тактика – подкрепа за властта в почти всичко, с изключение на персонални назначения и вотове на недоверие.Основното внимание на ДПС обаче е насочено към процесите в съседна Турция. Партията се ангажира недвусмислено с опозиционния кандидат Индже, загубил изборите срещу Ердоган. Отношенията с новото управление на Ердоган постепенно ще станат първостепенни. Може да се предположи, че активната роля на ДПС в турския изборен процес не се дължи на надценяване на шансовете на Индже, а на повдигане на собствената цена, на показване на сила и влияние като изходна точка за едни бъдещи разговори, посочват от института \"Иван Хаджийски\".Според социолозите по почти всички теми (с изключение на подкрепата за правителството) трите патриотични партии \"Атака\", НФСБ и ВМРО се разминават. Отдавна е очевидно, че всяка от тях се оглежда за каузи и партньори за бъдещо политическо участие отделно от другите, пише още в месечния анализ.", "date": "2018.07.06", "title": "Социолози: ГЕРБ тръпне от страх от Мая Манолова и Слави"}
{"url": "https://offnews.bg/obshtestvo/poveche-slantce-dnes-prez-uikenda-letni-buri-683876.html", "text": "Днес ще има повече слънце, след обяд ще се заоблачи в югозападната част от страната и ще превали. Максималните температури ще са между 29 и 34 градуса, според прогнозата на НИМХ. Бриз ще духа край морето, термометрите ще се качат до 27 градуса, вълни почти няма да има, а водата ще е топла, почти колкото въздуха на брега. Над планините също ще има много слънце, но в следобедните часове на места няма да се разминат с летните бури. Ще духа умерен вятър от север. Максималната температура на 1200 метра ще бъде около 25, на 2000 метра - около 17 градуса.Валежи - за кратко значителни, с гръмотевици се очакват през уикенда.  ", "date": "2018.07.06", "title": "Повече слънце днес, през уикенда летни бури"}
{"url": "https://offnews.bg/futbol/real-tarashi-iuventus-za-poveche-pari-za-ronaldo-683902.html", "text": "Президентът на Реал Мадрид Флорентино Перес е поискал повече пари от Ювентус за трансфера на суперзвездата Кристиано Роналдо, пише \"La Gazzetta dello Sport\".Според изданието босът е имал джентълменско споразумение с петкратния носител на Златната топка да го продаде за 100 млн. евро. Валидността му обаче изтекла на 15 юни и сега Перес настоява от Юве да платят 120-130 млн. евро за 33-годишния португалец.Не е ясно как ще реагират \"бианконерите\" на завишената цена, както и самият Роналдо. Тази новина потвърждава вчерашната информация на Marca, че Кристиано е влошил отношенията си с Реал още през януари. Именно тогава той получил гаранция, че ще бъде пуснат да си тръгне от \"Сантяго Бернабеу\" срещу 100 млн. евро.Но очакванията на Перес са били той да продължи кариерата си в САЩ или Китай, а не в пряк конкурент в Шампионска лига. Според повечето европейски медии трансферът на Роналдо в Юве ще бъде официално обявен утре.Покрай него вече се зароди истински ураган от спекулации. Гонсало Игуаин в Челси, Пауло Дибала в Ливърпул, Килиан Мбапе или Неймар в Реал и др.", "date": "2018.07.06", "title": "Реал тараши Ювентус за повече пари за Роналдо"}
{"url": "https://offnews.bg/nashite-avtori/ne-umiraj-choveko-683856.html", "text": "Открито писмо до БосияНе умирай, човеко! Няма смисъл.Може да си бос, беден, прокуден, но си жив. Живота е такова нещо, което дава смисъл на всичко останало (поне според мен).Твоята смърт ще е напразна. Ще е сеир. Ще е мълчание. Дори подигравка.Ако онези решат и по телевизията няма да я споделят. Да не говорим по вестниците.Не разчитай на управленската интелигентност. Такава няма. Тя е загадка от мащаба на интелигентността на съселите, които масово се самоубиват напук на биологията си.Тези, които трябва да я осмислят, не могат да го направят на физическо ниво. Те са кокалогризящи. Нервните им центрове за състрадание са гангренясали, умрели, атрофирали. За тях смъртта е статистика, от която трябва да се извлече печалба. Няма значение чия смърт, но най-добре чуждата. Ако щат всички майки да изпукат, ако ще децата им да изпукат, няма да има смисъл. Ако това донесе печалба – хубаво. Ако не донесе – жалко, поне от магистралите падат пари...Вина в тях няма. Това е все едно ти да чувстваш радиацията. Кокалогризящите нямат сетива за съпричастност. Има уста, черво и гъз. Останалото в тяхната анатомия е лирично отклонение.Кокалогризящите не се интересуват от морал. За да си станал кокалогризящ трябва да нямаш такъв. Доказали са го. Докато ти, човеко, умираш, кокалогризаящите се чудят как да спечелят пари от бездимните цигари. Ще докарат от всички кладенци вода да си завъртят нечовешката мелница, а ако водата не стигне, ще гледат леко встрани докато източват и кръвта ти. И твоята и моята.Ако прогресът открие полезни цигари и те ще бъдат обложени с акцизи. Повярвай! На никой не му пука за твоето здраве. Важни са само твоите пари.Понякога думите са слаби, мислите ядни а телата безсилни.Знаем. Залогът за твоята смърт е твоята чест. Знаеш, че ако не умреш кокалогризящите ще търкат доволно предните си лапи и ще те осмиват. Вестниците им ще пишат памфлети за теб. Карикатуристите им ще се надпреварват в остроумничене, а разголени репортерки ще иронизират със зле прикрит провинциален акцент животът ти. За едно малко кокалче ще продадат душата ти. И така, и така... Но ти ще си жив. А както казах, животът дава смисъл на всичко останало.Твоята смърт не е правилното лекарство. Това е все едно да лекуваш чума с протест. Чумата просто не я интересува. Тя те убива независимо от морала и протестите ти. Тя не се трогва от мислите ти и не я интересува честта ти.Същото е.Трябвало е да мине много време, докато се е открил лек. Чумата се трепе с антибиотик.С какво се трепят кокалогризящите обаче?Те си имат пари, електрорат, кебапчета, закони, прокуратури, съдии, вестници, телевизии, слуги, полиция, жандармерия и в някаква малка степен армия.P. S. - Един от тези, които ще те уважават, ако оцелееш.", "date": "2018.07.06", "title": "Не умирай, човеко"}
{"url": "https://offnews.bg/offtopic/nagradi-na-kilo-i-evropejska-lichnost-na-godinata-e-zoran-zaev-683877.html", "text": "Вчера пресслужбата на родното правителство пусна пресинформация как премиерът ни Бойко Борисов бил получил наградата \"Европейска личност на годината\". Има и снимков материал, доказващ случилото се в босненската столица Сараево, на който министър-председателят ни с тънка усмивка позира със статуетка и грамота.Честито на европееца на годината, когото албанският премиер Еди Рама заслужено нарече Меркелът на Балканите.Браво, г-н премиер! Конгречулейшънс, Борисов!Само че вчера се оказа, че и пресслужбата на правителството на бъдещата Северна Македония пуснало прессъобщение за наградата, от което се оказва, че \"Европейска личност на годината е премиерът... Зоран Заев\". И тук има снимков материал за доказателство. Заев позира със същите дарове като Борисов, а в текста се уточнява, че тая награда си я печели без засилка.Македонският премиер бил носител на приза последните три години без прекъсване, уточняват от владата в Скопие.Даже казват, че Заев решил да посвети наградата си на колегите си от региона - на премиерите на Босна и Херцеговина, Сърбия, Черна гора, Косово, Гърция и България.Ако мислехме конспиративно, бихме могли тук да потърсим обяснението как наградата на Заев е попаднала в ръцете на премиера Борисов, но не го правим. По-вероятното е организацията Агенцията за избор и представяне на ръководители от Босна и Херцеговина, Централна и Югоизточна Европа, даваща призовете, да бълва плакети и грамоти в големи количества, за да няма недоволни.", "date": "2018.07.06", "title": "Награди на кило: И европейска личност на годината е... Зоран Заев"}
{"url": "https://offnews.bg/obshtestvo/radev-i-borisov-posreshtat-dnes-premiera-na-kitaj-li-katcian-683878.html", "text": "Президентът Румен Радев и премиерът Бойко Борисов ще се срещнат с министър-председателя на Китайската народна република Ли Къцян днес.Председателят на Държавния съвет на Китай е на четиридневно официално посещение у нас по повод седмата среща на върха за сътрудничество между Китай и страните от Централна и Източна Европа.Румен Радев и Ли Къцян ще проведат среща на четири очи на „Дондуков“ 2, след което ще се състоят пленарни разговори на официалните делегации на двете държави.По време на работна вечеря премиерът Бойко Борисов и Ли Къцян ще обсъдят развитието на двустранните отношения и възможностите за допълнително активизиране на търговско-икономическото сътрудничество.Президентът и съпругата му Десислава Радева пък ще бъдат домакини на официалната вечеря във вила „Калина“.На срещата на върха „16+1” се очаква да бъдат обсъдени теми, свързани с инфраструктурата, енергетиката, технологиите, туризма и културата.Освен официалните разговори, предстои и бизнес форум, на който ще присъстват около 1000 бизнесмени от всички участващи страни, като половината от тях са в състава на китайската делегация.", "date": "2018.07.06", "title": "Радев и Борисов посрещат днес премиера на Китай Ли Къцян"}
{"url": "https://offnews.bg/sviat/zagina-edin-ot-vodolazite-koito-pomagat-na-blokiranite-v-peshtera-det-683879.html", "text": "Един от водолазите, които помагат на децата, заседнали в пещера в Тайланд, е загинал, съобщиха световните медии.38-годишният мъж занесъл бутилки с кислород до мястото, на което са децата. На връщане обаче собственият му кислород не стигнал.Фаталният случай показва, че въпреки че бяха открити живи, 12-те момчета и треньорът им по футбол все още се намират в голяма опасност.Пещерата продължава да се пълни с вода, а пътят до изхода е опасен дори за опитни водолази. Тунелите под водата са толкова тесни, че момчетата трябва да минават сами, без помощ от водолази. Някои от децата обаче дори не могат да плуват.За спасяването им има и други варианти. Единият е да се чака да свърши дъждовният сезон и водите да се отдръпнат или през хълма, под който е пещерата, да бъде прокопана шахта. ", "date": "2018.07.06", "title": "Загина един от водолазите, които помагат на блокираните в пещера деца"}
{"url": "https://offnews.bg/sviat/24-dushi-zaginaha-pri-vzriv-na-fabrika-za-fojerverki-v-meksiko-video-683881.html", "text": "Най-малко 24 души са загинали, а близо 50 ранени при два взрива във фабрика за фойерверки.След първия взрив на мястото на произшествието пристигнали пожарникари, полицаи и спасителни екипи. Тогава се е случила и втората експлозия, при която загинали хора от спешните екипи.Сред жертвите са петима полицаи, четирима пожарникари и едно дете.Това е поредният смъртоносен инцидент в Тултепек – предградие на мексиканската столица, известно с производството на фойерверки.При най-смъртоносната злополука през 2016 година загинаха 42 души.Fireworks explosions at a warehouse in `s city of  kill 19, injure 40. Casualties are said to include firefighters and rescuers who had arrived to help initial blast victims ", "date": "2018.07.06", "title": "24 души загинаха при взрив на фабрика за фойерверки в Мексико (видео)"}
{"url": "https://offnews.bg/interviu/parsi-s-bas-kitarata-na-ramo-ot-kravaj-do-niu-jork-683226.html", "text": "Едно време в София голяма част от интересните истории, особено в ъндърграунд средите, са започвали от „Кравай“ – мястото край НДК за срещи и бири на софийските (и не само) метъли, рокери и пънкари. Нашата история също започва оттам с Пламен Траянов, когото всички познават като Пърси.Малко ще е да кажем, че музиката е неговият живот и всичко, което обича да прави. През 1991-ва Пърси за последен път отива за бира на Кравай, след което, едва на 19-годишен, решава да търси своя късмет отвъд Океана. Заминава за САЩ и живее там вече близо 27 години. Връщал се е в България няколко пъти, но за кратко. Тази година Пърси отново ще е у нас, а поводът е повече от приятен – ще свири на една сцена с Judas Priest в Пловдив на Hills of Rock заедно неговата банда Madame Mayhem.„Един прекрасен ден бях на Кравай и тогавашната ми приятелка предложи да си вземем виза за Щатите. „Това да не е кашкавал“, отвърнах ѝ. Оказа се не беше толкова сложно, защото от посолството ни казаха: „Елате утре с паспортите“.Преди да замине за САЩ, Пърси бил приет в Консерваторията, но изкарва там по-малко от половин семестър, след което заминава за Лос Анджелис.Звучи като една от онези истории - „той замина за САЩ със сто долара в джоба и една мечта“. Е, Пърси е имал малко повече пари, но нещата са почти същите.„Още първата седмица бях „нашамарен“ от обстоятелствата и трябваше бързо да се пренастроя. Не че ти убива амбициите, но трябваше да се променя, особено идвайки от онази България.“По онова време, още от България, Пърси е свирил с бандата \"Огнен звук\". Всички от групата също заминават за Америка, където свирят няколко месеца заедно, но след това се разделят. Лос Анджелис не е градът на Пърси. Денвър става следващата му спирка, там живее три години. Сиатъл пък чувства като свой роден град и най-любимо място на света. Там е живял дълго време, а днес вече се е установил в Ню Йорк.„Първите пет години в САЩ всъщност бяха най-трудни. Бачках, каквото можех да намеря. В Денвър свирих с кавър групи и така си изкарвах прехраната. Скъсвах се от свирене“, споделя Пърси.Създаването на музикални връзки също е било част от ежедневието и работа му. По обяви, по барове, по концерти – това са местата, където усещаш, че музиката е жива, че има хора, с които можеш и искаш да работиш.Когато се мести в Сиатъл, тези връзки се губят, за жалост. Но там пък Пърси намира много други елементи от самия себе си, както казва той. Имал е влечение по електронната музика и там сформира индъстриал банда. „Такива ми бяха средите и рок музиката отиде на по-заден план. Нещата се възродиха, когато се преместих в Ню Йорк.“Басистът днес има две основни банди – Madame Mayhem, с която ще свири на Hills of Rock, и The Dirty Pearls, с която правят по две шоута годишно в Ню Йорк, за което казва, че е „най-добрият вариант“.Вече две години и половина Пърси свири с Madame Mayhem. „Преди това не бях чувал за тях, имаха само един албум, записан със студийни музиканти. Поканиха ме да свиря с тях, направихме една 75-минутна репетиция и веднага след това тръгнахме на турне с Доро“, разказва историята за срещата си с Madamе Mayhem Пърси.Следва над 60-дневно турне с MushroomHead, а малко преди да издадат втория си албум, Madame Mayhem свири на един от най-големите рокерски мото фестивали в света - The Sturgis Buffalo Chip.Историите му около музикалния бизнес и сцената са много и интересни, а една от най-любопитните му за мен  и другата банда на Пърси – The Dirty Pearls.Поп иконата е приятелка на групата от далечни времена. През 2015-та година, когато Лейди Гага излиза със страхотната си джаз колаборация с Тони Бенет, певицата кани членовете на The Dirty Pearls на концерт в Ню Йорк в Radio City Music Hall. „Изтъпанчихме се ние рокерите на втория ред, хората ни гледаха и се чудеха какво правим там. Започва концертът и в типично неин стил Гага разказваше истории между песните. Дойде при нас и ни посочи. Каза на публиката: „Ето, това са четиримата човека, които са ме виждали в най-лошите ми и в най-добрите ми моменти“. Хората започнаха още повече да се чудят какви сме и кои сме.“Само два дни по-късно The Dirty Pearls имат разпродаден концерт в Gramercy Theatre, също нюйоркска зала. Лейди Гага също е там. „Никой не знаеше, че ще дойде. Започва първото парче и я видях, беше в една от ложите до сцената. На втората песен отидох до нейната страна и ѝ изкрещях „здрасти“, а тя започна да ме пръска с шампанско. Тече си сетът, всичко върви супер, когато на едно от популярните ни парчета чувам нещо зад мен, обръщам се и гледам Гага на сцената и ни пее песента. Остана на сцената 20 минути. Беше велико!“12 години след заминаването през 91-ва година Пърси се връща за пръв път в България. Годината е 2003-та. „Видях олющените сгради, обаче дойдох в центъра и гледах като теле, защото за тези 12 години всичко се беше променило. Визуално София беше друга и това ми стана адски интересно“.Връща се, но за кратко. В Щатите го чака работа. Толкова много, че минават още 13 години, докато Пърси идва отново в България и София наистина прилича на европейски град.Madame Mayhem турират из Европа, но за жалост пътят им така и не минава през нашите ширини, каквото желание имал и Пърси. Явно напоследък нещо все го влече насам, тъй като на 21 юли той и бандата му ще забият на Конната база в Пловдив, малко преди Judas Priest да се качат на сцената на Hills of Rock. Тогава Пърси ще разбере, че някои неща не се променят, а именно шумната и неспирно забавляваща се българска публика.", "date": "2018.07.06", "title": "Пърси - с бас китарата на рамо от Кравай до Ню Йорк"}
{"url": "https://offnews.bg/politika/spasitelniat-zaem-za-bdzh-shte-se-plashta-ot-kontcesiata-na-letishte-s-683882.html", "text": "Спасителният заем от 104 млн. лв., които правителството  за БДЖ, ще бъде изплащан от концесията на летище София. Това става ясно от думите на министъра на транспорта Ивайло Московски пред колегите му от правителството. Средствата бяха предоставени в последния момент и ще отидат за погасяване на задълженията по Втория облигационен заем, сключен през 2007 г. През последните 10 години не бяха направени опити за оздравяване на дружеството, което само поглъща средства от държавния бюджет.От стенограмата от последното заседание на правителството, става ясно, че състоянието на БДЖ не е коментирано пред останалите министри. Премиерът Борисов, който обикновено има мнение по всеки въпрос и е обстоятелствен в обясненията си, сега запазва мълчание:", "date": "2018.07.06", "title": "Спасителният заем за БДЖ ще се плаща от концесията на летище София"}
{"url": "https://offnews.bg/tenis/viktoria-tomova-ot-tribunite-postoianno-se-chuvashe-hajde-viki-683893.html", "text": "Първата ни ракета при жените Виктория Томова сподели пред \"bTV\", че е заминала за Лондон без очаквания за големи победи в турнира от Големия шлем \"Уимбълдън\" и е доволна от постигнатия резултат.Томова спечели 3 мача в квалификациите на \"Уимбълдън\" и така влезе за първи път в основната схема на най-престижния тенис турнир в света. Там също спечели мача си в първи кръг, преди да отпадне от бившата номер 1 в света Серина Уилямс.\"Първо ме поздрави и каза, че съм играла много добре, след което аз ѝ казах, че за мен винаги е било мечта да играя с нея. Тя каза: „О, наистина ли?”. Беше някак си учудена.По трибуните имаше толкова много българи. Много ме подкрепяха, даже повече от Серина, постоянно се чуваше: \"Хайде, Вики!\". Много се зарадвах\", каза Томова.", "date": "2018.07.06", "title": "Виктория Томова: От трибуните постоянно се чуваше \"Хайде, Вики\""}
{"url": "https://offnews.bg/112/shest-avtomobila-izgoriaha-pri-palezh-v-avtokashta-v-sofia-683880.html", "text": "Шест автомобила изгоряха при среднощен палеж в автокъща в столичния кв. „Слатина”, съобщава bTV, позовавайки се на собствениците на обекта. Когато са отишли на мястото, те са заварили пожарната и полицията, които вече са изгасили опожарените коли и са правили оглед на мястото.Видеозапис е запечатал момента на нападението - от него се вижда, че подпалвачите прерязват мрежата и така проникват в автокъщата.Сегашните собственици съобщиха, че на предишния наемател също е била подпалена най-скъпата кола.Щетите, които са претърпели от палежите обаче, са за 80 000 лв.", "date": "2018.07.06", "title": "Шест автомобила изгоряха при палеж в автокъща в София"}
{"url": "https://offnews.bg/izvan-terena/masha-ot-rostov-detronira-natalia-nemchinova-683932.html", "text": "Световното първенство в Русия наближава своя край и вече стават ясни основните фаворити за трофея.Не по-малко ожесточена е и битката за Най-красива фенка на трибуните. Безспорен лидер от началото на шампионата беше 29-годишната Наталия Немчинова, за която погрешно се твърдеше, че е порнозвезда. Нова звезда обаче изгря на небосклона и тя свети по-ярко и от Наталия.Това е 24-годишната Мария Лиман от Ростов на Дон, който хвърли всички дрехи в чест на победата над Испания в 1/8-финалите.Красавицата сподели атрактивните кадри със своите 450 000 последователи в Инстаграм, като добави и доста нови към списъка, които с интерес разглеждат предишните й публикации. Определено има какво да се види.", "date": "2018.07.06", "title": "Маша от Ростов детронира Наталия Немчинова"}
{"url": "https://offnews.bg/sviat/iaponskite-vlasti-ekzekutiraha-lidera-i-shestima-chlenove-na-sektata-683852.html", "text": "Шоко Асахара, лидерът на сектата \"Върховна истина на Аум\" и шестима негови последователи бяха екзекутирани в Япония.Те бяха осъдени заради атаките с газ зарин в час пик в метрото на японската столица Токио през март 1995 г. Тогава загинаха 13 души, а повече от 6 000 бяха ранени.Екзекуцията е изпълнена чрез обесване 19 години след издаването на първата смъртна присъда. Отлагането ѝ се дължеше на обжалванията и на последния член на сектата.От правителството потвърдиха, че Шоко Асахара е бил екзекутиран в петък сутрин в затвор в Токио. Малко по-късно това е било направено и с последователите му.В месеците след атаката в столицата сектата се опита на няколко пъти да отрови още хора с циановодород. В годините преди нападението сектата беше много популярна в Япония и имаше десетки хиляди членове. Тя смесваше индуиски, будистки и християнски вярвания в сложна смесица от предсказания за края на света.И до днес сектата съществува, след като се отрече от Шоко Асахара и промени някои от вижданията си.През 80-те и 90-те години на миналия век сектата успя да привлече до 10 000 последователи, включително учени, лекари, адвокати и други представители на елита, а на сметката ѝ са записани множество престъпления.", "date": "2018.07.06", "title": "Японските власти екзекутираха лидера и шестима членове на сектата \"Върховна истина на Аум\""}
{"url": "https://offnews.bg/obshtestvo/den-24-ot-gladnata-stachka-bosia-i-poddrazhnitcite-mu-na-protest-pred-683884.html", "text": "И днес пред парламента е обявилият гладна стачка дисидент Николай Колев-Босия, протестиращ срещу корупцията в Автомобилната администрация.Протестът започна в 8:30. Около 40 души, съмишленици на Босия, го подкрепиха и дойдоха с него пред Народното събрание.Протестиращите се опитаха да стигнат до сградата, но полицията им попречи. Униформените обясниха, че има обособена зона за сигурност и гражданите не могат да я нарушават. Протестиращите опитаха да тръгнат на шествие покрай парламента, но от полицията заявиха, че зоната на сигурност \"е в цяла София\"Стигна се и до сблъсък между Манол Глишев, един от поддръжниците на Бсоия, и полицията.Николай Колев обяви, че няма да спре гладната си стачка, докато не бъдат подадени оставки в ДАИ и докато не си тръгне министърът на транспорта, под чиято шапка работи Автомобилната администрация. Заради корупцията в системата, неграмотници вземат книжки, а после се превръщат в убийци по пътищата, посочи Босия. Той поиска и оставките на народните представители.", "date": "2018.07.06", "title": "Ден 24 от гладната стачка: Босия и поддръжниците му на протест пред парламента (снимки)"}
{"url": "https://offnews.bg/sviat/referendumat-za-imeto-na-makedonia-shte-e-mezhdu-23-septemvri-i-7-okto-683886.html", "text": "Референдумът в Република Македония за преименуването на страната на Република Северна Македония вероятно ще се състои в края на септември, съобщи премиерът Зоран Заев, цитиран БТА.В интервю за гръцката държавна телевизия ЕРТ Заев предположи, че допитването ще бъде произведено между 23 септември и 7 октомври.\"Надявам се, че резултатът ще бъде положителен\" и че \"15 януари 2019 г. процедурата за ратифициране на споразумението ще бъде приключена\", подчерта македонският премиер, който заедно с гръцкия си колега Алексис Ципрас е архитект на договора, целящ да сложи край на стар спор между двете съседни страни.Резултатът от референдума обаче е несигурен, тъй като се очаква националистическата опозиция в Македония, която е враждебна към какъвто и да било компромис с Гърция, да призове да се гласува с \"не\", отбелязва Франс прес.Вчера македонският парламент ратифицира за втори път споразумението, подписано в средата на миналия месец. На 26 юни президентът Георге Иванов отказа да подпише ратифицирания договор. По конституция той не може да наложи за втори път вето на споразумението.С това обаче процесът на ратифицирането съвсем няма да е приключил. При положителен резултат на референдума, промяната на името на Република Македония ще трябва да бъде закрепена с конституционна поправка, за която вече ще е необходимо мнозинство от две трети, с каквото премиерът не разполага.И при двете ратифицирания, споразумението бе утвърдено с 69 гласа \"за\" от 120-членния македонски парламент. Република Македония се надява договорът да й осигури бързо започване на преговори за присъединяване към Европейския съюз и покана за членство в НАТО, отбелязва Франс прес.Гръцкият премиер Алексис Ципрас междувременно предупреди македонското правителство, че ако не успее да прокара конституционната поправка за промяна на името на страната, то тогава пътят към ЕС и Алианса ще бъде блокиран.", "date": "2018.07.06", "title": "Референдумът за името на Македония ще е между 23 септември и 7 октомври"}
{"url": "https://offnews.bg/112/neizvestni-masovo-umartviavat-kucheta-v-selo-iundola-683883.html", "text": "Над 20 сигнала са получени в Окръжната прокуратура в Пазарджик за умъртвени животни в района на велинградското село Юндола, съобщиха от пресцентъра на държавното обвинение. Образувана е проверка на подадените от граждани данни за евентуално престъпление - проявена жестокост към гръбначно животно и причиняване на смърт.Деянието е криминализирано и се наказва с до 3 години затвор и глоба до 5000 лева.По случая тече досъдебно производство в полицията, направени са проверки и от общината. Информацията за случващото се е много противоречива. Според различни граждани, повечето от над 40 бездомни животни са отровени, докато официално подадените данни са за едно-две, за които не е доказано как и дали са убити, уточнява \"Дарик\".Единственият сигурен факт до момента, е, че в курорта от началото на лятото са се появили няколко десетки безпризорни кучета. Вероятно - в резултат на българския феномен, наречен „кучешки туризъм“, или иначе казано - от нечии опити да се отърве от проблема, като го прехвърли в чужда територия.За масовото убийство на четириноги се заговори след постинг в социалните мрежи от потребителка на име Невена Сергеева. Тя загатва, че отравянето идва броени дни, след като зоозащитници подават сигнал в кметството на Юндола и в Община Велинград за гладуващи животни. И дори твърди, че следите се заличават, а местните управници отричат да има такова нещо.Сред жертвите са и майки, имало реална опасност да бъдат убити и останалите живи, пише още Сергеева.Според нея кметовете се опитват да обезоръжат доброволците, за да правят каквото си искат. Качени са и две снимки на мъртви кучета, на една от които ясно се вижда характерната за отравяне пяна около устата.В разразилата се дискусия се появиха и обвинения срещу кмета на Юндола Мехмед Местан, че е уредил заравянето на погубените четириноги и че е заплашвал хората от селото, за да не коментират и да се прикрие престъплението.Той обаче категорично отрича и казва, че го обвиняват за чужди грехове. Нямало отровени кучета, а били убити от други, обучавани за боеве от местен жител. В селището имало два развъдника за бойни кучетаКметът разказва, че бездомните животни в Юндола наистина са много. Твърди, че ги оставят самите им стопани. Жителите приемат животните различно – едни ги хранят, други се възмущават, децата екскурзианти се плашат. Случвали са се неприятни ситуации. Не толкова със скитащите, колкото с агресивните бойни кучета, които са по-големи от някои деца и ги нападат, за да им вземат закуската от ръцете.Стопанинът на обучаваните за бой кучета бил не по-малко самонадеян, разказва още Местан. Мъжът се самонастанил в бивша база на Българската народна банка и там си устроил развъдник. Подавани са жалби по този повод, но без успех.Сигнал за убити животни е получен и в община Велинград, откъдето са организирали проверка, каза пиарката Бояна Кирилова. В комисията са били двама полицейски инспектори, еколог и ветеринар. Те също се натъкнали на изненадващи неща. Потърсили авторката на сигнала и се оказало, че тя не е от Юндола, а и в момента е на море, не в селището. Но изненадите не свършили с това.По случая е образувано досъдебно производство, фактите се проверяват, коментира говорителят на Областната дирекция на МВР Мирослав Стоянов. По данни на колегите му, е намерено само едно мъртво куче и то е било подхвърлено от местен жител, чиято самоличност е установена, пред кметството. Ще се търси причината за смъртта на животното и ако е убито, виновникът ще понесе наказателна отговорност. Своята отговорност ще понесат и разпространилите невярната информация за повече от 20 отровени четириноги, ако се установи кои са.Юндола е едно от местата, където масово се изоставят кучета, при това организирано, коментира по този повод пред национални медии Явор Гечев от Фондация „Четири лапи“. Не само от граждани, но и от общини. Очевидно броят им е станал много голям и някой е решил да се саморазправя, което е престъпление и трябва да се наказва с цялата строгост на закона, каза още Гечев.", "date": "2018.07.06", "title": "Неизвестни масово умъртвяват кучета в село Юндола"}
{"url": "https://offnews.bg/sviat/darzhavniat-sekretar-na-sasht-e-v-severna-koreia-683885.html", "text": "Американският държавен секретар Майк Помпейо пристигна в Северна Корея, съобщиха световните агенции.Това е негова трета визита там и първата след историческата среща на върха между Доналд Тръмп и Ким Чен-ун на 12 юни в Сингапур. В Пхенян Помпейо се надява да получи точни разяснения от Северна Корея относно денуклеаризацията.При пристигането си Помпейо бе посрещнат от севернокорейския си колега И Йон-хо и от дясната ръка на Ким Чен-ун - Ким Йон-чхол, предаде. Последният изигра ключова роля заедно с Помпейо в уреждането на срещата на върха в Сингапур, предаде БТА.Целта на визитата на Помпейо в Северна Корея е въпросът с тленните останки на 200 американски военни, водещи са изчезнали през Корейската война, и първоначално споразумение за севернокорейските ядрени обекти, които да бъдат декларирани, каза американски представител пред Ройтерс.Междувременно севернокорейският лидер изпрати послание на бившия кубински президент Раул Кастро, предаде Франс прес, цитирана от БТА. Съдържанието на писмото, донесено в Хавана вчера от висш представител, засега не се разпространява. Висшият представител е заместник-председателят на Корейската трудова партия И Су-йон, който е имал среща с Кастро.", "date": "2018.07.06", "title": "Държавният секретар на САЩ е в Северна Корея"}
{"url": "https://offnews.bg/obshtestvo/bez-voda-na-3-mesta-v-stolitcata-683862.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на сградно водопроводно отклонение на ул. „Стефан Стамболов“ налага спиране на водоподаването от 10:00 до 18:00 ч. на ул. „Стефан Стамболов“ от бул. Тодор Александров“ до ул. „Пиротска“.Във връзка с подмяна на спирателни кранове и пожарен хидрант на ул. „Илия Велинов“ в с. Казичене се налага спиране на водоподаването от 10:00 до 19:00 ч. на ул. „Апостол Ламбов“, ул. „Мито Войнишки“, ул. „Илия Велинов“, ул. „Хаджи Димитър“.Механично почистване и дезинфекция на резервоар „Шумака“ налага спиране на водоподаването от 9:00 до 13:00 ч. в района на вилна зона „Шумака“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. ", "date": "2018.07.06", "title": "Без вода на 3 места в столицата"}
{"url": "https://offnews.bg/kultura/preporachvame-vi-dzhaz-v-parka-na-a-to-jazz-683857.html", "text": "За осма поредна година международният A to JazZ Festival ще се проведе в София. В дните от 6 до 8 юли едно от най-големите и очаквани музикални събития на столицата традиционно ще се разположи в Южния парк.Над 25 хиляди души от страната и много чуждестранни гости посетиха предишното издание на фестивала, за да се насладят на популярното шведско трио Dirty Loops, феноменът на съвременния джаз Robert Glasper Experiment, изключителният Christian McBride и още много други артисти от Европа и България. Програмата на A to JazZ включваше и детска образователна програма, специален фестивален щанд, пъстър арт-базар, барове с коктейли и хапване, както и луди джем сешъни до сутринта.В програмата на A to JazZ Festival 2018 и тази година място ще намерят едни от най-големите имена от световната, българската и европейска джаз сцена, както и много нови възможности за още по-приятно джаз изживяване под открито небе.", "date": "2018.07.06", "title": "Препоръчваме ви: Джаз в парка на A to JazZ"}
{"url": "https://offnews.bg/offtopic/tova-ne-e-romska-svatba-a-rozhden-den-na-deputat-ot-gerb-683899.html", "text": "Пищна двуетажна торта със златна глазура. Върху нея рози и снимка в златна рамка. Отстрани - щедро посипани 500-еврови пачки от захарно тесто.Зрелищното сладкарско изделие не е от ромска сватба, а от рождения ден на депутата от ГЕРБ Георги Станков.С тортата с пачките той е отпразнувал 55-тия си рожден ден на 4 май.Тематично тя е посветена на депутатската дейност на рожденика - върху тортата стои парламентарният звънец, до нея депутатската му карта, с отстрани - снимка от негово изказване от трибуната. Пачките изглежда логично допълват естеството на дейността на народния представител, поне според идейния създател на изделието.Потърсен от OFFNews, народният представител си спомни, че тортата била подарък изненада от жената на негов приятел. На въпроса как свързва парламентарната си работа с пачките, той отговори: \"Нали не мислите, че са истински.\"Купонът е бил в заведение в избирателния район (Хасковски) на Станков.Депутатът Георги Станков не е особено познат в публичното пространство. Между оскъдните новини, в които името му се споменава, са посещения на два фестивала. Избран е от Хасковския избирателен район и това е първият му мандат в НС. Бил е областен координатор на ГЕРБ в Любимец и шеф на Областната дирекция по безопасност на храните в Хасково. Съпругата му е председател на общинския съвет в Любимец. Съгражданите му го знаят и с прякора Пъската, който на местния диалект означава Семката.По професия Георги Станков е ветеринарен лекар. Член е на комисиите по отбрана и земеделие. ", "date": "2018.07.06", "title": "Това не е ромска сватба, а рожден ден на депутат от ГЕРБ"}
{"url": "https://offnews.bg/politika/radev-i-premierat-na-kitaj-obsadiha-sazdavaneto-na-tcentar-za-perspekt-683927.html", "text": "\"Президентът на България ми предложи една идея - за създаването на нов изследователски център в София. Това е много добра идея\", каза Къцян на среща с президента Радев.„Утре ще се проведе Срещата на върха между правителствените ръководители от Централна и Източна Европа. Тогава искам да обявя, че в София ще се учредява този център“, заяви той.Президентът Радев заяви, че \"си струва да проучим идеята\" за изграждане на Център за перспективни изследвания в София. По думите на Радев центърът ще работи в направленията, които \"до момента ни спират - липсата на достатъчно информация, не добро познаване на стандарти, процедури и модели на функциониране на двете страни“.Според президента центърът може да съдейства за координацията на проектите в икономическата и във всички други сфери в региона.Един такъв център може да повиши неимоверно много ефективността на нашите отношения и да съдейства за координацията на проектите в икономическата и всички други сфери в нашия регион, обясни Радев.", "date": "2018.07.06", "title": "Радев и премиерът на Китай обсъдиха създаването на Център за перспективни изследвания"}
{"url": "https://offnews.bg/112/selskostopanski-samolet-padna-mezhdu-pazardzhik-i-plovdiv-obnovena-683910.html", "text": "Селскостопански самолет е паднал между Пазарджик и Пловдив.Авиокатастрофата е станала малко след 13 ч.Самолетът е паднал в оризище на около 500 метра от магистрала „Тракия”.При приземяването селскостопанският самолет е попаднал на мека почва и се е преобърнал.Пилотът - единственият човек, който се е намирал в самолета, e настанен в болница. Той е изваден от спасителен екип на пожарната в Пловдив. По първоначални данни мъжът е в добро общо състояние, без сериозни травми и наранявания.На мястото се извършва щателен оглед от дежурна група при полицейското управление в Пазарджик. Достъпът до самолета е силно затруднен поради труднодостъпния терен, съобщи Мирослав Стоянов, говорител на ОДМВР -Пазарджик, цитиран от \"Фокус\".", "date": "2018.07.06", "title": "Селскостопански самолет падна между Пазарджик и Пловдив (обновена)"}
{"url": "https://offnews.bg/offtopic/fejsbuk-se-zabavliava-s-aktcia-shum-vitoshka-ne-e-efektivno-na-vsek-683905.html", "text": "Фейсбук потребителите заляха страницата на вицепремиера Валери Симеонов с подигравателни коментари след съобщението за снощната му акция \"Шум\" в центъра на София и в Студентски град.В подробен пост в социалната мрежа вицето разказа за проверките, като този път спомена поименно проверените заведения и дори гостуващитя попфолк изпълнители. Управата и персоналът навсякъде съдействала, а клиентите се снимали с него, отчете Симеонов.пише потребител.добавя друг.Много хора призовават вицепремиера да направи проверки и в ромските махали:Валери Симеонов лично отговаря на един от тези коментари:Потребителите не пропускат да отбележат и маркетинговия ефект на акцията:Няколко души критикуват вицето, че удря един от малкото работещи бизнеси и заетите в него:Още от по-интересните коментари:", "date": "2018.07.06", "title": "Фейсбук се забавлява с акция 'Шум-Витошка': Не е ефективно на всеки патрул да слагаме министър"}
{"url": "https://offnews.bg/kultura/parvoto-balgarskoto-zname-na-antarktida-se-pribra-v-nim-683934.html", "text": "Първото българско знаме, развявало се на Антарктида, пристигна у нас след 30 години. То ще стане експонат на Националния исторически музей като част от експозицията, посветена на Антарктида. ТПървият български флаг на Антарктида се развява през далечната 1988 г. Той е бил поставен на о-в Ливингстън, където се намира българската полярна станция.Бързо след това буйните ветрове го откъсват от пилона и то попада в ледена цепнатина. След няколко месеца бива намерено от испанец, който го съхранява 30 години. По-късно испанецът подарява знамето на българската експедиция на ледения континент. Скоро ще може да се види е реплика на първата българска постройка на Антарктида - \"Куцото куче\". Очаква се постройката да бъде поставена в двора на НИМ през октомври.", "date": "2018.07.06", "title": "Първото българското знаме на Антарктида се прибра в НИМ"}
{"url": "https://offnews.bg/futbol/stoichkov-otseche-frantcia-e-favorit-estestveno-683906.html", "text": "Легендaта на българския футбол Христо Стоичков сподели пред \"БНТ\", че Франция е фаворит в двубоя от 1/4-финалите на световното първенство срещу Уругвай.Първият полуфиналист на Мондиала ще бъде определен в мача между Уругвай и Франция, който започва днес в 17:00 часа българско време в Нижни Новгород.\"Франция е фаворит, естествено. По-добър отбор, по-обигран отбор. Но пък от другата страна имаме един тим, който вече 8 години играе почти в един и същ състав.Това, че Кавани няма да бъде на разположение (на селекционера Оскар Табарес) може да бъде най-голямата загуба за Уругвай. Един нападател, който показа качествата си, заедно с Луис Суарес, но на този етап няма да може да участва в днешния двубой.Да се надяваме, че ще стане един хубав двубой. Французите са един отбор с много голяма динамика, с ясни критерии какво трябва да се направи. От другата страна пък е отбор, който има здрава защита.Двамата централни бранители на Уругвай играят вече много време заедно, а са съотборници и в Атлетико Мадрид. Уругвуай е балансиран отбор, ще видим дали няма да се уплашат да задържат топката, да имат повече разигравания, да провокират френския отбор да бяга повече и да хаби сили.Видяхме обаче, че много изненади се получиха на това световно първенство. Да се надяваме, че тук няма да има голяма изненада\", каза Стоичков.", "date": "2018.07.06", "title": "Стоичков отсече: Франция е фаворит, естествено"}
{"url": "https://offnews.bg/112/bager-probi-gazoprovod-v-plovdiv-ottcepiha-rajona-683904.html", "text": "Багер прекъсна газопровод в Пловдив в петък. Има изтичане на газ и районът е отцепен, собщава Нова тв.Аварията стана на ул. \"Царевец\" 11 в квартал \"Смирненски\". Сигнал е подаден на телефон 112 минути след 10.30 ч.На мястото веднага са изпратени екипи на полицията и пожарната.В този район се намират общежитията на Медицинския университет и голяма болница.По-късно стана яно, че екипи на фирмата собственик на газопровода и пожарникари са спрели по най-бързия начин подаването на газ и аварията вече е отстранена.", "date": "2018.07.06", "title": "Багер проби газопровод в Пловдив, отцепиха района"}
{"url": "https://offnews.bg/obshtestvo/leten-trafik-bez-remonti-po-trakia-i-zasilen-politcejski-kontrol-683933.html", "text": "Ограничаваме максимално ремонтите по автомагистралите през летния сезон, заяви министърът на регионалното развитие и благоустройството Николай Нанков на брифинг в МВР днес. Изключение е автомагистрала „Хемус“, където заради необходимостта от спешни ремонти са затворени неремонтираните тръби на тунелите „Витиня“ и „Ечемишка“ и едното платно на виадукта „Коренишки дол“. От тази седмица се очаква повишаване на трафика с около 30% във връзка със започналото придвижване на гастарбайтери от Западна Европа към Турция, поради което се очаква интензивен трафик по автомагистрала „Тракия“ не само в почивните дни, коментира Нанков и призова да се шофира с повишено внимание.Поради това ремонтните дейности по АМ „Тракия“ са преустановени, а през летния сезон няма да се работи заради тежкия трафик. В дните, когато той е най-интензивен, движението на тежкотоварни превозни средства ще се ограничава, каза още Нанков. Министърът на вътрешните работи Валентин Радев предупреди, че през цялото лято ще има засилен полицейски контрол по пътищата. МВР е командировало 800 служители от Охранителна полиция за целия сезон, които ще изпълняват контролни дейности в областите с морски курорти - Добрич, Варна и Бургас.", "date": "2018.07.06", "title": "Летен трафик: Без ремонти по 'Тракия' и засилен полицейски контрол"}
{"url": "https://offnews.bg/obshtestvo/iztegliat-ot-aptekite-62-lekarstva-za-kravno-i-sartce-zaradi-zamarsiav-683903.html", "text": "Изпълнителната агенция по лекарствата обяви, че блокира продажбата на лекарствени продукти, съдържащи валсартан, поради наличие на вероятно канцерогенен примес в активното вещество, произведено от Zhejian Huahai Pharmaceuticals.Съставката валсартан част от медикаменти за високо кръвно, сърдечна недостатъчност и терапия след инфаркт.Ограничението важи за целия ЕС, става ясно от съобщението.Европейската агенция по лекарствата (EMA) и националните компетентни органи са били информирани за наличие на примес в активното вещество валсартан, произведено от Zhejiang Huahai Pharmaceuticals. Мястото на производството е Chuannan, Duqiao, Linhai, Китай.Става въпрос за примеса N-нитрозодиметиламин (NDMA), който се класифицира като вероятен канцероген.Проучването на производителя е показало, че замърсяването е свързано с промени в производствения процес, въведени през 2012 г. Това не е свързано с установени нарушения при спазването на правилата за добра производствена практика (GMP) и не е известно други активни вещества от тази компания да са засегнати.Zhejiang Huahai е докладвала за тези примеси на производителите на крайните лекарствени продукти в Европейския съюз, които използват активното вещество валсартан, за да произвеждат лекарствени продукти с валсартан, които от своя страна са съобщили за това на регулаторните органи в ЕС.EMA и НКО работят съвместно, за да проучат степента на замърсяване с NDMA при лекарствените продукти, съдържащи валсартан, и възможното им въздействие върху пациентите, които ги приемат. Допълнителна информация за това проучване ще бъде направена публично достояние, веднага след като бъде на разположение, уточняват от Агенцията по лекрствата.Междувременно, като предпазна мярка, ИАЛ блокира лекарствените продукти, съдържащи активното вещество валсартан, доставено от Zhejiang Huahai в ЕС.На българския фармацевтичен пазар има много други терапевтични алтернативи, съдържащи ангиотензин-II-рецепторни антагонисти, уточняват от ИАЛ.Само някои лекарствени продукти, съдържащи валсартан, са повлияни от блокирането.Пациентите, приемащи лекарствени продукти, съдържащи валсартан, които имат въпроси относно засегнатите лекарства, трябва да се свържат с фармацевт и лекуващия им лекар.Валсартан е ангиотензин-II-рецептор антагонист, използван за лечение на артериална хипертония, скорошен миокарден инфаркт и сърдечна недостатъчност. Той се предлага на фармацевтичния пазар самостоятелно или в комбинация с други активни вещества.№ Търговско име1 Valsavil AM 5 mg/80 mg film-coated tablets2 Valsavil AM 5 mg/160 mg film-coated tablets3 Valsavil AM 10 mg/160 mg film-coated tablets4 Valtensin 320 mg film-coated tablets5 Valtensin 80 mg film-coated tablets6 Valtensin 160 mg film-coated tablets7 Valstor 160 mg film-coated tablets8 Co-Valstor 160 mg/12,5 mg film - coated tablet9 Valsalen 160 mg film-coated tablets10 Valsalen H 160 mg/12,5 mg film-coated tablets11 Valsalen H 160 mg/25 mg film-coated tablets12 Valsarcon 160 mg film-coated tablets13 Valsarcon 320 mg film-coated tablets14 Sarteg 40 mg film-coated tablets15 Sarteg 80 mg film-coated tablets16 Sarteg 160 mg film-coated tablets17 Sarteg HCT 80 mg/12,5 mg film-coated tablets18 Sarteg HCT 160 mg/12,5 mg film-coated tablets19 Sarteg HCT 160 mg/25 mg film-coated tablets20 Valtensin Plus 80 mg/12.5 mg film-coated tablets21 Valtensin Plus 160 mg/12.5 mg film-coated tablets22 Valtensin Plus 160 mg/25 mg film-coated tablets23 VAPRESS 80 mg film- coated tablets24 VAPRESS 160 mg film-coated tablets25 Vamadrid 40 mg film-coated tablets26 Vamadrid 80 mg film-coated tablets27 Vamadrid 160 mg film-coated tablets28 Vamadrid 320 mg film-coated tablets29 Suvartar 160 mg film-coated tablets30 VALZAP 160 mg film- coated tablets31 Valsavil 40 mg film-coated tablets32 Valsavil 80 mg film-coated tablets33 Valsavil 160 mg film-coated tablets34 VALZAP H 160 mg/12,5 mg film-coated tablets35 Asbima5 mg/800 mg film-coated tablets36 Asbima5 mg/160 mg film-coated tablets37 Asbima 10 mg/160 mg film-coated tablets38 Bevacomb 5 mg/160 mg film-coated tablets39 Bevacomb 10 mg/160 mg film-coated tablets40 Sartesta 5 mg/80 mg film-coated tablets41 Sartesta 5 mg/160 mg film-coated tablets42 Sartesta 10 mg/160 mg film-coated tablets43 Valtensam 5 mg/160 mg film-coated tablets44 Valtensam 10 mg/160 mg film-coated tablets45 Valsavil Comp 80 mg/12,5 mg film-coated46 Valsavil Comp 160 mg/12,5 mg film-coated47 Suvartar H 160 mg/12,5 mg film-coated tablets48 Suvartar H 160 mg/25 mg film-coated tablets49 Valtensin plus 320 mg/12.5 mg film - coated tablets50 Co-Sartroval 160mg/25mg film-coated tablets51 Nortivan Neo 160 mg film-coated tablets52 Nortivan 80 mg film-coated tablet53 Nortivan 40 mg film-coated tablets54 Vanatex HCT 80 mg/12.5 mg film - coated tablets55 Vanatex HCT 160 mg/25 mg film - coated tablets56 Vanatex 80 mg film - coated tablets57 Vanatex 160 mg film - coated tablets58 Valsol plus160 mg/25 mg film-coated tablets59 Valsavil Comp 80 mg / 12,5 mg film - coated tablets60 Valsavil Comp 160 mg / 12,5 mg film - coated tablets61 Valtensin plus 320 mg/25mg film - coated tablets62 Valsargamma 160mg film-coated tablets", "date": "2018.07.06", "title": "Изтеглят от аптеките 62 лекарства за кръвно и сърце заради замърсяване в състава. Вижте списък на блокираните медикаменти"}
