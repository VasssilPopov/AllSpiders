{"url": "https://offnews.bg/leka-atletika/ivet-lalova-ostana-sedma-na-finala-na-svetovnoto-v-doha-712386.html", "text": "Първата дама на леката ни атлтика Ивет Лалова се класира на седмо място на финала на Световното първенство в катарската столица Доха.Българката записа резултат от 22.77 секунди в спринта на осемте най-силни състезателки на 200 метра. Шампионка е Дина Ешър Смит от Великобритания с 21.89 секунди.Сребърният медал стана притежание на американката Бритъни Браун с 22.22 секунди, а швейцарката Муджинка Камбунджи се окичи с бронза с 22.51 секунди.Американките Англерне Анелъс и Дезирея Брайънт останаха четвърти и пети, а шеста е Джина Бас от Гамбия. След Лалова пък финишира Тиния Гайтър от Бахама.", "date": "2019.10.02", "title": "Ивет Лалова остана седма на финала на Световното в Доха"}
{"url": "https://offnews.bg/obshtestvo/prokuraturata-v-razgrad-proveriava-oblastnata-bolnitca-sled-smartta-na-712364.html", "text": "Окръжната прокуратура в Разград образува досъдебно производство по повод смъртта на дете в областната болница МБАЛ „Св. Иван Рилски“ в града. Постъпила е жалба от родителите на момченцето, родено през октомври 2018 г., към която са приложени медицински документи, съобщават от прокуратурата.Ще бъде изискана медицинската документация от постъпването на детето в болничното заведение до смъртта му на 24 септември т.г., както и резултатите от аутопсията и вътрешната проверка в болницата и проверката на РЗИ – Разград по случая. Предстоят разпити за всички медици, които са лекували бебето.11-месечното момченце е било прието с пневмония, а няколко дни по-късно починало след усложнение от ротавирус. Майката Йоана Николова се съмнява, че става въпрос за лекарска грешка и немарливост, съобщава Нова телевизия.След 5 дни лечение в педиатрията детето е преместено в инфекциозното отделение, където е починало. По епикриза диагнозата на детето е ротавирус. Освен двустранната пневмония имало и придружаващи заболявания - остра дихателна и сърдечна недостатъчност, както и мозъчен оток и анемия.„След няколко дни ми дават нова епикриза от инфекциозното – със същата дата, то реално е стара дата. В документа бяха описани същите придружаващи заболявания, но имаше и допълнително - Синдром на Рей”, поясни майката.От ръководството на разградската болница посочиха, че по случая е била свикана лекарска комисия. Нейното заключение е, че диагностицирането и лечението са били правилни.Според директора на болницата д-р Гечо Жеков още при приемането на детето в педиатрия е започнато лечение с антибиотици заради симптомите му. След като направили изследване и станало ясно, че се касае за вирус, лечението продължило в инфекциозното отделение.", "date": "2019.10.02", "title": "Прокуратурата в Разград проверява областната болница след смъртта на 11-месечно бебе"}
{"url": "https://offnews.bg/zdrave/ia-meditcinski-nadzor-zapochva-proverka-na-vsichki-takanni-banki-712363.html", "text": "Спешни проверки във всички тъканни банки разпореди Изпълнителна агенция \"Медицински надзор\". Инспекциите са с извънреден характер, а целта им е да бъде проверено дали се спазват изискванията на Закона за трансплантации на органи тъкани и клетки и Наредба № 6 от 2007 г. за утвърждаване на Медицинския стандарт за трансплантация на органи тъкани и клетки.До 8 ноември инспекторите ще проверяват онези лечебни заведения, които осъществяват вземане и съхраняване на проби от пъпна връв. Те ще следят и дали са спазени изскванията за оборудване и квалификация на персонала. Освен това ще се проверява и как се водят донорските досиета, редовни ли са изискуемите регистри, както и отчетността към ИАМН.10 са лицензираните частни банки у нас. Съществува и обществена банка в УМБАЛ \"Александровска\". Пет от банките са чуждестранна собственост и обработват и съхраняват ценните клетки в лаборатории на компаниите майки извън страната.  Обобщени резултати от проверките могат да се очакват в десетдневен срок, след тяхното приключване, съобщават от агенцията.", "date": "2019.10.02", "title": "ИА \"Медицински надзор\" започва проверка на всички тъканни банки"}
{"url": "https://offnews.bg/temida/balgarski-sad-otkazal-na-arestant-da-pogrebe-brat-si-osadena-darzhav-712351.html", "text": "Български съд е отказал на арестант да присъства на погребението на брат си, заради което сега държавата ни е осъдена да го обезщети. Изплащането на сумата от хазната бе решено днес от Министерския съвет. Заради друго дело - водено също пред Европейския съд по правата на човека - страната ни ще плати обезщетение на три жени, внесли жалба във връзка с опита на Столична община да премахне незаконния ромски квартал \"Баталова воденица\" (2005-2006 и 2008 г.), като изсели незаконно живеещите там хора, но без да им осигури друг подслон.120 336 лв. е общата сума, която ще бъде пренасочена от хазната към жалбоподателите по двете дела, постановени на 2 май 2019 г. и на 11 юли 2019 г.Вецев срещу БългарияГ-н Вецев е задържан в Пазарджик на 6 февруари 2015 г. за грабеж. На 14 август прокуратурата внася обвинителния акт в Районния съд в Пазарджик. На 18 септември Вецев научава, че живеещият в Германия негов брат е починал. Иска разрешение от съда да присъства на погребението, планирано за 26 септември в София. Съдът уважава молбата ден по-рано. Разпорежда мъжът да бъде ескортиран до София, но областната служба \"Охрана\" към Министерството на правосъдието възразява: правилникът ѝ предвижда тя да осигурява транспорт за задържани само за явяването им пред съд, не и за присъствие на погребение. Съдът отменя определението си с мотива, че \"не е оправдано подобна услуга да бъде във финансова тежест на държавата, още повече – в неработен ден\".Вецев лежи в затвора 18 месеца, съгласно споразумение с прокуратурата, постигнато, след като той се признава за виновен. Но той повдига оплакване за нарушено право на семеен и личен живот поради отказа да присъства на погребението на брат си. Правителството възразява, че мярката е предвидена в закона и ограничението ѝ е оправдано. ЕСПЧ обаче не е на същото мнение. Отказът да се разреши на задържан да присъства на погребението на свой близък представлява намеса в правото му на неприкосновеност на личния и семейния живот по смисъла на член 8 от Конвенцията за защита правата на човека и основните свободи - категоричен е Съдът. Чл. 8 не гарантира безусловно право на разрешение за излизане от местата за задържане по повод погребение, но националните власти трябва да преценят основателността на молбата. В случая мотивите на властите да я отхвърлят не са били от решаващо естество - смята ЕСПЧ. Отказът не е продиктуван например от опасност за обществото при разрешаване присъствието на Вецев на погребението, а само от липсата на регламентация в законодателството. Съдът е категоричен, че е нарушен чл. 8 от Конвенцията.Той ще бъде обезщетен с 1500 евро за претърпени неимуществени вреди.Йорданова и други срещу БългарияДелото „Йорданова и други срещу България“ бе заведено заради опитите на Столична община да премахне ромския квартал \"Баталова воденица\" през 2005-2006 г. и 2008 г., като изсели жителите му, защото живеят незаконно на общинския терен, но без да им осигури друг подслон.Европейският съд взема решение през 2018 г., според което българските власти са нарушили чл. 1 от Протокол №1 към Конвенцията за правата на човека, като не са изпълнили влезли в сила административни актове на трите жалбоподателки чрез акции.Затова държавата ни ще плати по 20 015 евро на две от тях, а на третата - 18 160 евро за претърпени имуществени вреди. Днес МС взе решение за изпълнение на решението и изплащане на парите.Присъдени са още 1837 евро за разходи и разноски по делото.Съдът отхвърля претенциите на жалбоподателките за дивиденти и лихви, както и претенциите за неимуществени вреди, като счита, че намирането на нарушение представлява достатъчна обезвреда.", "date": "2019.10.02", "title": "Български съд отказал на арестант да погребе брат си. Осъдена, държавата ще му плати обезщетение"}
{"url": "https://offnews.bg/futbol/v-briuzh-se-iadosvat-che-sa-izpusnali-pobedata-sreshtu-real-712362.html", "text": "Нападателят на Брюж Емануел Денис съжалява, че белгийците не са успяли да победят Реал Мадрид. Двата отбора завършиха наравно 2:2 в среща от Група A на Шампионска лига. Денис отбеляза два гола, а главен съдия на двубоя бе Георги Кабаков.\"Белия балет\" изигра ужасно първо полувреме и губеше с 0:2, но след това успя да отговорят и да стигна до 2:2, което може и да е неприятно, но при всички положения не е фатално, тъй като мадридчани и Галатасарай имат по 1 точка, а Брюж е с 2 и битката за второто място е отворена.\"Всички си мислеха, че лесно ще ни победят. Но ние се подготвихме за този мач, повярвахме и имахме добро усещане. Поведохме с 2:0 и дори можехме да спечелим.Малко съм разочарован, но в същото време се радвам, че взехме точка в мача със силен отбор\", каза Денис.Халфът на Реал Мадрид Каземиро пък похвали феновете на \"белия балет\" за подкрепата, въпреки усещането, че голяма част от тях по-скоро освиркваха и грачите, отколкото да ги подкрепят.\"В съвременния футбол няма лесни мачове и трябва да уважаваш съперниците. Имаха две положения и ни вкараха два гола през първото полувреме. Този резултат обаче ни дава надежди, въпреки че не бе това, което искахме.Когато губиш с 0:2 започваш да прибързваш и да правиш грешки. Не мисля, че феновете ни бяха ядосани, напротив. Те ни подкрепиха до последно, като отдавна не бях усещал подобна подкрепа, тъй като не спряха да вярват в нас.Важното е, че успяхме да отговорим през второто полувреме и с малко повече късмет щяхме и да спечелим, каза Каземиро.", "date": "2019.10.02", "title": "В Брюж се ядосват, че са изпуснали победата срещу Реал"}
{"url": "https://offnews.bg/obshtestvo/balgaria-poveche-niama-da-dava-grazhdanstvo-sreshtu-kratkotrajni-inves-712365.html", "text": "Чужденците със статут на постоянно пребиваващи у нас повече няма да имат право да получат българско гражданство при облекчени условия срещу краткотрайни инвестиции, реши Министерският съвет с приемането на проект на промени в Закона за българското гражданство.Същото ще важи и за членовете на техните семейства.Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева.Практиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа.Установени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително.С проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето.С промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавна агенция „Национална сигурност“ (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане па молбите и предложенията от Съвета по гражданството.Регламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.10.02", "title": "България повече няма да дава гражданство срещу краткотрайни инвестиции"}
{"url": "https://offnews.bg/kultura/pol-makartni-pozdravi-balgarin-zavarshil-naj-prestizhnata-akademia-za-712361.html", "text": "Бургазлия е първият българин, завършил успешно най-престижната академия за сценично изкуство в Ливърпул, съобщава Нова телевизия. Новата му разработка за бързо запаметяване на сценарий е на път да пробие и в Холивуд. Михаил Михалев облече българска носия на завършването си и получи поздравления лично от легендата на \"Бийтълс\" Пол Макартни.22-годишният Михаил Михалев от Бургас е известен в Ливърпул като Майкъл Уолф. След завършването си на Математическата гимназия в родния Бургас, артистичният младеж се потапя в магията на театъра и сценичното изкуство в най-престижния университет за изкуство в Англия.„Когато още в първи курс ми казаха че преди мен са нямали друг българин в университета се зарадвах. Основно поради две причини. Първата е малко по-егоистична – аз съм първият, който пробива път през тази институция и втората – надявам се поне да съм първия от многото, които ще искат да завършат този престижен университет”, каза Михалев.Той завършва своето артистично начинание и тотално се потапя в света на актьорството, трепета от сцената, дизайн, звук и музика. На завършването си пък вместо обичайните роба и шапка избира да облече автентична българска народна носия. Получава специална значка, връчена лично от легендарният Пол Макартни.„Аз си казах, че ако сега не видят българска носия, няма кога да видят. Даже си спомням като Пол Макартни раздаваше значките на завършването, нямаше никаква представа откъде е моята носия и аз трябваше да му обяснявам. Изкарахме късмет, че баща ми намери народна общност в Лондон и успяхме да вземем носия оттам на заем”, разказва още Михалев.", "date": "2019.10.02", "title": "Пол Макартни поздрави българин, завършил най-престижната академия за сценично изкуство в Ливърпул"}
{"url": "https://offnews.bg/ikonomika/kabinetat-naliva-51-mln-v-remonti-na-vtoroklasni-i-tretoklasni-patish-712366.html", "text": "Правителството ще налее 50 817 326 лв. в ремонти на второкласни и третокласни републикански пътища. Те ще бъдат насочени към бюджета на регионалното министерство, реши кабинетът днес.С 45 317 326 лв. ще се плати за асфалт, локални ремонти, отводняване, наливане на бетон, нова хидроизолация, подмяна на фуги, ремонт и монтаж на ограничителни системи, възстановяване на вертикалната сигнализация, полагане на хоризонтална маркировка, ландшафт.Сред предвидените за ремонти отсечки са Монтана - Лом, Пазарджик - Пловдив, Велинград - Сърница, Сливен - Стара Загора и др., уточняват от МС. Други от обектите са част от туристическите маршрути към Черноморието: Добрич - Албена, Карнобат - Бургас и др.Оставащите 5,5 млн. лв. ще отидат за обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "Кабинетът налива 51 млн. в ремонти на второкласни и третокласни пътища"}
{"url": "https://offnews.bg/politika/mediana-georg-spartanski-mozhe-da-bie-gerb-v-pleven-za-vtori-pat-712367.html", "text": "Настоящият кмет на Плевен Георг Спартански има шансове да остане на поста си за още един мандат, въпреки критиките за работата му и развитието на общината, сочат данните на социолозите от \"Медиана\". Сондажът е направен от агенция „Медиана“ по поръчка на „Институт за модерна политика“. Проведен е на терен 27 септември – 1 октомври 2019 г. с 470 човека 18+ години, жители на община Плевен и е представителен за общината.Според данните 28% от гласоподавателите заявяват подкрепата си за Спартански. Леко преобладават нагласите за смяна на кмета, но те се разпръскват в различни посоки – към различни кандидати. От друга страна, Спартански има значителна маса симпатизанти, удовлетворени от неговата работа (или най-малкото приемащи, че той е по-добрият избор.)Основните конкуренти са кандидата на ГЕРБ Мирослав Петров и Илиян Йончев от БСП – съответно с около 22% и 19% от гласоподавателите в Плевен. Следват д-р Калин Поповски (ВМРО) и Цветан Антов (АБВ).Към момента, най-вероятно е кметските избори в Плевен да се решат на балотаж между настоящия кмет Георг Спартански и кандидата на ГЕРБ или БСП. Прави впечатление, че към момента Спартански привлича немалко симпатизанти именно сред привържениците на ГЕРБ и БСП. Това засилва неговите позиции, но може да се окаже и слабост, ако в последния момент хората с партийни пристрастия се подчинят на партийната дисциплина и гласуват за „своя“ кандидат, въпреки симпатиите си.При балотаж, шансовете са отново на страната на Георг Спартански, показва изследването. Към момента данните очертават висока изборна активност – над 60% от гласоподавателите заявяват готовност да гласуват на предстоящите местни избори.", "date": "2019.10.02", "title": "Медиана: Георг Спартански може да бие ГЕРБ в Плевен за втори път"}
{"url": "https://offnews.bg/ikonomika/dans-vleze-v-dai-v-plovdiv-po-signal-za-koruptcia-712369.html", "text": "Служителите на целия отдел за издаване на лицензи в Изпълнителна агенция \"Автомобилна администрация\" са отведени на разпит, включително техният ръководител, съобщи Нова телевизия.Акцията в ДАИ се води от ДАНС под наблюдението на Специализираната прокуратура и е по сигнал на бизнесмен. Той се оплакал, че служителите от администрацията към транспортното министерство му поискали рушвет, за да му издадат лиценз.Операцията е планирана, а в продължение на няколко месеца служители от ръководството са били под наблюдение. Разследващите от ДАНС са иззели голямо количество документи и компютри.Началникът на ДАИ - Пловдив Иван Въчков е в болнични от три месеца, а временно изпълняващ длъжността е Анна Генова.АНС провежда операция в Държавна агенция \"Автомобилна администрация\" /ДАИ/ в Пловдив.", "date": "2019.10.02", "title": "ДАНС влезе в ДАИ в Пловдив по сигнал за корупция"}
{"url": "https://offnews.bg/nashite-avtori/kalin-terzijski-glupostta-da-badesh-sebe-si-712348.html", "text": "Момче блъснато от кола между улиците \"Бузлуджа\" и \"Шандор Петьофи\"!Прочитам това и си представям - с лазещи по гърба ледени и опасни мравки - как в пет сутринта излизам от тавана, в който живеех; на същите две улички, в тихия център на София, точно там. Но беше преди двайсет и седем години. Излизам и слизам тихо по стълбите. Да не би да събудя някого, да не би да се подаде през процепа на някоя мрачна съседска врата някое зло и проклето съседско око: по нашия край съседите (и в битов, и в политико-географски смисъл) са тия, които те гледат недоброжелателно, изпитателно и ти мислят злото, защото мислят, не без основание, че ти им мислиш злото.Слизам долу, отварям входната врата, заклещвам камъче, защото нямам ключ, а тя е секретна, бързо-бързо, с ръце в джобовете се втурвам навън. Отивам до денонощния магазин, за да си купя цигари (да речем), защото уча по патологична анатомия и още не съм си лягал. Студент по медицина съм. Изведнъж, както пресичам по диагонал тихата предсутрешна черна уличка – грохот, писък, рев, сблъсък – и кола, движеща се с осемдесет километра в час ме помита; аз изхвърчам, блъсвам се като запокитен парцал в отсрещната сграда, колата отминава и после всичко утихва.Естествено, това не се е случвало.И аз, четейки за горкото момче, загинало в нашите объркани дни, се замислям: Защо тогава не е станало, а става сега?Може да се дадат много отговори, повечето от които са очевидни.Но все пак аз съм върл противник на това цъкане с език и опяване: страшно лоши времена настанаха цъ-цъ-цъ, по-лошо не е било, на зле отиваме! Тая похотлива и злорада безнадеждност, която ни е така близка и толкова обичаме да я сеем навсякъде, е чисто и просто подлост: Когато си добре – първо – страх те е, че „добрето” ще свърши; и второ – хубаво е вечно да мрънкаш и да се оплакваш, за да не би другите (а и самият ти!) случайно да си помислят, че си прекалено добре. И да направят нещо, та да не бъдеш чак толкова добре и толкова самодоволен.Това вечно и злорадо опяване е всъщност нашето баене срещу уроки: Когато е хубаво детето казваме: грозно е! Отвратително е! Пу пу – плюем го – да не му е уроки! – защото смъртта и дяволът (но без рицаря по Дюрер) налитат на хубавите неща. И ние – за да ги защитим – наричаме ги грозни и даже се правим, че ги смятаме за грозни. И даже стигаме до там да вярваме, че са грозни.Затова – повярвайте ми – колкото по-лоши неща говорят за живота хората (особено примитивните), толкова, значи, е по-добър животът.Баене против уроки е това окайване и опяване!Но да си кажа: преди, когато аз живеех на \"Шандор Петьофи\", нямаше екстази, спийд, канабис и друсан канабис (напоен с хероин или диазепам, да речем); нямаше кокаин, нямаше амфети и метамфетамин и въобще – доста скучен и еднообразен беше животът от химическа гледна точка. Имаше само давилови капки (тинктура опии), както и морфин, лидол и кодеин, а и злощастно прочутият паркизан, от който хората „паркизанясваха” и обикаляха цяла София по цяла нощ с пулс двеста и сухи като Калахари усти. Тях и сега ги има и хората си ги употребяват, ако са любители на ретрото.Но да не си помисли някой, че обвинявам наркотиците и алкохола за бързото нощно каране, за джигитските изпълнения по малки улички, за дивеенето и разпасаното поведение по улиците! Не, не и не! Те са само една от отвратителните причини.За да те блъснат на малка уличка през нощта и да загинеш от това трябва много лош късмет. Но и други лоши обстоятелства. Някой трябва да кара бързо и невнимателно.И сега ще кажа така: Новият и най-масов наркотик се нарича „Бъди себе си!”Той е това, което трови младите умове, той е това, което отключва зандана с демоните у нас!Някакви малоумни рекламисти и създатели на обществено мнение измислиха и въдвориха тоя, неозначаващ нищо сам по себе си, слоган. И той се имплантира в милиони мозъци като туморна клетка.Защо говоря така?Защото под „бъди себе си” обикновено, забелязал съм, се разбира: отпусни се, нямай задръжки, отпусни си душата – пърди, крещи, реви, дръж се малоумно, дръж се нагло, освободи алчността и егоизма си, слушай силно чалга, слушай турбо чалга, бъди Слави Трифонов, бъди простак на воля, дай воля на дивотията и селянията си, дай воля на агресивните си инстинкти, на низките си желания...бъди себе си...т.е. – бъди животното, което се крие в теб!А както казва клетия и неуспял лъжец Гьобелс – една лъжа, повторена хиляда пъти, става истина.Всъщност „бъди себе си” не е лъжа!Човек действително има (храни) в себе си скот. Един жалък и див скот, който обича да заявява съществуването си чрез каране със сто по улиците нощем. С надуване на двигателя на пистовата моторетка по Цариградско в пет сутринта. С въпиюща, скотска наглост.„Бъди-себе-си” разпасаност, рекламирана наляво и надясно.Каква е целта?Целта се крие в една от изброените горе думи. Думата е „алчност”.Рекламистите, натрапващи непрекъснато идиотизма „Бъди себе си”, имат предвид следната част от нашето „себе си”: не ограничавай алчността си, ненаситната си лакомия за още и още!Не си и помисляй да ги ограничаваш, о ти, свещен потребителю!Отвори пастта си колкото можеш по-широко, а ние ще ти продадем много изгодно и специалния есенен разширител за пасти – та да можеш да си развиваш от октомври нататък пастта още и още по-широко! Да можеш да ламтиш непрекъснато! Бъди себе си – искай и искай и искай! И естествено – купувай, купувай, купувай!И не се ограничавай в нищо!Ако ти се кара с идиотска скорост по идиотските малки нощни улички – карай си! Просто бъди себе си!Тук ще кажа: въобще не знам дали горкото момче от бързото каране на такъв „бъди-себе-си” маниак ли е пострадало. Може и наистина да е просто много лош късмет.Аз говоря за света и за хората въобще.И се надявам да си дадем воля и да не разбираме всяко написано нещо в най-конкретния, елементарен, пораждащ мнителност смисъл. Защото и да си тъп и ограничен, при това – нарочно – е също част от тая проклета „бъди-себе-си” пропаганда!", "date": "2019.10.02", "title": "Калин Терзийски: Глупостта да бъдеш себе си"}
{"url": "https://offnews.bg/112/razkaz-ot-parvo-litce-vidiah-kak-zagina-peshehodetcat-na-bul-praga-712376.html", "text": "\"Не ми се бе случвало досега да усетя последните дихания на умиращ човек. Не го пожелавам на никого.\" Разказът е на Петър Къджилов, бивш пиар на кандидата за кмет на \"Младост\" Десислава Иванчева.По-рано през деня 29-годишен пешеходец загина на място на столичния бул. \"Прага\", прегазен от микробус.Кърджилов разказва, че се е събудил рано сутринта от викове и силно блъскане. Когато станал и погледнал през прозореца, видял как шофьори се разправят на английски с нетрезвен младеж. Бившият пиар решил да излезе и да помогне като успокои младия мъж, който се опитвал да спира коли, и да се обади на 112. Но било твърде късно, защото човекът лежал на платното в локва кръв откъм главата му.\"В платното за насрещното имаше три пъти по-голяма локва кръв - вероятно след инцидента го бяха преместили, което е изключително погрешно. Имаше пристигнал патрул, но никой е се интересуваше от състояноето му, чакаха линейка. Отидох до него (до момчето - бел. ред.) и се наведох да проверя дишането и пулса - много слабо дишане само през устата и силно разреден пулс\", разказва Кърджилов. Той не предприел сърдечен масаж, защото травмата е била много тежка. Затова пък се обадил да помоли линейката да дойде по-бързо. Лекарят само констатирал смъртта на пострадалия.По-късно очевидецът разбрал, че момчето паднало след опит да се качи в движение на микробус.", "date": "2019.10.02", "title": "Разказ от първо лице. Видях как загина пешеходецът на бул. Прага"}
{"url": "https://offnews.bg/temida/dzhok-polfrijman-e-svoboden-da-napusne-stranata-712372.html", "text": "Софийският градски съд остави без разглеждане молбата на адвоката на австралиеца Джок Полфрийман, с която се иска да му бъде отменена наложената в качеството на обвиняем мярка \"Забрана за напускане пределите на Република България\", тъй като тя е отпаднала още преди 8 години.Въпросната забрана е наложена на австралиеца още по времето когато срещу него се водеше делото за убийството на студента Андрей Монов.Това означава, че в момента Джок Полфрийман е свободен да си тръгне от България в мига, когато получи паспорта си от австралийските власти. От МВР вече заявиха, че той все още не е изпратен у нас.В разпореждане от днес председателят на съдебния състав приема, че: „с факта на влизане на присъдата в сила е приключило наказателното производство по делото. Това води до отпадане ex lege /по силата на закона/ и на самата забранителна мярка, поради което и за съда липсва възможност за произнасяне по същество по депозираната молба\".Разпореждането е окончателно.Преди дни Върховният касационен съд ускори делото за предсрочното освобождаване на австралиеца Джок Полфрийман на 7 октомври, вместо на 23 октомври, както реши преди това.В разпореждането на съда се казва, че причината за ускоряването на процеса е \"изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване\" заради предстоящото произнасяне на ВКС.", "date": "2019.10.02", "title": "Джок Полфрийман е свободен да напусне страната"}
{"url": "https://offnews.bg/temida/pusnaha-video-ot-noshtta-na-ubijstvoto-na-andrej-monov-712375.html", "text": "Клип в YouTube показва кадри от нощта на 28 декември 2007 г. с убийството на студента Андрей Монов в София. Клипът носи името \"ИСТИНАТА за Джок Полфрийман\".Разказани са факти от делото, както и са поставени въпроси, останали без отговор. Показани са изследвания от кръвните проби за алкохол - на Полфрийман данните са 0.15 промила, докато за Андрей Монов промилите са 2.9. На места записът е неясен и има титри с обяснения.Заснета е група от младежи, в коята се твърди, че е Андрей Монов, нападнала момче от ромски произход. В суматохата се появява Полфрийман, за да защити рома, но сам станал обект на разправа. Гневът на групата сменила фокуса си и агресията се насочила към австралиеца, той бил съборен на земята и мачкан. В клипа изрично е уточнено, че мъжът на земята е Полфрийман. Неизвестен човек се опитвал да помогне на Джок Полфрийман, но точно той не е разпитан от съда. ", "date": "2019.10.02", "title": "Пуснаха видео от нощта на убийството на Андрей Монов"}
{"url": "https://offnews.bg/politika/anelia-klisarova-obeshta-detska-bolnitca-vav-varna-712373.html", "text": "\"Участвам в битката за кмет на Варна, защото съм родена и израснала тук, във Варна е и семейството ми, затова трябва да променя града, за да останат и внуците ми тук\". Това заяви кандидатът за кмет на Варна, издигнат от БСП, проф. Анелия Клисарова пред Нова телевизия.Тя обясни, че има силна визия за Варна и тя е нейната кауза. \"Инвестиции, иновации, и развиване на промишлеността са задължителни, но те са свързани с образованието. Без дуалната система и развитието на потенциала на младите хора няма как промените да се случат\", коментира Клисарова.И допълни, че трябва да се помисли за жилищните блокове, междублоковите пространства и зелените пространства в града, защото те са част от работата на общината. \"Развитието на здравеопазването е изключително важно и ако съм кмет, Варна ще има детска болница и втори спешен център в \"Аспарухово\", категорична бе Анелия Клисарова.Изграждането на спешен център в кв. \"Аспарухово\" е изключително важно, защото така ще се гарантира достъпът до навременна помощ на хората.\"Има квартали, които нямат канализация и няма визия за тяхното застрояване и развитие. Трябва да се реши къде в града ще се оставят зелените пространства и няма да се застроява. Да се обърне внимание на ежедневните проблеми - чистотата в града, обособяването на паркинги, състоянието на тротоарите, здравословното хранене на децата в детските градини и много други\", посочи Анелия Клисарова.", "date": "2019.10.02", "title": "Анелия Клисарова обеща детска болница във Варна"}
{"url": "https://offnews.bg/obshtestvo/migrantskiat-potok-ot-gartcia-se-e-uvelichil-sas-100-dushi-dnevno-no-712382.html", "text": "Мигрантският поток от Гърция се увеличава със 100 души дневно, съобщи зам.-министърът на вътрешните работи Стефан Балабанов с уточнението, че цифрата не е толкова фрапираща.\"Слава Богу за момента имаме леко увеличение от гръцката граница. Общо взето преди няколко дни нашият министър проведе един конферентен разговор с гръцкия министър на вътрешните работи. Уточниха се някои параметри за общи взаимодействия. В нашата страна всичко е спокойно. В Гърция има проблеми на остров Лесбос\", обяви Балабанов.На въпрос какво показват разчетите, той допълни, че засега никой не минава и това се дължи на взаимодействието с турската и гръцката гранични полиции. \"Ние ги прихващаме още на тяхна територия, както и с гърците и те отново си ги взимат обратно\", ктаза зам.-министърът.Все пак той призна, че има раздвижване по границата. Балабанов отговори, че няма данни за натрупване на големи групи от мигранти в северната част на Гърция, които искат да влязат в България, а сетне да се отправят към Западна Европа. Преди няколко месеца имало напрежение с мигрантите в лагерите в Гърция, но сега всичко било нормално.", "date": "2019.10.02", "title": "Мигрантският поток от Гърция се е увеличил със 100 души дневно, но нямало проблем"}
{"url": "https://offnews.bg/politika/market-links-za-vota-v-blagoevgrad-kambitov-vodi-pred-tomov-sas-7-712377.html", "text": "Кандидатът на ГЕРБ за кмет на Благоевград Атанас Камбитов води със 7% пред Румен Томов -  независимия кандидат, подкрепен от БСП. Камбитов има подкрепата на 30% от респондентите, а Томов - на 23%.На трето място е кандидатът на ВМРО Иван Ризов - с 8%, а на четвърто - кандидатът на НФСБ Росен Георгиев - със 7%.Данните за електоралните нагласи за общинския съвет в Благоевград са следните:", "date": "2019.10.02", "title": "Маркет линкс за вота в Благоевград: Камбитов води пред Томов със 7%"}
{"url": "https://offnews.bg/medii/sem-globi-bnr-s-27-000-leva-za-spiraneto-na-signala-712333.html", "text": "Съветът за електронни медии (СЕМ) наложи две глоби в максимален размер на Българското национално радио заради спирането на сигнала на Програма \"Хоризонт\" на 13 септември 2019 г.Глобите са по два члена от Закона за радиото и телевизията. Едната - за нарушаване на индивидуалната лицензия на радиото, която изисква осигуряване на 24 часа сигнал. Там наложената санкция е 7000 лева. Другата глоба от 20 000 лева е за нарушаване на правото на информация на гражданите заради спирането на \"Хоризонт\".Глобите не спират намеренията на регулатора да започне процедура по прекратяване на договора на генералния директор на радиото. Тя ще бъде стартирана вероятно в началото на следващата седмица, ако дотогава Светослав Костов не подаде оставка. .Днес Съветът разгледа и проектобюджетите за БНТ и БНР за следващата година. Телевизията настоява за 30 милиона увеличение на субсидията, а радиото - за 12 милиона лева повече.СЕМ излезе и с позиция за скандала с Волен Сидеров в предаването \"Референдум\" на БНТ в която отбелязва, че поведението на лидера на \"Атака\" представлява грубо нарушение на правилата за провеждане на политическия дебат в студиото на БНТ.Регулаторът е изпратил до СЕМ запис от предаването на ЦИК, която има правомощия да глоби Сидеров.", "date": "2019.10.02", "title": "СЕМ глоби БНР с 27 000 лева за спирането на сигнала"}
{"url": "https://offnews.bg/knigi/izgubeni-vrazki-skritoto-poslanie-na-depresiata-712357.html", "text": "Новото предложение на издателство \"Изток-Запад\" заслужава специално внимание. \"Изгубени връзки\" търси истинските причини за депресията и начините да се справим с нея.„След като веднъж приемеш обяснение за болката, която изпитваш, е изключително трудно да го поставиш под съмнение. То беше като каишка, чрез която се опитвах да укротявам страданието си. Страхувах се, че ако отхвърля това обяснение, което бях поддържал толкова години наред, болката ще ме връхлети като разкъсал веригите си див звяр“.Това откровение бележи преломен момент за Йохан Хари – многократно награждаван журналист, който години наред се бори безуспешно с депресията, приемайки традиционното медикаментозно лечение. Нетърпимата липса на реално подобрение го принуждава да преодолее страховете си и да потърси истинско решение. Така той се впуска в собствено разследване и се осмелява да зададе въпроси, за които медицината не предлага достоверно обяснение. Вярно ли е, че причината за депресията е химически дисбаланс в мозъка? Ако е така, защо регулиращите го антидепресанти не елиминират болестта? Защо депресията и тревожността засягат все повече хора? Възможно ли е да има други причини, които да обясняват всички неясноти и парадокси?В търсене на истината, Хари интервюира някои от най-влиятелните учени на нашето време. Разговаря с психолози, психиатри и невролози; чете научни публикации, среща се с пациенти, стигнали до самото дъно на това психично разстройство, както и с хора, успели да се оттласнат от него. Така установява, че почти всичко, което се твърди за депресията и тревожността, е погрешно.В „Изгубени връзки“ той развенчава митовете, отхвърля илюзиите и предлага ново виждане за проблема, добил размерите на епидемия. Според Хари депресията не е болест, а... симптом. Тя е сигнал, че сме изгубили връзка със самите нас и не удовлетворяваме жизненоважни потребности. Затова „заглушаването“ на сигнала с медикаменти не е решение. Само внимателното му разчитане ще ни покаже как да възстановим прекъснатите връзки.", "date": "2019.10.02", "title": "'Изгубени връзки' – скритото послание на депресията"}
{"url": "https://offnews.bg/kultura/pokana-za-polet-do-petoto-izmerenie-tarzhestveno-otkrivane-na-cinelib-712336.html", "text": "Скъпи приятели! Уважаеми колеги, партньори и съмишленици! Споделете с нас грандиозното откриване на петото издание на CineLibri, единствения кинофестивал в света, който отдава почит на литературата, оживяваща на големия екран.На 5 октомври зала 1 на НДК ще отвори врати за истинските ценители на седмото изкуство, сред които са и звездните гости Даниел Алфредсон, Гарард Конли, Рик Дъгдейл, Лоренцо Силва, А. Б. Йехошуа... По-късно към тях ще се присъедини и престижното международно жури, председателствано от Кристоф Ламбер.Зрелищен космически пърформанс със специалното участие на Мила Роберт, Денис Попстоев и Георги Пеев ще ни „изстреля” в петото измерение, а веднага след това ще се преселим в края на XX век с новия филм на Роман Полански „Офицер и шпионин”! Увенчана с Голямата награда на журито във Венеция и награда FIPRESCI, екранизацията на прочутия бестселър на Робърт Харис от 2013 г., който вече има българско издание, беше определена от критиката като „мастерклас по създаване на исторически филм”. Плеядата от талантливи актьори в „Офицер и шпионин” включва и българина Владимир Йорданов („Бумеранг”, „Винсънт и Тео”). Тук той си партнира с Жан Дюжарден, Луи Гарел, Матю Алмарик и Венсан Перес.CineLibri 2019 ще се проведе между 5 и 20 октомври в София и още седем български града – Варна, Пловдив, Бургас, Габрово, Велико Търново, Търговище и Стара Загора. Зрителите тази година ще се насладят на 55 първокласни филмови продукции, десетки съпътстващи срещи, галавечери на култури от цял свят, литературни и театрални премиери.Очакваме ви на 5 октомври в 19:00 ч . в зала 1 на Националния дворец на културата! Желаем ви незабравими емоции в петото измерение - там, където литературните герои завладяват екрана под диригентската палка на най-големите визионери в съвременната кинематография! По случай петото издание на фестивала екранизираните книги ще се предлагат с отстъпка от 20% в интервала 5 – 20 октомври.Билетите за всички прожекции и съпътстващи срещи са в продажба в съответните киносалони, на касите на EASYPAY и , в Casa Libri на ул. „Цар Асен” 64 и във фирмените книжарници на „Колибри” на ул. „Иван Вазов” 36 и във Френския културен институт на пл. „Славейков” 3. Можете да закупите билети и чрез официалната страница на фестивала: .CineLibri 2019 се провежда с подкрепата на Столична програма „Култура”, Национален фонд „Култура”, Национален филмов център, фонд „Култура” на Община Варна, Община Бургас, Община Габрово; с изключителното партньорство на Vivacom и със съдействието на УниКредит Булбанк. Фестивалът е част от Календара на културните събития на Столична община за 2019 г. Всички партньори и съмишленици са обявени на официалната страница .", "date": "2019.10.02", "title": "Покана за полет до петото измерение: Тържествено откриване на CineLibri 2019"}
{"url": "https://offnews.bg/medii/aezh-siderov-ne-za-prav-pat-se-darzhi-huliganski-bravo-na-dobrina-ch-712337.html", "text": "Скандалното поведение на лидера на партия Атака Волен Сидеров снощи в предаването \"Референдум\" на БНТ предизвика остри реакции на зрителите и на СЕМ, както и на ръководството на обществената телевизия. Генералният й директор Емил Кошлуков разпореди въпросният политик да не бъде допускан повече в ефира и призова и другите медии да не му дават трибуна, поне докато той не се извини официално. Друг е въпросът, че обществена медия няма право да отказва достъп на парламентарно представените партии.Днес Асоциацията на европейските журналисти /АЕЖ/ в България публикува позиция по повод грозния екшън, сътворен от Сидеров, в която изразява подкрепата си за екипа на \"Референдум\".Ето целия текст на АЕЖ:Асоциацията на европейските журналисти – България изразява солидарност с екипа на предаването “Референдум” и журналистите от Българската национална телевизия, във връзка с непристойното и недопустимо държание на депутата Волен Сидеров в студиото.Като поздравяваме водещата Добрина Чешмеджиева за достойното поведение в трудна ситуация и Съвета за електронни медии за бързата реакция, категорично заявяваме, че никой няма право да демонстрира такова неуважение към обществените медии и цялата им аудитория. По най-груб начин, Волен Сидеров злоупотребява с правата, които законите на България му дават. Намираме се в предизборна кампания, БНТ е задължена да покани представител на неговата партия, т.е. няма как да ограничи присъствието му и тъй като се ползва с депутатски имунитет, не може да му бъде потърсена отговорност за поведение, което прилича на хулиганство.И докато Волен Сидеров умело се възползва от достиженията на демокрация, за да я саботира, отговорност трябва да бъде търсена от личностите, които го използват или са го използвали, за да постигнат свои политически и професионални цели.Генералният директор на Българската национална телевизия Емил Кошлуков заяви в сряда, че разпорежда лидерът на “Атака” да не бъде канен повече в БНТ. Бихме искали да припомним обаче, че Сидеров не се държи така от снощи, а от години. През 2013 г. точно този политик нахлу в сградата на националната телевизия. Това явно не е попречило на настоящия генерален директор да работи именно в телевизията на екстремистката партия “Атака”, а след това на СЕМ да признае точно този опит на Кошлуков, за да го допусне до конкурса за заемане на длъжността, а след това и да го избере.Как да очакваме хулиганските изстъпления на Сидеров да бъдат възпрени, щом той, политическа партия “Атака” и на практика партийната телевизия “Алфа” са били използвани по такъв начин за кариерно развитие?Припомняме също, че последният път, когато Сидеров направи скандал в БНТ бе през миналата година, когато бе поканен именно от бившия си служител Емил Кошлуков в предаването “Още от деня”. Тогава Сидеров от позицията на коалиционен партньор в правителството си позволи да оказва недопустим натиск за уволнението на неудобен за него журналист. И за разлика от вторник вечер, политикът не получи подобаващ отговор от страна на водещия, настоящ генерален директор.Не на последно място, държим да отбележим, че авторитетът на Българската национална телевизия трябва да бъде защитаван и граден. За съжаление, този авторитет се подронва и отвътре. Сервилното отношение към силните на деня, демонстрирано в някои предавания, създава подобно усещане у политиците, че могат да безчинстват в ефира на БНТ и да се подиграват на журналисти и зрители. За пример можем да дадем интервютата, които Георги Любенов направи с Никола Филчев, Сотир Цацаров и Вежди Рашидов.", "date": "2019.10.02", "title": "АЕЖ: Сидеров не за пръв път се държи хулигански, браво на Добрина Чешмеджиева"}
{"url": "https://offnews.bg/politika/za-3-mesetca-ministrite-i-zamestnitcite-im-poharchili-11-784-lv-za-ko-712335.html", "text": "Министрите и заместниците им са похарчили 11 784,58 лева за командировки в страната, показват утвърдените днес от Министерския съвет разходи за командировки за второто тримесечие на 2019 г. Справката съдържа само информация за похарченото в България, не и за разходите им за командировки в чужбина.Командировките на председателите на държавни агенции и техните заместници в България за същия период са стрували 1 551,96 лв., тези на председатели и членове на държавни комисии – 340 лв., на областните управители – 9 633,32 лв.За командировки на ръководители на държавни институции по чл. 19, ал. 4 от Закона за администрацията не са извършени разходи, се казва в прессъобщение на Министерския съвет.", "date": "2019.10.02", "title": "За 3 месеца министрите и заместниците им похарчили 11 784 лв. за командировки в България"}
{"url": "https://offnews.bg/tehnologii/predstoi-chetvarto-ezhegodno-izdanie-na-konferentciata-za-prodazhbi-v-712338.html", "text": "Четвъртото ежегодно издание на конференцията “Продавай успешно в Румъния и Гърция” ще се проведе в град София на 31 октомври и 1 ноември 2019 г. Тази година събитието ще събере на едно място повече от 300 специалисти от 5 държави и ще се състои в напълно обновената зала Витоша на Интер експо център.Организаторите от eCommerce Academy залагат на утвърдени имена от бранша на електронната търговия от северната и южната ни съседки, а лектори ще има още от Украйна и Чехия, които ще представят възможностите на две много добри продажбени платформи.След много успешната конференция в началото на лятото, проведена в Русе под мотото \"Създаване на мостове в електронната търговия\", Академията за онлайн продажби eCommerce Academy организира своето четвърто ежегодно събитие за продажби между България и други балкански държави. В него на фокус са възможностите на румънския и гръцки пазари, които са 4 пъти по-големи от българския по брой на пазаруващите, а що се отнася до стойността на паричния оборот, генериран от онлайн търговия, те са по 7-8 пъти по-развити от България.Събитието е възможност за всеки търговец да научи изключително важни неща за платформите, които може да използва, счетоводните и правни аспекти на работата в чужбина, как да превежда и адаптира своето съдържание, какви услуги да използва, за да обработва и доставя своите пратки и др. На събитието се очаква да има повече от 300 представители на бизнеса у нас, Гърция и Румъния, което е уникална възможност за създаване на контакти и обмяна на опит.Като част от събитието, организаторите предвиждат и експо зона, в която множество партньори ще изложат щандове. Към конференцията са предвидени и две много интересни практически обучения, които ще се фокусират върху продажбите в един от най-големите маркетплейси у нас и подготовката за един от най-важните в електронната търговия дни – Black Friday.Гостите на форума ще имат възможност да се срещнат лично с лекторите на 31 октомври и 1 ноември 2019 г., в обновената зала Витоша на Интер експо център. Част от тях са:Флорин Филоте – представител на най-голямата маркетплейс платформа на балканите;Мирча Кокошила – негерален директор на една от водещите куриерски компании в Румъния;Фотис Курмадас – собственик и управител на водеща платформа за онлайн магазини в Гърция;Олга Луценко – представител на афилиейт платформа с покритие на румънския, българския и гръцкия пазар;Ян Кеселак – ръководител развитие на мултибранд платформа, продаваща в България, Гърция и Румъния.Всички желаещи да бъдат част от това събитие могат да се запишат чрез регистрационната форма в сайта на Академията: /", "date": "2019.10.02", "title": "Предстои четвърто ежегодно издание на конференцията за продажби в Румъния и Гърция"}
{"url": "https://offnews.bg/politika/tcik-globi-volen-siderov-zaradi-gej-i-ma-v-referendum-712385.html", "text": "ЦИК глобява лидерът на Атака Волен Сидеров за нарушение на условията и реда за провеждане на предизборната кампания в предаването \"Референдум\" по БНТ. Централната избирателна комисия е взела решението да санкционира Сидеров след сигнал от СЕМ, от Ангел Джамбазки, кандидат за кмет на София от ВМРО и БНТ. От телевизията са приложили CD със запис от излъченото снощи предаване „Референдум“.Трите сигнала са обединени, а ЦИК приема, че \"В хода на предаването председателят и представляващ националния предизборен щаб на партия „Атака“, и кандидат за кмет на Столична община господин Волен Николов Сидеров използва непристоен език по адрес на останалите участници в диспута и по отношение на водещия на предаването „Референдум“. Видно от аудиовизуалния материал господин Сидеров, нарушавайки регламента на провеждане на диспута, не позволява на останалите участници да отговарят на поставените от водещия въпроси, както и отправя нападки към господин Юлиан Ангелов, представител на националния предизборен щаб на „ВМРО – Българско национално движение“, господин Ангел Джамбазки, кандидат за кмет от същата партия, и господин Красимир Каракачанов, представляващ партия „ВМРО – Българско национално движение“, включително и към водещата на предаването, пише още в решението на ЦИК.  С непристойното си поведение и нападките срещу участниците в диспута, господин Сидеров е нарушил разпоредбата на чл. 183, ал. 4 ИК, по силата на който в предизборната кампания и агитационните материали кандидатите и представителите на партиите и коалициите, местните коалиции и инициативните комитети не трябва да накърняват добрите нрави, честта и доброто име на кандидатите. Нарушена е и разпоредбата на чл. 189, ал. 3 ИК, тъй като с поведението си господин Сидеров е попречил на обективното и справедливо отразяване на проявите на кандидатите и представителите на регистрираните партии и коалиции, участващи в предаването на 1 октомври 2019 г., с което е нарушено правилото за зачитане на тяхната равнопоставеност и значимост в съответствие с правилата, приети от Централната избирателна комисия. За това ЦИК оправомощава председателя на ЦИК да състави акт за установеното нарушение на Волен Николов Сидеров. ", "date": "2019.10.02", "title": "ЦИК глоби Волен Сидеров заради 'гей' и 'ма' в Референдум"}
{"url": "https://offnews.bg/politika/tcvetanov-polititci-se-zaigravat-sas-sluchaia-s-polfrijman-712341.html", "text": "„Всичко по случая „Полфрийман“ води до излишно институционално противопоставяне и до настройване на обществото срещу институциите, а такова противопоставяне не е нужно, заяви пред БНР Цветан Цветанов, председател на Евроатлантическия център за сигурност. Според него промяна на законодателството заради конкретна ситуация не се одобрява от експертите по правене на законодателство, а и такава промяна е добре да бъде направена след дискусия. Делото за възобновяването на производството за предсрочното условно освобождаване на Джок Полфрийман беше пренасрочено за 7-и октомври заради високия обществен отзвук на случая и заради невъзможността на Полфрийман да напуска Дома за чужденци в Бусманци.„Всичко, което прави съдът, особено при предсрочното освобождаване, е на база на писмените доказателства, представени от администрацията на затвора. Така че не трябва целият акцент да отива върху агресивните изказвания, които чухме през последните седмици“, допълни Цветанов в предаването „12+3“. Според него случаят „Полфрийман“ може да мине и през призмата на предстоящите избори:„Аз го отдавам на извличане на политически дивиденти от политици, които се заиграват с подобна тема. Но това е много краткосрочно за постигане на политически цели, а в дългосрочен план уронва авторитета на една държава - член на Европейския съюз“.България няма да препъне Северна Македония по пътя към НАТО и към ЕС„Блокиране на започването на преговори за присъединяването на Северна Македония към НАТО и към ЕС ще засити глада на тези специалисти, които се тупат в гърдите и са въодушевени, че искат нещо да направят, за да ограничат този процес“, каза Цветан Цветанов и допълни:„В хода на този преговорен процес, в дискусията с партньорите ни от ЕС, Европа ще разбере какъв е проблемът и ще помогне за разбирането на истината. Ултимативната позиция на България идва в навечерието на посещението на държавния секретар на САЩ Майк Помпейо в региона... Убеден съм, че Северна Македония няма да бъде препъната от България“.Според Цветанов трябва да фокусираме вниманието си върху обединяване на позицията си, за да може Северна Македония да бъде част от силна и обединена Европа и НАТО и в този преговорен процес страната ни да защитава националните интереси. Но всичко това трябва да се случва чрез диалог“.Рестартиране на политическата кариера?Цветан Цветанов нарече „интерпретация“ информацията, че планира да учреди партия и подчерта, че е фокусирал вниманието си върху работата по проектите, които Евроатлантическият център за сигурност вече е стартирал:„Тези интерпретации някой държи под една или друга форма да ги тиражира в обществото“, каза още Цветанов. ", "date": "2019.10.02", "title": "Цветанов: Политици се заиграват със случая с Полфрийман"}
{"url": "https://offnews.bg/temida/obviniha-trima-ot-pernik-predstaviali-se-za-sluzhiteli-na-firma-za-kr-712339.html", "text": "Специализираната прокуратура привлече към наказателна отговорност три лица за участие в организирана престъпна група за изнудване и принуда на длъжници на фирма за кредити в Перник, използваща лиценза на кредитна институция със сходно наименование. Участниците бяха задържани на 1 октомври 2019 г. по време на действия по разследването на Специализираната прокуратура и ТСБОП-Перник. При извършените претърсвания на 7 адреса, 3 автомобила и лични обиски, бяханамерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. Доказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. Тримата „служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем.С постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение „Задържане подстража“ за всеки от тях. ", "date": "2019.10.02", "title": "Обвиниха трима от Перник, представяли се за служители на фирма за кредити"}
{"url": "https://offnews.bg/politika/naj-setne-banditi-shte-metat-gradinki-712343.html", "text": "Депутатите приеха на първо четене промени в Закона за административните нарушения и наказания, предложени от Обединените патриоти, с които се предвижда санкцията полагане на безвъзмезден труд в полза на обществото, а при нарушаване на обществения ред – задържане в териториалните структури на МВР.Наказателните мерки, предложени от Искрен Веселинов от ВМРО, ще бъдат прилагани след решение на съда. В момента подобна мярка съществува като част от пробацията, а сега тя ще се превърне в административна мярка по отношение на кражбите на дърва, ток и др., които попадат в зоната на Наказателния кодекс.Според гласуваните промени наказанията за едно нарушение могат да са между 40 и 200 часа годишно полезен труд, като съдът ще реши кога да се полага, ако провинилият се е обществено зает човек. Ако обаче нарушителите не отидат да положат труд доброволно, това ще е основание за задържане в териториалните структури на МВР, гласят още приетите текстове.\"В сегашния закон съществуват мерки, които вече са анахронизъм, например порицанието. Не мога да си представя как такава мярка ще бъде приложена за лицето Асан, което краде дърва и трябва да бъде порицано. Та това ще предизвика всеобщо веселие! Друго ще е, ако нарушителят положи 200 часа обществено полезен труд, вместо да му бъде наложена глоба, която никога няма да плати\", обясни Искрен Веселинов от ВМРО.Според него наказанието ще има дисциплиниращ ефект, особено при повторни нарушения. Не е важна процедурата, а целта. Трябва да приемаме закони, които са в полза на обществото, смятат депутатите от ВМРО.", "date": "2019.10.02", "title": "Най-сетне! Бандити ще метат градинки"}
{"url": "https://offnews.bg/politika/market-links-manolova-vodi-pred-fandakova-za-kmet-na-sofia-712374.html", "text": "Мая Манолова води пред Йорданка Фандъкова в надпреварата за кмет на София - за бившия омбудсман биха гласували 27,4%, а за кандидата на ГЕРБ и СДС - 25,8%. На трето място е кандидатът на „Демократична България\" Борислав Игнатов с 10,9%.Борис Бонев, който е кандидат на „Спаси София”, получава 4,4% от гласовете на анкетираните столичани. На пето място с 2,2% подкрепа e Ангел Джамбазки.Проучването на „Маркет ЛИНКС” показва още, че при разпределението на местата в общинския съвет на София предимство ще има управляващата партия. За ГЕРБ ще гласуват 25,7% от запитаните, за БСП – 14,8%, а за Демократична България - 10,5%.57% от жителите на София ще упражнят правото си на глас по време на предстоящите местни избори на 27 октомври.Допитването показва, че 5,8% от анкетираните са категорични, че няма да отидат до избирателните урни, а 12% все още не са решили.21,8% от запитаните са отговорили, че по-скоро биха гласували, за 3,8% от хората е по-вероятно да не гласуват.", "date": "2019.10.02", "title": "Маркет линкс: Манолова води пред Фандъкова за кмет на София"}
{"url": "https://offnews.bg/leka-atletika/ivet-lalova-shte-goni-lichno-postizhenie-na-finala-v-doha-712356.html", "text": "Най-добрата ни спринтьорка Ивет Лалова-Колио си поставя за цел лично постижение във финала на 200 метра на Световното първенство по лека атлетика в катарската столица Доха.Българката снощи завърши трета във втория полуфинал с 22.58 секунди и продължи борбата за отличията с най-добро от двете \"щастливи губещи\" времена от трите серии. Лалова ще стартира тази вечер от 22:35 часа\"Целта ми на финала е лично постижение. Добре съм. Нямам никакви проблеми, да чукна на глава и на дърво. Надявам се да имам късмет да направя още по-хубаво бягане. Оценявам много този финал, защото не знам още колко ми остават.Преди старта гледах момичетата около мене и си преброих моите финали и участия на големи първенства и това ми даде доста голяма сигурност.Стана едно хубаво бягане. Аз съм доволна. Видях, че финиширахме заедно и трите, а за второто място \"Сейко\" ни нареди през една стотна. Знаех, че е много рисковано, но сме на финал.Малко си поплаках, докато чаках резултатите. Правихме си сметки за този финал, но винаги е различно и по-трудно, отколко очакваш\", каза Лалова.", "date": "2019.10.02", "title": "Ивет Лалова ще гони лично постижение на финала в Доха"}
{"url": "https://offnews.bg/ikonomika/elektromobilite-spark-mozhe-da-napusnat-balgaria-zaradi-masov-vandaliz-712334.html", "text": "Първата и единствена услуга за споделена мобилност в България SPARK е обект на масирана и организирана атака от страна на неизвестни към момента извършители. Само за последните три дни 15 автомобила от услугата са обект на груби вандалски прояви, опити за кражби, изпочупени стъкла и дори умишлени катастрофи, съобщават от компанията. Извършителите действат организирано, с притеснително чувство за безнаказаност, като интензитетът  на атаките им расте с всеки изминал ден.От SPARK посочват, че за малко повече от две години, компанията за споделени автомобили реално е променила градската среда, като е дала възможност на десетки хиляди софиянци да ползват над 230 чисто нови изцяло електрически автомобили на достъпна цена. Разчитаме, на бърза и ефективна намеса на компетентните органи да преустановят този зловещ вандализъм и да разкрият неговите извършители, казват още от дружеството и обявяват, че ще окажат пълно съдействие на разследващите органи, катои че ще проведат и собствено разследване.  SPARK e литовско-българска смесена компания, която оперира в няколко държави в Европа. ", "date": "2019.10.02", "title": "Електромобилите SPARK може да напуснат България заради масов вандализъм"}
{"url": "https://offnews.bg/kultura/peroto-vrachva-petite-si-godishni-nagradi-nominatcii-712340.html", "text": "Национален център за книгата, НДК обявява окончателната селекция заглавия, включени в краткия списък с произведения, номинирани за литературни награди „Перото” за принос към българския литературен контекст през 2019 г. Церемонията по връчването на петото поредно издание на наградите ще се състои на 8 ноември, от 18:00 ч., в Литературен клуб „Перото”.Журито на награди „Перото” през 2019 г. е в състав: доц. д-р Дарин Тенев, , Мирела Иванова, д-р Митко Новков и Сотир Гелев. В него по служебен ред – поради обективна невъзможност за гласуване от страна на други членове на журито и с оглед предотвратяване на конфликт на интереси, се включва Светлозар Желев, ръководител отдел „Съвременна литература” и сектор „Национален център за книгата” в Националния дворец на културата.След първоначален преглед на междинната селекция от шест предложения в категория, журито излъчва окончателен кратък списък с по три номинации във всяка от петте категории: „Проза”, „Поезия”, „Детска литература”, „Дебют” и „Превод от български на чужд език”. Селектираните заглавия са публикувани в периода 1 юли 2018 г. – 30 юни 2019 г.По традиция на церемонията на 8 ноември ще бъде връчена и Награда за цялостен принос към българската литература., споделя Светлозар Желев.КРАТЪК СПИСЪК ЗА ЛИТЕРАТУРНИ НАГРАДИ „ПЕРОТО”, 2019 г.Категория „Проза“:„Накъде тече реката“ от Чавдар Ценов („Жанет 45“, 2018)„Свети вълк“ от Елена Алексиева („Факел експрес“, 2018)„Тази вечер нищо не е случайно“ от Палми Ранчев („Жанет 45“, 2018)Категория „Поезия“:„Записки на жената призрак“ от Яна Букова („Жанет 45“, 2018)„Извънсезонни наблюдения“ от Манол Глишев („Блек Фламинго“, 2018)„Книга на разкаянията и утешенията“ от Цочо Бояджиев („Жанет 45“, 2019)Категория „Детска литература“:„Балконът“ от Калина Мухова и  („Точица“, 2018)„Орелът, врабецът и капчукът“ от и Анна Цочева („Точица“, 2018)„Роботът Чапек на планетата с трите слънца. Книга първа. Роботски приключения“ от Марин Трошанов и Петър Станимиров („Кибеа“, 2019)Категория „Дебют“:„Глиненият цар“ от Добромир Байчев („Развитие“, 2018)„Екстрийм. Една рокаджийска история с автобус“ от Иван Стоилов („Развитие“, 2018)„Техническа проверка“ от Ангел Иванов („Скалино“, 2018)Категория „Превод от български на чужд език“:Елвира Борман-Насонова за преводите от български на немски език на „Невидими“ от Наталия Делева, „Партиен дом“ от Георги Тенев и „Сборник с разкази от Йордан Д. Радичков“ (Nataliya Deleva: Übersehen, eta Verlag, 2018; Georgi Tenev: Parteipalast, eta Verlag, 2018; Yordan D. Radichkov: Leben, wo bist Du?, eta Verlag, 2019)Магдалена Питлак, превод от български на полски език на „Физика на тъгата“ от Георги Господинов (Georgi Gospodinow: Fizyka smutku, Wydawnictwo Literackie, 2018)Хеле Далгор, превод от български на датски език на „И други истории“ и „И всичко стана луна“ от Георги Господинов (Georgi Gospodinov: Blinde Vajsja og andre historier, Jensen & Dalgaard, 2018)Литературни награди „Перото” на Национален център за книгата, Национален дворец на културата, се връчват ежегодно на творци – писатели, преводачи, литературни специалисти и изследователи, с принос към развитието на съвременния български литературен контекст и популяризацията на българската литература в превод на чужди езици. Наградите са учредени през 2015 г. и носят името на Литературен клуб „Перото” – литературен символ на Национален дворец на културата и домакин на ежегодната церемония по връчване на наградите.", "date": "2019.10.02", "title": "'Перото'  връчва петите си годишни награди (номинации)"}
{"url": "https://offnews.bg/sviat/folksvagen-registrira-firma-za-proizvodstvo-na-avtomobili-v-turtcia-712344.html", "text": "Германският автомобилен гигант „Фолксваген“ регистрира своя фирма за производство в град Маниса, в близост до Измир, предаде Анадолската агенция.Съобщението на дирекцията по търговските регистрации в Маниса бе публикувано днес в официалния вестник на търговския регистър на Турция.Така компанията Volkswagen Aktiengesellschaft вече притежава фирмата с капитал от 943 500 000 турски лири /164, 46 млн. долара/, която се нарича Volkswagen Turkey Otomotiv Sanayi ve Ticaret Anonim Şirketi.Публикуван е и адресът на новата фирма в град Маниса.В документацията по регистрацията се посочва, че там ще се проектират, произвеждат, сглобяват, продават, внасят и изнасят автомобили, камиони и всякакви моторни и транспортни превозни средства, и техните части и компоненти.", "date": "2019.10.02", "title": "Фолксваген регистрира фирма за производство на автомобили в Турция"}
{"url": "https://offnews.bg/futbol/liupko-petrovich-prikliuchi-s-tcska-712350.html", "text": "Люпко Петрович вече не е треньор на ЦСКА. От ръководството на \"армейците\" са направили всичко възможно да убедят специалиста да остане. Сърбинът обаче е бил категоричен в решението си. Все още не е ясно обаче дали главният мениджър на ЦСКА Стойчо Стоилов ще направи същото. По-рано днес Стоилов обяви, че ще отговори на феновете, които поискаха и неговата оставка.\"\".", "date": "2019.10.02", "title": "Люпко Петрович приключи с ЦСКА"}
{"url": "https://offnews.bg/obshtestvo/mladost-pak-na-protest-iska-tcentarat-po-narkomanii-da-se-premesti-na-712346.html", "text": "Жителите на столичния квартал „Младост\" излизат на нов протест срещу открития тихомълком Център по наркомании. Събирането на гражданите, които обявиха, че няма да се откажат докато не се осъществи преместването, ще бъде тази вечер от 19:00 часа. На първия протест хората заявиха, че са възмутени от тайното откриване на центъра, между три детски градини и две училища. Казаха, че не ги удовлетворяват мерки на парче, като затварянето на вратата откъм бл. 18, който е на крачки от входа. Това бе спешна мярка на Министерство на здравеопазването, в отговор на създалото се напрежение.От там съобщиха, че са осигурили жива охрана и видеонаблюдение на центъра, но според хората от околните блокове, камерите трябва да следят улиците, за да осигуряват спокойствие. Граждани съобщиха, че през последните няколко дни са изпочупени коли и от тях са взети касетофон, акумулатор, кутии цигари.Сред събралите се хора нямаше представители на властта, но бяха общинският съветник Войслав Тодоров и главният архитект на „Младост\" Стефан Стефанов, който пръв алармира за създалия се проблем.\"Трябва да се организират обществени обсъждания за неща, които са значими за гражданите в района и биха довели до промяна в начина им на живот\", заяви арх. Стефан Стефанов. Той допълни, че наркозависимите не трябва да се отритват от обществото и трябва да бъдат лекувани.Войслав Тодоров припомни възможностите за провеждане на референдуми, но в случая посочи, че е нужно по-бързо решение. Арх Стефан Стефанов е кандидат за кмет на \"Младост\", а Тодоров за общински съветник, но и двамата бяха категорични, че са на протеста в качеството си на граждани.Протестиращите граждани излязоха с конкретно предложение - центърът да бъде преместен на 4-ти километър в МБАЛНП \"Св. Наум\", която е далече от детски градини и училища, а мястото е обособено. На вчерашния протест жители на квартала казаха, че са разговаряли с младежи, които се лекуват в метадоновата програма. Те също били против преместването на центъра в „Младост\", тъй като мястото е далече от центъра и наблизо няма метростанция. ", "date": "2019.10.02", "title": "Младост пак на протест, иска Центърът по наркомании да се премести на 4-ти километър"}
{"url": "https://offnews.bg/obshtestvo/kabinetat-oriaza-parite-za-meditcinskite-sestri-712378.html", "text": "Обещаните от премиера Бойко Борисов 50 млн. лв., определени за повишение на бюджета на болниците, бяха орязани драстично. По това перо ще отидат скромните 6 млн. лв., и така няма да бъдат удовлетворени исканията на медицинските сестри за вдигане на заплатите им, съобщи бТВ. Новата сума ще е за общинските болници, психиатрични клиники и болниците, лекуващи туберкулоза.Причината за ситуацията е ново постановление на Министерския съвет, с което се отменя първото.Лекарският съюз твърди, че не е бил информиран за намалението. \"Нямам представа какво се е случило, защото постановлението беше за 50 млн. лв., разпределени по правилата на здравния министър Кирил Ананиев\", коментира председателят на БЛС д-р Иван Маджаров.В края на септември сестрите от Вътрешно отделение на болницата в Карлово депозираха колективната си оставка. Причината е, че не са получили желаното увеличение на основната заплата. Две седмици преди това колективна оставка подадоха медиците от Детско отделение на лечебното заведение.Увеличението на сумата за болниците стана след масиран протест на медицинските сестри. Самият Кирил Ананиев обеща заплатите им да нараснат до 950 лв. В момента те получават между 720 и 750 лв.", "date": "2019.10.02", "title": "Кабинетът оряза парите за медицинските сестри"}
{"url": "https://offnews.bg/kultura/tri-festivala-i-dve-mezhdunarodni-iziavi-ochakvat-gabrovskia-teatar-pr-712347.html", "text": "Началото на новия сезон за Габровския театър започва с интензивни участия по сцените в страната и чужбина. През октомври ДТ „Рачо Стоянов“ ще представи най-новите си постановки на три фестивала, единият от които е международен и ще се проведе в украинския град Николаев. В края на месеца предстои изява на трупата на театралната сцена в гръцката столица Атина.На 3 октомври ДТ „Рачо Стоянов“ ще се включи в 11-то издание на фестивала „Младите в театъра 2019“ с постановката „Истината или се осмеляваш“ на режисьора Васил Дуев. Събитието се провежда от 1 до 8 октомври в Ловеч и е организирано от Драматичен театър – Ловеч, с подкрепата на Министерството на културата и Община Ловеч. По думите на организатора това е единственият театрален фестивал в България, който е насочен към младата режисура. Габровското представление ще започне в 19.00 часа на основната сцена на Драматичен театър – Ловеч.Спектакълът, създаден по текста на младия австрийски драматург Щефан Лак, е първото представление на Васил Дуев като щатен режисьор на Габровския драматичен театър. Като режисьор и актьор, той е многократно номиниран за наградите АСКЕЕР и Икар. Като актьор, Васил Дуев е познато лице от софийската театрална сцена. Последните му изяви са в спектаклите на Театрална работилница „Сфумато“.В „Истината или се осмеляваш“ участват актьорите Ангел Калев и Адриана Димова, които ще търсят истината за копнежите и страховете на младите хора, за двубоя между половете, за смелостта да противостоиш на стереотипите и за първите избори в живота. Третият актьор, който участва само с гласа си, е Живко Гущеров. Всички те са от габровската трупа, изявени в много хитови представлния от репертоара на театъра: „Свекърва“, „Начало на спектакъла“, „За Първото българско царство: Отшелника“, „Жана д’Арк“, „Мнимият болен“, „Чешити“, „Михал Мишкоед“, както и в много детски представления.Сценографията и костюмите са изработени от Даниела Николчова и Наталия Андреева. Хореографията е на Филип Миланов и Валери Миленков, а помощник-режисьор е Гинка Дичева. Пиесата е преведена на български език от проф. Владко Мурдаров. С „Истината или се осмеляваш“ Габровският театър смело сваля свенливостта и притеснението от темата за „първия път“ в любовта.Фестивалът „Младите в театъра” има за цел да открие, популяризира и подпомогне млади творци в театралното изкуство, да покаже новите имена в българския театър, които работят в сферата на режисура, сценография, костюмография, плакат, музика.Седмица след представянето в Ловеч, ДТ „Рачо Стоянов“ заминава за украинския град Николаев, където ще участва в XI-я Открит театрален фестивал „Хомо луденс“. Там габровската трупа ще представи най-новата си постановка – комедията „Свекърва“ на режисьора Петринел Гочев.", "date": "2019.10.02", "title": "Три фестивала и две международни изяви очакват Габровския театър през октомври"}
{"url": "https://offnews.bg/medii/eto-go-tcialoto-predavane-s-iztcepkite-na-volen-siderov-video-712358.html", "text": "Скандалът с участието в предаването \"Референдум\" на БНТ снощи бе свален от сайта на обществената телевизия, заради грозните и обидни думи на лидера на партия \"Атака\" Волен Сидеров.Въпреки това пълният запис на иццепките на националиста се появи във фейсбук и сайта за видео споделяне YouTube.Днес генералният директор на БНТ Емил Кошлуков обяви, че Сидеров вече е нежелан гост в телевизията, а лидерът на \"Атака\" се закани да съди медията заради това, че му бе изключен микрофонът.Междувременно ръководството на БНТ излезе с позиция по скандала, като обяви, че ще изиска от ЦИК да бъде прекратено предизборното споразумение с ПП \"Атака\".По-късно и Съветът за електронни медии излезе и с позиция за скандала в предаването \"Референдум\". В нея се отбелязва, че поведението на лидера на \"Атака\" представлява грубо нарушение на правилата за провеждане на политическия дебат в студиото на БНТ.Ето и видеото с цялото предаване, от което може да се добие пълна представа какво всъщност прави Сидеров:", "date": "2019.10.02", "title": "Ето го цялото предаване с изцепките на Волен Сидеров (видео)"}
{"url": "https://offnews.bg/obshtestvo/zapochna-lotariata-na-sasht-za-zelena-karta-712360.html", "text": "От обяд днес започна новото издание на Програмата за разнообразяване на имигрантския поток (DV) за 2021 г., обявиха от посолството на САЩ в София.Електронната система на програмата (E-DV) бе отворена за регистрации в 12 ч. Източно стандартно лятно време и ще бъде затворена в 12 ч. на обед Източно стандартно време на 5 ноември 2019 г. През този период кандидатите ще имат достъп до електронния формуляр за участие в програмата на адрес dvlottery.state.gov . Програмата DV-2021 ще се проведе изцяло по електронен път и заявки за участие изпратени по пощата няма да се приемат.Има промяна в общите правила за участие в DV-2021. Всяка заявка трябва да включва номер, страна на издаване и дата на изтичане на валиден, неизтекъл паспорт на основния кандидат. Това изискване се отнася само за титуляря, а не за членовете на неговото семейство. Ако не се предостави цялата информация, това ще доведе до дисквалификация.Всички участници трябва да се регистрират с актуална снимка, направена през последните шест месеца. Заявки за участие, подадени със снимки от последните две години (DV-2019 и DV-2020), ще бъдат дисквалифицирани.Законът допуска само един електронен формуляр за всеки участник за всеки регистрационен период. Кандидати, които са изпратили повече от един формуляр, ще бъдат дисквалифицирани. Възможно е обаче съпруг и съпруга да подадат по един отделен формуляр, като включат в него своя брачен партньор, ако и двамата отговарят на изискванията.Няма такса или изискуема сума за попълване на електронния регистрационен формуляр в програмата DV. След подаване на електронния формуляр участниците ще получат официален номер за потвърждение на регистрацията си. Изключително важно е да запазят този номер поне до 30 септември 2021 г. Единствено чрез номера за потвърждение ще могат да проверят дали са изтеглени в програмата DV-2021 и ако са изтеглени, да получат информация за кандидатстването за виза и деня на интервюто. Уникалният номер за потвърждение на регистрацията помага на участниците в програмата да се предпазят от измами, злоупотреби и проблеми с пощата. Всички участници, включително тези, които не са избрани, ще могат да проверят статуса на заявката си за участие чрез функцията Entrant Status Check на уебсайта на програмата dvlottery.state.gov след 5 май 2020 г. Изтеглените участници ще получат информация чрез Entrant Status Check как да кандидатстват за визи по програмата за себе си и за членовете на своите семейства. Държавният департамент ще потвърди информацията за насрочените интервюта чрез Entrant Status Check.Изтеглените участници няма да бъдат уведомени за статуса на онлайн регистрацията им в програмата по пощата, имейла или по телефона. Всички писма, имейли или телефонни обаждания, в които се твърди, че участникът е спечелил от програмата за зелена карта са измамни.Инструкциите за програмата за разнообразяване на имигрантския поток са публикувани на английски и на български език в сайта на Посолството bg.usembassy.gov. Ако имате допълнителни въпроси, след като прочетете инструкциите, можете да ни изпратите имейл на адрес iv_sofia@state.gov.", "date": "2019.10.02", "title": "Започна лотарията на САЩ за зелена карта"}
{"url": "https://offnews.bg/evropa/opozitciata-v-rumania-vnesia-vot-na-nedoverie-sreshtu-pravitelstvoto-n-712314.html", "text": "Председателят на групата на румънската Национално-либералната партия в Камарата на депутатите Ралука Туркан съобщи, че партиите от опозицията внасят днес в парламента вот на недоверие срещу правителството на Виорика Дънчила.Според Туркан вотът е подписан от общо 237 народни представители, сред които има и четирима от управляващата Социалдемократическа партия. За да влезе в сила вотът на недоверие, срещу досегашното правителство трябва да гласуват поне 233-ма депутати.Очаква се още тази седмица вотът на недоверие да бъде гласуван.", "date": "2019.10.02", "title": "Опозицията в Румъния внеся вот на недоверие срещу правителството на Дънчила"}
{"url": "https://offnews.bg/obshtestvo/500-lv-nad-zaplatata-i-200-lv-za-naem-za-uchiteli-koito-rabotiat-s-712331.html", "text": "С 500 лева ще бъде увеличена заплатата на учителите, които решат да работят в училища с проблемни области, включително - с ученици, които имат ниски образователни резултати или нисък статус. Тези педагози ще имат право и на 200 лв. месечно допълнително за разходи за наем в продължение на 12 месеца.Парите са предвидени по Национална програма \"Мотивирани учители\", актуализирана днес от Министерския съвет. Досега месечната сума над заплатата беше не 500 лв., а 300 лв.Същите педагози ще имат право и на възстановяване на средства за транспортни разходи, ако пътуват от друго населено място.С промените се разрешава и на висшисти със степен \"бакалавър\" да се включат в 1-годишните обучение за придобиване на професионална квалификация \"учител\" по предметите математика, информатика и информационни технологии, чужди езици, биология и здравно образование, химия и опазване на околната среда. Досега от кандидатите се изискваше да са магистри.До 10 дни от публикуване на изменението на програмата на сайта на МОН ще се приемат документи на кандидатите за допускане до процедурата по подбор.Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.10.02", "title": "500 лв. над заплатата и 200 лв. за наем за учители, които работят с проблемни деца"}
{"url": "https://offnews.bg/bojni/uajldar-dzhoshua-izbarza-s-revansha-s-ruis-712311.html", "text": "Световният шампион на WBC в тежката категория на професионалния бокс Дионтей Уайлдър смята, че Антъни Джошуа избързва с реванша с Анди Руис младши.Двамата ще проведат реванш на 7 декември в Саудитска Арабия. Мексиканецът шокира Джошуа на 1 юни в \"Медисън Скуеър Гардън\" в Ню Йорк, за да му нанесе първа загуба в професионалната кариера и да вземе шампионските пояси на IBF, WBA, WBO.\"Мисля, че Анди Руис ще го победи отново. Струва ми се, че екипа на Джошуа избързва. Наистина не мисля, че Антъни осъзнава какво се е случило. Те искат да го притиснат, понякога това не е най-доброто решение.Всичко зависи от Джошуа, той все още може да се върне. Но когато го гледам, неговите успехи в спорта и как той мисли и се отнася към определени неща, разбирам, че той не е създаден за това.Създадоха го такъв, знаете за какво говоря. И точно както в този случай, той беше принуден да се бие, защото вероятно е мислил за други неща.Ако Джошуа реши да поеме контрол върху кариерата и животът си, ще бъде щастлив също като мен. Но му пожелавам успех, защото трябва да има един шампион, едно лице, едно име. Обещавам ви, че той ще е Дионтей Уайлдър\", каза Уайлдър.", "date": "2019.10.02", "title": "Уайлдър: Джошуа избърза с реванша с Руис"}
{"url": "https://offnews.bg/lajfstajl/edna-chetvart-ot-novorodenite-v-helzinki-zhiveiat-v-hotel-712267.html", "text": "Една четвърт от новородените в Хелзинки живеят в хотел, разказват репортажи във финландски медии.Оказва се, че всяка четвърта родилка във финландската столица избира да прекара няколко дни с бебето си в специален хотел за обгрижване на майки и техните новородени.Хотелът се казва \"Фамилно гнездо\" и е част от иновативна програма на Университетската болница в Хелзинки. Идеята му е да се облекчи дългото стоене в болницата на здравите родилки и бебета, в лечебното заведение да останат свободни места са по-сложните случаи.Университетската болница в Хелзинки стартира програмата и заради нуждата от следродилни грижи, след като Женската болница в хелзинкския квартал Тьольо остава единственото място за раждане в района. Другата АГ болница затваря преди две години заради проблем с въздуха на закрито. Сега организиран транспорт отвежда родилките и бебетата от болницата до хотела, където те отсядат за един или два дни в една от 20-те стаи за пациенти. Хотелът е за родилки, които не са имали усложнения и чиито бебета са здрави. Във \"Фамилното гнездо\" родителите отговарят за грижите на своите новородени бебета, но могат да си насрочат среща и с акушерка. Хотелът разполага с дежурен медицински екип.\"Мисли извън кутията\"\"Затварянето на другата болницата в нашия район ни даде възможност да мислим извън рамките\", казва Маарит Менистьо, старша сестра в хотела. \"Тук е много тихо, тъй като изолацията е много добра, което дава спокойствие на семействата\", добавя тя.Във \"Фамилното гнездо\" майките и бебетата носят собствени дрехи, а родителите могат се хранят в ресторанта.Болницата е въвела и домашни посещения от акушерки за семейства, напускащи хотела. Според Менистьо системата за домашно посещение позволява на някои родилки да се приберат вкъщи шест часа след раждането. По-семейно ориентираноВъпреки това голяма част от новите жители на Хелзинки все още прекарват първите си дни в Женската болница, където всяка година се раждат 9000 бебета.Построена през 30-те години на миналия век, болницата се оборудва с 26 нови самостоятелни семейни стаи през септември, като общият им брой ще стане над 50.\"Тези дни почти всеки иска семейна (самостоятелна) стая и сега повечето могат да я получат\", казва старшата медицинска сестра Катя Матила.В същото време персоналът се надява хотелът, първоначално замислен като временно решение, да продължи да функционира, тъй като се харесва както от семействата, така и от екипа на болницата.", "date": "2019.10.02", "title": "Една четвърт от новородените в Хелзинки живеят в хотел"}
{"url": "https://offnews.bg/futbol/ventci-stefanov-botev-pd-e-truden-sapernik-niakoj-zhurnalist-intelek-712359.html", "text": "Президентът на Славия Венцеслав Стефанов, сподели пред колегите от \"Спортал\", че  продължава да бъде сериозен противник. Двата отбора ще се изправят един срещу друг в 1/8-финалите в турнира за Купата на България. Босът на \"белите\" коментира и куриозната ситуация, в която отборът на Славия София бе изписан с тире. \"Ботев в криза? Кризите във футбола са като хремата. Ботев е труден съперник, със сигурност исках да ни се падне по-лек противник, но няма как, това е отредил жребият.Ако искаш да спечелиш трофей, трябва да излизаш срещу всеки и да побеждаваш. Сега научавам, че на жребия на за Купата на България сме имали тире. Аз знам Славия София без тире от 1913 година.Това сигурно го е направил някой журналист-интелектуалец. С тире, без тире, важното е да се побеждава, пунктуационните знаци никога не са ме вълнували\", каза Стефанов.", "date": "2019.10.02", "title": "Венци Стефанов: Ботев Пд е труден съперник, някой журналист-интелектуалец ни е сложил тире"}
{"url": "https://offnews.bg/futbol/nepriatna-statistika-za-real-sled-izmachenoto-ravenstvo-s-briuzh-712313.html", "text": "Един от доминаторите в Шампионска лига - Реал Мадрид записа доста неприятна статистика на сметката си след измъченото равенство 2:2 с Брюж.\"Белия балет\" си изпати от позната слабост - много пропуски напред и колебливи изяви в защита. Освен това Тибо Куртоа усети болки в стомаха и трябваше да напусне на почивката. Все пак ремито спаси Реал от огромен резил и минимизира щетите.За първи път от декември 2006 година насам мадридчани се спасяват от загуба в турнира на богатите при изоставане от два гола. Тогава развоят на мача с Динамо Киев беше идентичен.Снощи имаше исторически момент, защото за първи път Реал Мадрид получава във вратата си поне два гола в три поредни домакински мача в евротурнирите.Капитанът на \"белия балет\" Серхио Рамос стана едва вторият защитник в историята на Шампионска лига след Жерард Пике (Барселона), който вкарва поне един гол в десет различни сезона.", "date": "2019.10.02", "title": "Неприятна статистика за Реал след измъченото равенство с Брюж"}
{"url": "https://offnews.bg/politika/maia-manolova-shte-se-vkliuchi-v-protesti-na-grazhdani-v-nadezhda-i-dr-712323.html", "text": "Днес, 2 октомври 2019 г., от 13.00 часа гражданският кандидат за кмет на София Мая Манолова ще посети блок № 256 в кв. „Надежда“, където ще се присъедини към протеста на граждани срещу високите сметки за парно на „Топлофикация“.По-късно, от 17.30 часа, тя ще бъде в шатрата (до езерото) в кв. „Дружба“, а от 18.30 часа ще участва в протеста срещу презастрояването на квартала.", "date": "2019.10.02", "title": "Мая Манолова ще се включи в протести на граждани в Надежда и Дружба"}
{"url": "https://offnews.bg/politika/siderov-ne-bil-pian-v-studioto-na-referendum-plashi-sas-sad-bnt-712318.html", "text": "Лидерът на „Атака“ Волен Сидеров заплаши със съд Българската национална телевизия (БНТ) и поиска извинение от водещата на „Референдум“ Добрина Чешмеджиева. Според него при снощния скандал в студиото на живото предаване \"не е имало никакви грозни сцени, за да се наложи изваждането му от студиото\". Лидерът на „Атака“ отрече да е употребявал алкохол преди предаването, каквито обвинения се чуха в общественото пространство. Междувременно ръководството на БНТ излезе с позиция по скандала, като обяви, че ще изиска от ЦИК да бъде прекратено предизборното споразумение с ПП \"Атака\". Шефът на БНТ Емил Кошлуков заяви, че няма да позволи подобно обидно поведение в ефира, докато е директор на телевизията. Стефан Иванов, кандидат за кмет на НФСБ и \"БДС-Радикали\", бивш председател на СДС - София, участник в Референдум снощи, коментира във фейсбук:  Един неадекватен човек умишлено провали предаването. Вместо да говорим за местните избори, ние всички станахме заложници на неговото предизвикано от разни неща състояние. Човек без чест, възпитание, култура и нищо мъжко в него. Ако бяхме в кръчма или на стадион, този въпрос щеше да се реши за три минути. Но ние сме в национален ефир и е въпрос на уважение към зрителите и хората, които имат интерес към местните избори, да не се влиза в този тон.", "date": "2019.10.02", "title": "Сидеров не бил пиян в студиото на Референдум, плаши със съд БНТ"}
{"url": "https://offnews.bg/futbol/treniorat-na-totnam-sled-pozora-igrachite-na-bajern-biaha-mnogo-pretc-712315.html", "text": "Мениджърът на Тотнъм Маурисио Почетино е на мнение, че \"шпорите\" са се предали към края на мача с Байерн Мюнхен снощи, когато глътнаха още три гола за пет минути и паднаха позорно с 2:7 у дома.\"Усещането в края на мача, когато ни вкараха трите гола е, че ние бяхме уморени и се предадохме. Може би така показахме разочарованието си, защото до 83-ата минута отборът беше жив и се бореше, опитвайки се да създава положения.Искахме да вкараме трети гол и все още бяхме в мача. Но те бяха много прецизни. Разбира се, че сме много разочаровани. Няма друга дума, която да описва състоянието ми.Чувствам се тъжен, защото е трудно, когато получиш седем гола. Но трябва да приемем ситуацията. Трябва да приемем, че след финала през миналия сезон сега не сме толкова добри, колкото очакваме да бъдем.Очаква ни тежък сезон. Финалът в ШЛ вече е затворена страница и сега е време да започнем да пишем нова глава. Трябва да излезем от тази ситуация като мъже да покажем, че сме силни.Моментът е психологически. Сега е важно да останем единни и от днес да започнем да се подобряваме. Трябва да анализираме случилото се, но да останем спокойни\", каза Почетино.Очаквано, Тотнъм подобри няколко антирекорда. Никога преди това \"шпорите\" не бяха допускали толкова попадения във вратата си в домакински мач, като статистиката важи за всички официални мачове на клуба. Любопитното е, че Байерн отправи едва 10 точни удара към вратата на съперника.Резилът на лондончани е най-тежката домакинска загуба на английски отбор в европейските клубни турнири. Тотнъм стана първият английски клуб от 1995 година, допуснал седем или повече гола във вратата си в Европа. Куриозното е, че последният случай е свързан също с \"шпорите\" - през 1995 година германският Кьолн ги разбива с 8:0 за Интертото.", "date": "2019.10.02", "title": "Треньорът на Тотнъм след позора: Играчите на Байерн бяха много прецизни"}
{"url": "https://offnews.bg/sviat/zashto-demokratite-iskat-impijchmant-na-donald-tramp-712319.html", "text": "Американският Конгрес започна разследване, което може да доведе до импийчмънт (отстраняване от поста) на президента Доналд Тръмп.На 24 септември 2019 говорителят на Камарата на представителите Нанси Пелоси (от Демократическата партия) обяви, че започва официално разследване за евентуален импийчмънт на Тръмп. Това е едва четвъртият път в историята на САЩ, когато Конгресът дава старт на такова разследване срещу действащ президент. Повод за това станаха подозрения, че в телефонен разговор с президента на Украйна Володимир Зеленски Тръмп го е подтикнал да се намеси в предстоящите избори за президент на САЩ, като му предостави информация за очерняне на опонента му Джо Байдън. Байдън е бивш вицепрезидент на САЩ и кандидат-президент за изборите през 2020-а. Според публикации в медиите на базата на публичен доклад за сигнали за нарушения, Доналд Тръмп е поискал от Зеленски да бъде разследван синът на Байдън, който е членувал в борд на газова компания.Личният адвокат на Тръмп Рудолф У. Джулиани бе извикан на изслушване в три комисии в Камарата на представителите. Призовани да говорят пред Конгреса са и държавни служители от САЩ и Украйна.В цитирания доклад се твърди, че служители от Белия дом са използвали секретна компютърна система да крият документи, които могат да нанесат политическа вреда на президентската администрация, включително стенограма от телефонен разговор със Зеленски. \"Вашингтон пост\" разкрива още, че Тръмп е разговарял с двама висши държавни служители на Русия в Овалния кабинет през 2017-а и е заявил, че не се притеснява от разследването за намеса на Москва в изборния процес през 2016-а, а освен това е повдигнал въпроса за сина на Байдън пред официално лице, което е служило като посредник по търговските преговори с Пекин.Във вторник, 1 октомври, държавният секретар Марк Помпео обяви, че призованите да дадат показания пред Камарата държавни служители няма да се явят, а председателите на комисии в Камарата напомниха, че възпрепятстването на изслушванията е незаконно. Лидерите на Демократите в Камарата настояват за скоростно разследване, което да приключи преди коледните празници.Импийчмънтът означава, че според Конгреса президентът вече не е годен да служи на нацията и трябва да напусне поста. Самият импийчмънт не отстранява фактически държавния глава. Камарата на представителите може да гласува за импийчмънт, а след това Сенатът започва процес, за да реши дали правомощията на президента да бъдат прекратени.Стенограмата на телефонния разговор със Зеленски от 25 юли беше публикувана на 25 септември. Тя е записана от гласово активиран софтуер. В деня, в който бе пусната, Тръмп имаше пресконференция с украинския лидер в Общото събрание на ООН.Отговорът на Доналд Тръмп по сигнала, чийто източник не се съобщава, бе очакван - президентът твърди, че не е извършил нищо нередно. Той определи започналото разследване като \"лов на вещици\" и нарече автора на сигнала \"почти шпионин\". Президентът, който блокира близо $400 млн. военна помощ за Украйна дни преди телефонния разговор, отрича да е оказвал натиск върху украинския лидер.През последните две години Белият дом взема извънредни мерки, за да блокира появата на подробности за разговорите на държавния глава с чуждестранни лидери, отбелязва \"Вашингтон пост\".", "date": "2019.10.02", "title": "Защо Демократите искат импийчмънт на Доналд Тръмп"}
{"url": "https://offnews.bg/ikonomika/neno-dimov-ochevidno-e-che-tetc-at-v-pernik-zamarsiava-vazduha-712320.html", "text": "В момента няма ТЕЦ-ове, които да горят нерегламентирано отпадъци. Това каза министърът на околната среда и водите Нено Димов в сутрешния блок на БНТ.Според него изгарянето на биомаса е с показатели, близки до тези на природния газ по някои от замърсителите, но това не означава, че може да бъде горено, без да бъде разрешено.Според него има два типа боклук - едните отпадъци били в така наречения зелен списък, който се движи свободно в ЕС само с попълването на един документ, който минава през митница, и другите, които подлежат на нотификация. Тези нотификации са известните RDF горива.Нено Димов подчерта, че ведомството му е направило серия изненадващи проверки, последната от които на 26 септември заедно с Агенция „Митници“ и с „Гранична полиция“.Екоминистърът припомни, че по докато ТЕЦ-ът в Перник беше затворен, там е монтирана допълнителна станция за замерване на въздуха.По думите му причината да бъдат спрени ТЕЦ-овете в Перник и Гълъбово е, че и на двете места е имало установено нерегламентирано съхранявано гориво.", "date": "2019.10.02", "title": "Нено Димов: Очевидно е, че ТЕЦ-ът в Перник замърсява въздуха"}
{"url": "https://offnews.bg/112/arestuvaha-britanetc-ubil-kuche-v-bansko-712316.html", "text": "Британски граждани е бил арестуван за 24 часа в Банско заради убийство на домашен любимец, съобщи благоевградската полиция.Задържаният е умъртвил куче в хотелски комплекс в курортното градче.Престъплението е извършено сутринта на 1 октомври. Не се съобщават повече подробности.Образувано е досъдебно производство.", "date": "2019.10.02", "title": "Арестуваха британец, убил куче в Банско"}
{"url": "https://offnews.bg/politika/ninova-se-sreshtna-s-poslanika-na-rusia-na-pozitano-712325.html", "text": "Председателят на НС на БСП Корнелия Нинова се срещна с посланика на Руската федерация в България Н.Пр. Анатолий Макаров в централата на партията на „Позитано 20”.На срещата беше обсъдена политическата обстановка в страната и редица въпроси на двустранните отношения.Корнелия Нинова запозна посланика с основните приоритети в работата на БСП през новия политически сезон.Дискутирани бяха редица актуални въпроси от взаимен интерес.", "date": "2019.10.02", "title": "Нинова се срещна с посланика на Русия на Позитано"}
{"url": "https://offnews.bg/obshtestvo/vanshno-ministerstvo-i-tri-rzi-osiguriavat-stipendii-za-studenti-prez-712326.html", "text": "Министерството на външните работи ще осигури две стипендии за студенти по информатика и по комуникационна и компютърна техника през 2020 г. Четири регионални здравни инспекции също ще предоставят такива догодина, става ясно от Списъка на специалностите, за които съществува недостиг на експерти в администрациите и за които могат да се предоставят стипендии през 2020 г., приет днес от Министерския съвет по предложение на вицепремиера Томислав Дончев.Стипендиите в МВнР са в месечен размер 330 лв.Инспекциите са в Кърджали, Разград, Силистра и Бургас и те ще предоставят по една стипендия, съответно за студенти по специалностите \"Медицина\", \"Обществено здраве\", \"Фармация\" и за медицински лаборант. РЗИ-Кърджали осигурява 280 лв. месечно, РЗИ-Бургас - 100 лв., останалите РЗИ - по 330 лв.Стипендиантската програма в държавната администрация продължава трета година. Основната ѝ цел е привличането на необходимите кадри още от студентските им години. Стипендиантите получават стипендия до края на месеца, в който приключва първата сесия за държавен изпит или защита на дипломна работа. Те са длъжни да продължат да работят на същото място поне още 3 г., след като завършат висшето си образование.Комисия във съответната администрация подбира кандидатите на три етапа: подбор по документи, писмен изпит и интервю.", "date": "2019.10.02", "title": "Външно министерство и три РЗИ осигуряват стипендии за студенти през 2020 г."}
{"url": "https://offnews.bg/obshtestvo/pochina-izvestniat-cheshki-pevetc-karel-got-712332.html", "text": "Почина известният чешки певец Карел Гот, той си отиде на 80-годишна възраст, съобщи ТАСС.Агенцията цитира изявление на продуцентката на изпълнителя Анета Щолцова. Карел Гот се спомина малко след полунощ във вторник, заяви Щолцова. Той си отиде, заобиколен отсемейството и близките си, предава БТА.През 2015 г. медиците откриха тумор на лимфните възли на Карел Гот. След сериозно едногодишно лечение той няколко пъти се опита да се върне на сцената и участва в концерти заедно с други чешки изпълнители.През юли Карел Гот навърши 80 години, но юбилейният концерт беше отменен заради лошото здравословно състояние на певеца.", "date": "2019.10.02", "title": "Почина известният чешки певец Карел Гот"}
{"url": "https://offnews.bg/zdrave/farmatcevti-i-politcai-se-obediniavat-sreshtu-drogata-712324.html", "text": "Главна дирекция „Национална полиция\" при МВР и Българският фармацевтичен съюз (БФС) обединяват усилията си в борбата с разпространението на дрога. С подписаното помежду им споразумение се регламентира реда и начина на обмен на информация при съмнение за извършвана престъпна дейност, свързана с производството в домашни условия на синтетични наркотични вещества (амфетамин и метамфетамин), съобщиха от фармацевтичния съюз.Целта е да се повиши ангажираността и ефективността при противодействието на престъпленията, свързани с наркотици.Фармацевтите се ангажират да бъдат по-внимателни и да сигнализират при „подозрителни\" покупки на продукти, които могат да бъдат използвани за производство на синтетична дрога.Предвидена е разяснителна дейност от страна на полицейските органи при появата на нови тенденции при производството, употребата и разпространението на наркотични вещества.Досегашният опит сочи, че сигналите до МВР се изпращат едва след като някой пострада вследствие на употребена некачествена дрога или му е нанесена телесна повреда заради неизплатени дългове, пише в съобщението на БФС.", "date": "2019.10.02", "title": "Фармацевти и полицаи се обединяват срещу дрогата"}
{"url": "https://offnews.bg/obshtestvo/emotcionalna-programa-i-mnogo-iznenadi-ochakvat-gostite-na-vecherta-na-712353.html", "text": "Обратното броене започна! Само пет дни ни делят от най-голямото благотворително събитие в календара на фондация „За Нашите Деца“ – Вечер на добродетелите 2019. То ще се проведе в понеделник, в Sofia Event Center, Paradise Center, а началният час е 19.30. Негов патрон е вицепрезидентът на Република България г-жа Илияна Йотова. Гостите на събитието ще имат възможността да се докоснат по един неповторим начин до реалните съдби на деца и семейства, променени с подкрепата на фондацията. Програмата на Вечер на добродетелите 2019 ще е пълна с изненади. Шест от най-обичаните български артисти ще са водещи на събитието. Става въпрос за прекрасната Йоана Буковска, младите актьори Дария Симеонова и Бойко Кръстанов, изключителния Стоян Алексиев, както и звездната двойка Дони и Нети.По традиция, Вечер на добродетелите включва арт програма, в която ще вземат участие популярни български артисти, които застават зад каузата на фондация „За Нашите Деца“. Гостите на събитието ще могат да се насладят на изпълненията на великолепната певица Марияна Попова, балет Арабеск, детския хор на БНР, феноменалния пианист Людмил Ангелов, както и младите таланти Димитър и Христо.В програмата на Вечер на добродетелите 2019 е включен и благотворителен търг. Той ще даде възможност на гостите да наддават за ценни и атрактивни предмети и преживявания с висока емоционална стойност.  Повече за събитието може да научите .    ", "date": "2019.10.02", "title": "Емоционална програма и много изненади очакват гостите на Вечерта на добродетелите"}
{"url": "https://offnews.bg/sviat/ukrajna-shte-kupi-ot-sasht-150-protivotankovi-raketi-dzhavlin-712317.html", "text": "Украйна ще купи от САЩ 150 противотанкови ракети \"Джавлин\". Сделката е на стойност 39 милиона долара, предадe Ройтерс, цитирана от БТА.Според Камарата на представителите на Конгреса американската военна помощ за Украйна, която е в размер на 400 милиона долара, е отделна от тази сделка.Финансирането за закупуването на ракетите е отпуснато от украинското правителство и няма общо с американската помощ.", "date": "2019.10.02", "title": "Украйна ще купи от САЩ 150 противотанкови ракети „Джавлин“"}
{"url": "https://offnews.bg/futbol/bez-vratari-izvan-es-u-nas-ot-dogodina-712299.html", "text": "Изпълкомът на БФС прие на днешното си заседание забрана, която влиза в сила от сезон 2020/2021. Според нея родните тимове вече няма да имат право да пускат вратари, които са с паспорти от държави извън Европейския съюз.Най-засегнат от новото правило ще бъде Левски, чийто титулярен страж Милан Миятович е черногорец, а резерва е Николай Михайлов, син на президента на БФС Борислав Михайлов. Аржентинецът Хорхе Броун от Лудогорец също няма европейски паспорт, но той е трети страж на разградчани и почти сигурно ще бъде освободен през идното лято, когато договорът му изтича.Също така беше решено всички кандидати за лиценз ще трябва да публикуват на клубната си интернет страница финансовата информация, която предоставят на Лицензионната комисия към 31 март на съответната година.В допълнение бе прието предложението да се опрости процедурата по издаване на лиценз за Втора професионална лига (ВПЛ), като се признае, че лиценз за участие в Първа професионална лига е валиден за участието и във ВПЛ, без представяне на допълнителна молба или документи.\"Ръководните фактори в българския футбол също така приеха предложението за налагане на глоби и наказания на четвъртите съдии, съдийските наблюдатели и делегатите на двубои от вътрешното първенство при неспазване или незадоволително изпълнение на служебните им задължения, както и предложението на Треньорската школа за забрана участието на вратари с паспорти от държави извън Европейския съюз в професионалния ни футбол от началото на състезателната 2020/2021 година\", обявиха от БФС чрез официалния си сайт.", "date": "2019.10.02", "title": "Без вратари извън ЕС у нас от догодина"}
{"url": "https://offnews.bg/temida/vss-puska-prokuror-georgiev-da-zamine-konsul-vav-valensia-goliamata-m-712300.html", "text": "Прокурорската колегия във ВСС гласува оставката на Пламен Георгиев като прокурор. Бившият шеф на КПКОНПИ от поста след като стана ясно, че испанските власти са одобрили назначаването му за генерален консул на България във Валенсия. Правителството предложи , малко след като Георгиев подаде оставка като председател на Антикорупционната комисия. Решението предизвика поредица от критики за компетентността на Георгиев да стане дипломат. Той напусна председателското си място в КПКОНПИ в края на юли, в разгара на скандала с незаконните постройки на на апартамента му.", "date": "2019.10.02", "title": "ВСС пуска прокурор Георгиев да замине консул във Валенсия, голямата му тераса остава"}
{"url": "https://offnews.bg/sviat/petima-s-prizovki-za-razpit-po-razsledvaneto-za-impijchmant-na-tramp-712309.html", "text": "Американският държавен секретар Майк Помпео обвини демократите в \"тормоз\", след като председателят на Комисията на външните работи Елиът Енгел връчи призовки за разпит на петима души, включително президента Доналд Тръмп, настоящия и бившия посланик на САЩ в Украйна, по повод разследването срещу държавния глава, което може да доведе до импийчмънт.Според Помпео действията може да се тълкуват като \"опит за сплашване, тормоз и неправомерно отношение към Държавния департамент\".\"Няма да търпя подобни тактики и ще използвам всички средства, с които разполагам, за да предотвратя всякакви опити за сплашване на сегашното правителство, с което се гордея да ръководя\", заяви Помпео, който също получи призовка, защото се оказа косвено замесен в скандала. Оказа се, че той е слушал телефонния разговор от 25 юли между Тръмп и украинския президент Володимир Зеленски, в който американският държавен глава иска от Зеленски страната му да разследва сина на Джо Байдън - опонент на Тръмп за президентските избори през 2020 г.Държавният секретар също така обвини г-н Енгел, че не предоставя нужното време за подготовка на свидетелите, с което обвинява демократите, че се опитват да заобиколят Белия дом. ", "date": "2019.10.02", "title": "Петима с призовки за разпит по разследването за импийчмънт на Тръмп. Помпео: Това е тормоз!"}
{"url": "https://offnews.bg/obshtestvo/pochitame-sv-kiprian-i-sv-andrej-iurodivi-712275.html", "text": "Църквата почита днес Св. свщмчк Киприан и св. мчца Юстина, както и Св. Андрей Юродиви. Св. Киприан и св. Юстина били родом от Антиохия. Киприан бил жрец магьосник в града. Девицата Юстина чрез силата на кръстното знамение събудила у него желание да се поклони на Христа. Киприан бил възведен в епископски чин. Заради вярата си двамата с Юстина били подложени на мъчения и накрая посечени с меч в Никомидия през III в. по времето на император Декий.Телата им били отнесени и погребани с почести в Рим.Подвигът \"юродство заради Христа\" намира оправдание в думите на св. апостол Павел: \"Ако някой от вас мисли, че е мъдър на тоя свят, нека стане безумен (юродив), за да бъде мъдър. Защото мъдростта на тоя свят е безумство пред Бога\". Тъй че юродивите заради Христа съзнателно взимат вид на безумни човеци, доброволно се подлагат на всевъзможни лишения, унижения и страдания, та като станат \"от долен род\" на тоя свят, презрени, измет на света, да намерят милост в очите на Господа.Светата Христова църква знае много такива юродиви. Такъв бил и св. Андрей, просиял като юродив в Цариград през девети – десети век.Много страдал и св. Андрей Юродив, но бил утешаван с много видения и откровения, а накрая Господ гo удостоил и с такова неизказано блаженство, че както св. ап. Павел и св. Серафим Саровски, още през земния си живот бил възнесен до третото небе.По време на молитва във Влахернския храм именно блажени Андрей видял Пресвета Богородица, покриваща молещите се със Своето покривало. Той починал в 911 година.", "date": "2019.10.02", "title": "Почитаме св. Киприан и св. Андрей Юродиви"}
{"url": "https://offnews.bg/politika/fandakova-izgrazhdame-biotehnologichen-park-za-izsledvania-vav-farmat-712322.html", "text": "Планираме изграждане на Биотехнологичен парк и привличане на стратегически инвеститор в сферата на фармацията и здравните грижи. Това са две от задачите в програмата ми за развитие на София в следващите години. Това каза Йорданка Фандъкова, кандидат за кмет на София от коалиция ГЕРБ-СДС, по време на среща с екипа на компанията „Фармалекс“. „Проектът за Биотехнологичен парк е предложение, което идва от Вас и с подкрепата на компаниите от сектора, ще успеем да го реализираме“, каза тя.В Биотехнологичния център ще се развие иновативна среда за изследвания и нови технологии в сферата на фармацията, биотехнологиите и здравните грижи. „Фармалекс“ е българо-немска фирма, която наскоро разшири своята дейност в София като отвори нов офис, в който работят химици, биолози и фармацевти. От компанията обясниха, че част от младите хора са учили и работили в чужбина, но атрактивните работни места и възможностите за реализация са ги мотивирали да се върнат в София. По време на срещата бяха обсъдени и мерките за подобряване на чистотата на въздуха – смяната на печките на дърва и въглища на 1/3 от домакинствата, които сега се отопляват по този начин с по-екологични, и рестрикции за автомобилите, които замърсяват.Фандъкова представи и проекта за Зеления ринг – линейни паркове и велоалеи по старата жп линия. Планът за първия етап, от гара „Пионер“ до „Слатина“, е готов и догодина може да започне реализацията му.  ", "date": "2019.10.02", "title": "Фандъкова: Изграждаме Биотехнологичен парк за изследвания във фармацията"}
{"url": "https://offnews.bg/sviat/natcionalna-stachka-v-gartcia-protesti-blokirat-atina-712302.html", "text": "Национална стачка на профсъюзите в Гърция е обявена за днес. Тя ще засегне превозните средства на обществения транспорт, включително кораби и фериботи, железница, метро и трамваи. В Атина мотрисите на метрото няма да се движат по линии 2 и 3 днес, част от автобусите и тролейбусите ще се движат между 9:00 и 21:00 ч., а трамваите между 9:00 и 15:00 ч. Ще стачкуват и всички категории кораби, тръгващи от пристанищата Пирея, Рафина и Лаврио. Към стачката ще се присъединят и банковите служители, както и Националната телекомуникационна компания В 11 ч. в гръцката столица е обявен митинг на площад \"Клафтмонос\".МВнР препоръчва на българските граждани, които ще бъдат в Гърция, да избягват придвижването в центъра на Атина и в останалите по-големи градове, където също ще има протести. Възможни са и безредици. ", "date": "2019.10.02", "title": "Национална стачка в Гърция, протести блокират Атина"}
{"url": "https://offnews.bg/sviat/phenian-izstrelia-dve-balistichni-raketi-ednata-padna-v-iaponskata-ik-712303.html", "text": "Северна Корея изстреля две балистични ракети към Японско море. Едната от тях е паднала в изключителната икономическа зона на Япония. Това съобщи в Токио генералният секретар на правителството Йошихиде Суга, цитиран от ТАСС и БТА. За изстрелването първо съобщи южнокорейската агенция Йонхап. По данни на обединения генщаб на южнокорейските въоръжени сили е изстреляна една ракета с малък обсег. По-късно агенцията уточни, че генщабът не е посочил типа на ракетите, полетния им обсег и максималната височина на полета. ", "date": "2019.10.02", "title": "Пхенян изстреля две балистични ракети, едната падна в Японската икономическа зона"}
{"url": "https://offnews.bg/futbol/petar-hubchev-predprie-nestandarten-hod-sreshtu-shpioni-712307.html", "text": "Треньорът на Левски Петър Хубчев е намерил начин да коментира наболели теми около отбора в столичните заведения, без те да стават достояние за публиката. Специалистът и помощниците му ползват само немски език, за да парират шпионите, които смятат, че ги дебнат на всяка крачка, пише \"Меридиан мач\". Хубчев е забелязан в компанията на Георги Донков. Двамата спокойно коментирали мача с Ботев Bpаца на езика на Гьоте в известно заведение край Докторската градина. Очевеидно двамата знаят добре, че у нас немския не е сред най-разпространените чужди езици, нищо че е един от основните в Европа. Паметливи обаче припомнят, че Хубчев е постъпвал по този начин и като селекционер на националния отбор. Тогава той отново е водил всичките разговори с Донков и Апкарян на немски. Последните двама също са германски възпитаници. Трябва да се отбележи и един друг факт. Треньорът на Левски не фигурира в УЕФА като българин, а за мачовете с Ружомберок и АЕК Ларнака бе записан като германец.", "date": "2019.10.02", "title": "Петър Хубчев предприе нестандартен ход срещу шпиони"}
{"url": "https://offnews.bg/futbol/cherno-more-otnovo-zastava-na-patia-na-levski-vizhte-vsichki-1-8-fina-712354.html", "text": "За втора поредна година Черно море застана на пътя на Левски на 1/8-финалите в турнира за Купата на България. Това стана ясно след тегления днес жребий.През изминалата капмания \"моряците\" стигнаха до инфарктна победа с дузпи, като столичани водеха в редовното време с 2:1, но Божилов изравни в добавеното време на втората част, след което варненци показаха по-здрави нерви при изпълнение на 11-метровите удари.За 1/8-финалите се класираха 11 отбора от efbet Лига, както и 5 участника от Втора лига. Мачовете ще се играят на 29, 30 и 31 октомври 2019 г. (вторник-четвъртък).До края на годината ще се проведат и 1/4-финалите, в периода 3-5 декември. Те също ще се решат в една среща. В два мача ще се определят единствено финалистите за купата.ЦСКА ще има трудна задача, гостувайки в Кърджали на Арда. Лудогорец гостува на Септември, а настоящият носител на Купата на България Локомотив Пловдив пък е домакин на Литекс.Сериозен тест очаква и финалиста от миналата година Ботев Пловдив, който ще премери сили със Славия в София.Ботев Гълъбово - Витоша БистрицаАрда - ЦСКАСлавия - Ботев ПловдивСептември - ЛудогорецЛевски - Черно мореЛокомотив Пловдив - ЛитексБотев Враца - Кариана ЕрденБерое - ЦСКА 1948", "date": "2019.10.02", "title": "Черно море отново застава на пътя на Левски, вижте всички 1/8-финалисти за Купата на България"}
{"url": "https://offnews.bg/politika/trima-ot-ekipa-na-ivancheva-v-bitkata-za-mladost-712257.html", "text": "съвременната българска история. Преди 3 г. Десислава Иванчева го спечели като независим кандидат за кмет срещу Мария Илиева от ГЕРБ на извънредни избори.Сега Мария Илиева отново е претендент за поста. Срещу нея се изправят трима от екипа на Иванчева.е бившата заместничка на Иванчева и също като нея в момента е под домашен арест. Румен Русев бе другият й заместник, който в момента е и.д. кмет на района. Главният й архитект Стефан Стефанов е третият претендент. Румен Русев сега е издигнат от Атака. Той зае мястото на Иванчева, въпреки желанието й, изразено от килията, да я наследи друг от заместниците й. СОС гласува Русев да е районен кмет. Той не изпълни и волята на Йорданка Фандъкова да уволни главния архитект на общината Стефан Стефанов, защото е издал разрешение за строеж в градинка до блок 401 в \"Младост\" 4. \"Разрешението за строеж е издадено през май и е в сила от 6 юни. То е за жилищна сграда с подземни гаражи до бл. 401 в \"Младост 4\". Проектът е на фирмата \"ДЛД Младост\", която е част от строителното дружество \"ДЛД Инвест\". Заради него в квартала имаше протести. За това този проект беше стопиран от предишния кмет на района Десислава Иванчева. Сега обаче е разрешено изграждането на сграда със застроена площ над 4700 кв. метраСтефанов обаче бе защитен от Иванчева и Петрова. Той обясни в своя позиция, че През 2017 г. по инициатива на район \"Младост\" са водени разговори за евентуална замяна с равностоен общински имот, но със заявление 04.10.2018 г., собствениците на имота заявяват, че поради липса на резултат от преговорите в рамките на една година, те не искат имота им да бъде заменян с друг и желаят да започне строеж. Арх. Стефанов посочи, че не е бил информиран за създаването на работна група и нейната работа за посочения имот.Сега арх. Стефан Стефанов е кандидат за кмет на \"Младост\", издигнат от Инициативен комитет и подкрепен от БСП. На миналите кметски избори БСП пак подкрепяше Стефан Стефанов, но не този, а генерал от резерва, което е само цветен детайл от надпреварата в \"Младост\".  Предишният Стефанов през 2016 г. остана трети, надеждите за сегашния Стефанов през 2019 г. са да победи. На първи тур на предишните избори ГЕРБ водеше чувствително, а Иванчева отиде на балотаж само със 17%.Резултатите от изборите през 2016 на първи турЕмил Емилов Атанасов БЪЛГАРСКА СОЦИАЛДЕМОКРАТИЧЕСКА ПАРТИЯ 1496 3.11%Магдалина Полинова Ръжева Политическа партия Движение 21 1393 2.89%Феодор Йорданов Марчев ПП Движение за радикална промяна Българската пролет 170 0.35%Людмила Станойчева Божилова-Николова КОАЛИЦИЯ РЕФОРМАТОРСКИ БЛОК 5358 11.13%Иван Петров Атанасов Българска Социалдемокрация – Евролевица 354 0.74%Елена Георгиева Карабойчева НОВА АЛТЕРНАТИВА 812 1.69%Мария Йорданова Илиева ПП ГЕРБ 12796 26.57%Венцислав Емилов Мицов ПП Глас Народен 2499 5.19%Момчил Иванов Якимов ДЕОС 452 0.94%Стефан Дянков Стефанов МК \"БСП лява България\" 7692 15.97%Мария Йорданова Цветкова \"ОБЕДИНЕНИ ПАТРИОТИ – НФСБ, АТАКА и ВМРО\" 4050 8.41%Васка Илчева Горанова АБВ – ГЕРГЬОВДЕН 2428 5.04%Десислава Петрова Иванчева Независим кандидат 8660 17.98%На втори тур обаче всички играха срещу ГЕРБ и Десислава Иванчева, която тогава бе подкрепена от партия \"Нормална държава\" на Георги Кадиев, получи 59,82%, а Мария Илиева остана само с 34,76 на сто от гласовете на избирателите от района. Мария Илиева сега отново е кандидат за кмет на \"Младост\" - от ГЕРБ/СДС. Синдром \"еднакви имена\" в нейната кампания бе . Претендентът за кмет е икономист по образование. Владее английски, френски и руски. Работила е по социални проекти в район “Младост” и е част от кампанията, която събра средства за изграждане на първия православен храм в района. Основната критика срещу Илиева е, че не живее в \"Младост\". В личен план за Илиева още преди две години се разбра, че е свирила на китара като ученичка, а заедно с двете си деца и съпруга си обичат да карат колела. Обича да разпуска и с народни танци. Кандидатите за Младост сегаВалерия Александрова Кардашевска-Ранчева, ПП БЗНС Александър Стоянов Стоянов, СОЦИАЛДЕМОКРАТИЧЕСКА ПАРТИЯ (СДП)Румен Атанасов Русев, ПП АТАКАДафинка Илиева Томова, ПП ДВИЖЕНИЕ \"НАПРЕД БЪЛГАРИЯ\"Евгения Василева Димова, коалиция Ние, ГражданитеМария Йорданова Цветкова, ПП ВМРО – БЪЛГАРСКО НАЦИОНАЛНО ДВИЖЕНИЕКрасимира Кирилова Шаламанова, Национална Републиканска партияВладимир Милчев Апостолов, партия на ЗЕЛЕНИТЕБоян Младенов Захариев, ВЪЗРАЖДАНЕПламен Георгиев Александров, Земеделски съюз \"Ал. Стамболийски\"Александър Пламенов Лазаров, Политическа партия МИРЛилия Алексеева Раденкова, ВОЛЯДимитър Александров Митев, Движение ЗАЕДНО за промянаСветозар Иванов Маджов, \"ДЕМОКРАТИЧНА БЪЛГАРИЯ – ОБЕДИНЕНИЕ\" (ДА България, ДСБ, Зелено движение),Мария Йорданова Илиева Местна коалиция ГЕРБ /СДС/ Стефан Кирилов Стефанов, ИК Стефан Кирилов Стефанов. Биляна Емилова Христова-Петрова чрез ХДПБ. Вотът в \"Младост\" през 2016 г. бе своеобразен тест за по-малките партии, номинирали кандидати за кмет преди парламентарните през март 2017 г. Тогава имаше протести срещу презастрояването и всички се обединиха срещу ГЕРБ. Дали сега ще стане така - предстои да видим. \"Младост\" обаче е знаков, защото по население е колкото някои от големите областни градове и евентуален пробив в него ще разклати позициите на управляващите.", "date": "2019.10.02", "title": "Трима от екипа на Иванчева в битката за 'Младост'"}
{"url": "https://offnews.bg/evropa/boris-dzhonsan-shte-saobshti-poslednoto-pregovorno-predlozhenie-kam-712305.html", "text": "По време на речта си на годишната конференция на Консерваторите в Манчестър британският премиер Борис Джонсън ще съобщи подробности около \"последното\" преговорно предложение към ЕС, съобщи Би Би Си.Според Джонсън Великобритания ще се придвижи напред само когато напусне ЕС на 31 октомври. „Хората не може повече да бъдат смятани за глупаци от онези, които искат отлагане или блокиране на процеса“, коментира премиерът.Джонсън обяви, че се надява да постигне сделка с ЕС в близките няколко дни. Част от нея ще е и някакво решение на ключовия въпрос за граничните проверки между Северна Ирландия и Ирландия. Според него дори след напускането на ЕС някои митнически проверки ще са необходими. Парламентът на Обединеното кралство прие закон, според който премиерът трябва да поиска отлагане на Брекзит, освен ако депутатите не подкрепят договорена сделка до 19 октомври – два дни след срещата на високо равнище на ЕС. На среща, организирана от северноирландската Демократична юнионистка партия, правителството на Обединеното кралство заяви, че не е съгласно с по-нататъшно забавяне след крайния срок, защото това не би било рентабилно за държавата.Кореспондентът на Би Би Си в Брюксел съобщи, че европейските лидери се опасяват, че предложената от британците алтернатива на „предпазния механизъм“ за ирландската граница е в разрез с „червените линии“ на блока.", "date": "2019.10.02", "title": "Борис Джонсън ще съобщи 'последното' преговорно предложение към ЕС"}
{"url": "https://offnews.bg/obshtestvo/liato-prez-oktomvri-i-dnes-ot-utre-zahlazhdane-i-dazhd-712288.html", "text": "Днес ще е слънчево и топло, ще духа умерен вятър. Максималните температури ще са между 27 и 32 градуса. В София минималната температура ще е около 13, максимална – около 27°.Над планините ще е слънчево с временни увеличения на облачността, без валежи. Ще духа умерен, по високите и открити части - до силен вятър от юг-югозапад. Температурите ще се повишат: максимална на височина 1200 метра – около 21°, на 2000 метра – около 15°, според прогнозата на НИМХ. Слънце ще грее и край морето, термометрите на брега ще се качат до 27 градуса, а сред вълните от 1-2 бала до 22 градуса. Утре ще има повече облаци, след обяд и през нощта срещу петък на места в западните райони ще превали, възможно е и да прегърми. Дъждовно ще е и в петък, температурите ще паднат до максимални 17-18 градуса. ", "date": "2019.10.02", "title": "Лято през октомври и днес, от утре захлаждане и дъжд"}
{"url": "https://offnews.bg/zdrave/prof-gencho-nachev-v-balgaria-niama-realno-ostojnostiavane-na-meditc-712321.html", "text": "„В България няма реално остойностяване на медицинската услуга. Това го говорим от 10-15 години. Има клинични пътеки, които не са променяни като цени от 2000-2001 г. досега. Докато не се остойностят реално медицинските услуги, не можем да кажем много или малко са парите за здраве. Дотогава парите ще потъват като вода в пясък“. Това коментира пред БНТ проф. Генчо Начев, директор на болница „Света Екатерина“.Според него, ако клиничните пътеки са с реални цени и се засили контролът върху отчитането на фиктивна дейност, може да има адекватно заплащане не само при сестрите, но и при лекарите.По думите му лекарите също могат да протестират, но не са го направили до момента, защото имат възможност за кариерно развитие. Според проф. Начев сестрите нямата такава сериозна възможност.\"Заплащането на медицинските сестри е много различно като стойност в различните болници. За голямо съжаление, то се определя по много различен начин в частни и държавни болници. Заплатите би трябвало да са следствие от приходната и разходната част на една болница. Ако една сестра работи в реанимация или в операционна, то възнаграждението ѝ трябва да е по-високо от тази, която работи в кабинет“, обясни проф. Начев.Той заяви, че в болница „Св. Екатерина“ възнаграждението на сестрите започва от 900 и стига до 1200 лв. основна заплата. Но, когато в една операционна при щат 8, работят 3 сестри, те могат да получават и по 3 000 лв. на месец.Проф. Начев напомни, че в момента 50% от парите за здраве идват от джоба на пациента, като от тях минимум 20% са нерегламентираните плащания.", "date": "2019.10.02", "title": "Проф. Генчо Начев: В България няма реално остойностяване на медицинската услуга"}
{"url": "https://offnews.bg/medii/koshlukov-volen-siderov-veche-niama-da-stapi-v-bnt-712306.html", "text": "Това беше първото и последно участие на г-н Волен Сидеров в тази кампания в ефира на БНТ. Докато ние не получим официално извинение от г-н Сидеров, което ще разгледаме, аз моля най-учтиво колегите да не канят г-н Сидеров. Всъщност не моля, а разпореждам, за да се знае чия е отговорността за това решение. Това заяви генералният директор на БНТ Емил Кошлуков в сутрешния блок на обществената телевизия.Причината за думите на медийния шеф еДнес Кошлуков обяви, че докато той е генерален директор на БНТ няма да търпи подобно отношение и поведение в ефира. Той заяви, че този брой на предаването няма да бъде повторен и предаването ще бъде свалено от сайта на телевизията. Редакторът на \"Референдум\" Татяна Тасева обясни, че основна цел на предаването е да има равнопоставеност, принципи и разговор, но това се е оказало невъзможно при вчерашния брой. \"Реплики от рода: \"Това е обществена телевизия, аз ще си правя каквото си пожелая\" са недопустими\", каза тя. Ръководството на телевизията излезе с декларация:Ръководството на БНТ заклеймява грубото незачитане на подписаното между ЦИК, БНТ и политическите партии споразумение от лидера на \"Атака\" Волен Сидеров.Държанието му в предаването \"Референдум\" от 01.10.2019г. беше възмутително и накърни достойнството на водещата на предаването Добрина Чешмеджиева и на всички работещи в БНТ.Ръководството на БНТ декларира, че застава зад Добрина Чешмеджиева и зад нейните действия по време на предаването. Ние смятаме, че поведението, което демонстрира г-н Сидеров, беше низко, това беше демонстрация на безнаказаност и липса на уважение към БНТ, каквато депутатският имунитет не му дава.Недопустимо е използването на ефира на обществената телевизия и употребата на език на омразата, на думи, които очернят политически опоненти.Никога в 10-годишната история на предаването \"Референдум\" не е имало такова шокиращо поведение на участник.Припомняме, че участието в предаването \"Референдум\" на 01.10.2019г. на господин Сидеров е в качеството му на председател на ПП \"Атака \"и ръководител на предизборния щаб.Заради това отношение БНТ ще предложи на ЦИК и СЕМ да изключат от споразумението ПП \"Атака\" и тя да няма безплатни и платени участия в БНТ.Надяваме се също и политиците в НС да се дистанцират от поведението на Волен Сидеров. ", "date": "2019.10.02", "title": "Кошлуков: Волен Сидеров вече няма да стъпи в БНТ"}
{"url": "https://offnews.bg/lajfstajl/proekt-sinia-kniga-studenata-ksenia-solo-i-epic-drama-712201.html", "text": "ТВ каналът  отваря по едно ретро досие Х всеки четвъртък в 22:00 (с повторение в събота в 22:00) с хитовия сериал . Действието се развива на фона на Студената война и процъфтяващата Атомна епоха. Вълнуващата поредица е вдъхновена от реалния “Проект Синя книга” - разследване на НЛО на американските военно-въздушни сили.Научно-фантастичната поредица с Ейдън Гилън, известен с участието си в \"Игра на тронове\", и Майкъл Маларки, познат на зрителите от \"Дневниците на вампира\", дава нова възможност за изява на талантливата Ксения Соло, известна с превъплъщението си в Пеги Шипен в \"Обрат: Шпионите на Вашингтон\" по . Зададохме 5 блиц въпроса на младата канадска актриса от латвийски произход. 1. Как бихте описала героинята си Сузи Милър от \"Проет Синя книга\"?Тя изглежда студена, винаги премерена и манипулативна, но постепенно научаваме, че зад ледената ѝ фасада се крие много повече.2. Участвала сте в много успешни телевизионни сериали и филми. С кой се гордеете най-много?Горда съм най-много с факта, че умишлено никога не съм играла сходни персонажи два пъти. Всичките ми роли в телевизията и в киното са напълно различни - и като личности, и като външен вид.3. Защо станахте актриса?Реших го, защото с никоя друга професия нямаш привилегията и възможността да се влееш в живота на други хора - с техните истории, предизвикателства, успехи, падения и всичко между тях. За мен лично това е страхотна възможност да се уча.4. Родена сте в Латвия. Спомняте ли си детството си там?Спомням си колко радостни моменти имахме със семейството ми в Джурмала, тичахме по белия пясъчен плаж и търсехме парченца кехлибар - мислех ги за истински диаманти.5. Връщала ли сте се в Латвия след заминаването си за Канада?Да, много пъти съм била в Рига. Много красив град, а латвийците са много артистични и горди от произхода си.6. Спазвате ли още някои латвийски традиции?Да, Ligo и Jāņu Diena (празникът на лятното слънцестоене, в който жените и момичетата носят венец от цветя на главите си, а мъжете - венци от дъбови листа - б.р.). ", "date": "2019.10.02", "title": "Проект Синя книга, студената Ксения Соло и Epic Drama"}
{"url": "https://offnews.bg/tenis/dzhokovich-ramoto-mi-e-dobre-ne-useshtam-nishto-neredno-v-poslednite-712308.html", "text": "Световният номер 1 в мъжкия тенис Новак Джокович вече не изпитва болки в рамото. Това разкри самият той след първата в своята кариера победа в турнира от сериите АТР 500 в Токио.Сърбинът се наложи с 6:4 6:2 над Алексей Попирин. Това бе и първи си мач на сингъл за Джокович след загубата с отказване на турнира от Големия шлем US Open.\"Мисля, че от началото до края играх много добре, поддържах постоянство, високо ниво и добър интензитет. Рамото ми е добре. Не почувствах нищо нередно в последните дни, включително и днес, по време на мача. Така че съм много доволен да го кажа. Чувствам се здрав.Съжалявам за публиката. Хората явно са дошли да гледат цял мач, но не е писано да стане. Много от феновете не знаят какво точно се случва, така че не мога да ги обвинявам\", каза Джокович.Той продължава срещу представителя на домакините Го Соеда. Мачът между двамата е трети на централния корт e днес.", "date": "2019.10.02", "title": "Джокович: Рамото ми е добре, не усещам нищо нередно в последните дни"}
{"url": "https://offnews.bg/politika/market-links-zdravko-dimitrov-vodi-za-kmet-na-plovdiv-slavcho-atanas-712312.html", "text": "Кандидатът на ГЕРБ за кмет на Пловдив Здравко Димитров води в надпреварата за местния вот, той получава 21 на сто от гласовете под тепетата. Втори с 19% е бившият градоначалник Славчо Атанасов, издигнат от ВМРО. Това показват данните от експресно проучване на социологическата агенция \"Маркет линкс\" по поръчка на bTV. Проучването е проведено сред 542 пълнолетни граждани на града в периода 21-24 септември и е извършено по метода на прякото-лично интервю. 14% от анкетираните в града са категорични, че няма да отидат до урните в деня на изборите, 10% \"по-скоро няма да гласуват\", а 17% -\"по-вероятно ще гласуват. Според проучването трета по подкрепа в момента е независимият кандидат Дани Каназирева, издигната от \"Съюз за Пловдив\" с 11%.8% подкрепа получава Николай Радев от БСП.По около 2% събират кандидатът на \"Демократична България\" Атанас Костов и Любомира Ганчева от АБВ. При листите за общински съветници ГЕРБ печелят 30% подкрепа, БСП - 22%, а ВМРО - 8%. 5 на сто заявяват, че биха подкрепили независими кандидати за общински съветници, а 2% - кандидатите на \"Демократична България\".", "date": "2019.10.02", "title": "Маркет линкс: Здравко Димитров води за кмет на Пловдив, Славчо Атанасов на 2% от него"}
{"url": "https://offnews.bg/futbol/stojcho-stoilov-shte-otgovori-na-fenovete-na-tcska-712310.html", "text": "Главният мениджър на ЦСКА Стойчо Стоилов няма да подмине с мълчание обвиненията на феновете от \"Трибуна Сектор Г\", които вчера публикуваха обръщение към ръководството на \"червените\".В него те пожелаха от отбора да си тръгнат Стойчо Стоилов и Люпко Петрович.\"Ще отговоря на феновете. Ще го направя, където трябва. Ще разберете\", лаконичен беше Стоилов пред \"Меридиан Мач\".Изпълнителният директор на ЦСКА Пламен Марков пък отказа да се съгласи с твърдението, че \"червените\" се намират в криза. Легендата е на мнение, че първенството е дълго и футболистите на тима ще наваксат изоставането в точките.Той отказа да говори за декларацията на фенове, които поискаха оставките на главния мениджър Стойчо Стоилов и треньора Люпко Петрович с оправданието, че не е запознат с нея.\"Не смятам, че има криза. Да, изоставаме с точките, но първенството е дълго. Защо сме загубили от Берое? Това е състезание, футболен мач, непредвидима игра.Можеш за спечелиш и да загубиш. Не сме абонирани да печелим всеки мач. Ако беше така, щеше всички да прибират много пари, ако играят тото\", каза Марков пред \"Меридиан Мач\".", "date": "2019.10.02", "title": "Стойчо Стоилов ще отговори на феновете на ЦСКА"}
{"url": "https://offnews.bg/112/mladezh-na-29-g-e-zaginal-tazi-sutrin-na-stolichnia-bul-praga-712304.html", "text": "Млад мъж е загинал на столичния бул. \"Прага\" рано тази сутрин. 29-годишен пешеходец е загинал при инцидент с микробус около 5,30 часа в отсечката между улиците \"Шандор Петьофи\" и \"Бузлуджа\", съобщи МВР. Движението по булеварда бе спряно в двете посоки след катастрофата, станала между \"Петте кьошета\" и градинката при баня \"Мадара\". На мястото е извършен оглед, изясняват се обстоятелствата и поведението на младежа, довели до тежкия инцидент.Предприети са мерки за бързо възстановяване на движението по булевард \"Прага\". ", "date": "2019.10.02", "title": "Младеж на 29 г. е загинал тази сутрин на столичния бул. 'Прага'"}
{"url": "https://offnews.bg/zdrave/mozakat-raboti-naj-dobre-prez-esenta-712301.html", "text": "Силата на човек може да варира от сезон до сезон, но пикът на когнитивната активност е през есента. Това показват резултатите от проучване на учени от САЩ, Канада, Франция и Израел. Те са провели когнитивни тестове и тестове за концентрация сред 3 500 респонденти, над 60 години, съобщава Кофи Пауз, цитиран от БГНЕС.Резултатите показват, че мозъкът им е достигнал максимално ниво на работа в края на лятото и началото на есента. Учените смятат, че резултатите може да са повлияни от светлината, температурата, нивата на хормоните или нивата на витамин D.Хората, които са участвали в когнитивните тестове през зимата, са били с 30% по-склонни към когнитивно увреждане или деменция.Макар да не са сигурни в истинската причина, поради която резултатите са такива, д-р Лим и други учени от екипа твърдят, че това проучване отваря нови възможности за разбиране как мозъкът достига своя връх. Това би могло да помогне в научните изследвания, за да се предотврати или намали развитието на болестта на Алцхаймер.", "date": "2019.10.02", "title": "Мозъкът работи най-добре през есента"}
