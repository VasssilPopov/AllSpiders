{"url": "https://offnews.bg/sviat/14-raneni-pri-chelen-sblasak-mezhdu-dva-vlaka-v-chehia-679926.html", "text": "14 души са ранени при челен сблъсък между два влака в Чехия днес следобед.Катастрофата е станала край градчето Чески Крумлов - в участък с една железопътна линия между южните градове Ческе Будейовице и Черни Кржиж.Сред ранените са три деца.В двата влака е имало общо 50 души, повечето от които туристи, обикалящи Южна Чехия.", "date": "2018.05.03", "title": "14 ранени при челен сблъсък между два влака в Чехия"}
{"url": "https://offnews.bg/kultura/puskat-goreshta-linia-sreshtu-seksualni-nasilnitci-na-festivala-v-kan-679910.html", "text": "По време на филмовия фестивал в Кан ще бъде създадена гореща телефонна линия за борба срещу сексуалния тормоз, пише \"Площад \"Славейков\". Поводът е обвинението срещу холивудския продуцент  от четири актриси по време на миналогодишното издание.Гостите и участниците ще бъдат предупредени още при пристигането си на фестивала на френската Ривиера, обяви френският министър на половата равнопоставеност Марлен Шиапа и обясни, че едно от изнасилванията е станало именно в Кан.Мярката се взима не само за да бъдат защитени актрисите, а и всички жени, работещи във филмовата индустрия.Въпреки че тази година начело на журито, което ще определи носителя на „Златната палма“, е австралийската актриса Кейт Бланшет, Кан е изправен пред критики заради отношението си към жените досега, например заради изискването да в обувки с високи токчета.В същото време късно във вторник компанията \"Уайнстийн\" обяви продажбата си на \"Лантърн кепитъл\". Новият собственик на обявената в несъстоятелност продуцентска къща я придобива срещу 310 млн. долара плюс 115 млн. долара пасиви. Отхвърлена бе офертата на бродуейския продуцент Хауърд Кейгън за 315 млн. долара.Сделката обаче не задоволи кредиторите и те подадоха молба в нюйоркския съд за преразглеждането ѝ. Опасяват се, че предложената сума няма да покрие задълженията на компанията към тях.Неясно е дали новият собственик е предвидил фонд за обезщетения на жените, станали жертва на насилие от страна на Уайнстийн. В офертата на Кейгън имаше такъв - 30 млн. долара.Сред актьорите, които чакат хонорари от \"Уайнстийн\" са Дженифър Лорънс, Мерил Стрийп и Брад Пит.От Борда на директорите на продуцентската къща отговарят, че предложението на Кейгън няма как да бъде разгледано. Офертата била внесена след изтичането на крайния срок. В нея липсвали някои ключови изисквания за продажба.", "date": "2018.05.03", "title": "Пускат гореща линия срещу сексуални насилници на фестивала в Кан"}
{"url": "https://offnews.bg/tehnologii/balgarite-se-strahuvat-naj-mnogo-ot-vlizane-s-vzlom-i-zabraveni-vkliuc-679913.html", "text": "Над 40% от българите се страхуват от влизане с взлом, когато са не са в дома си, а също толкова се притесняват дали са изключили всички електроуреди., част от , проведе онлайн проучване за притесненията на българите, свързани със сигурността на техния дом. To показва, че 40% от всички анкетирани се притесняват да не бъдат ограбени, когато не са вкъщи. Другите основни страхове са, че са забравили отключена входната врата (48%) или включени осветление или електроуред (40%).Данните от проучването показват, че подобни притеснения не са рядкост за българите. Над една трета (35%) от анкетираните се притесняват, че са забравили да изключат електрически уред поне веднъж в седмицата, а 10% - всеки ден. За 20% от всички анкетирани тези страхове са толкова силни, че ги карат да се върнат до вкъщи, за да проверят съмненията си, поне веднъж в седмицата. 4% се връщат всеки ден, а 8% - два-три пъти на седмица. След страха дали са заключили вратата (48%) най-честото притеснение за българите е дали са изключили осветлението (31%), телевизора (12%), компютъра (10%), ютията (9%) или котлона (6%). Търсейки решение на тези тревоги, 80% от анкетираните или 8 от 10 човека заявяват, че биха се доверили на интелигентна система с изкуствен интелект, с която да могат да контролират дистанционно уредите у дома си.Проучването бе проведено във връзка със старта на  – решение, което позволява на потребителите да контролират, както осветлението и електроуредите си, така и сигурността на дома си, директно от едно смартфон приложение. Този продукт за управление на дома е първият у нас, който разполага с изкуствен интелект (AI) и изучава навиците за ползване, за да се пригоди към предпочитанията на всеки член на семейството. В зависимост от нуждите на дома, Smart Home се предлага в два пакета –  и .Пакет  е именно за онези, които се притесняват за забравени включени електроуреди. С него потребителите могат да ги управляват дистанционно с едно натискане на бутона от своя смартфон. Comfort позволява и опцията осветлението вкъщи да се включва автоматично, когато се стъмни навън. За тревожещите се дали са оставили прозореца отворен и дали няма да бъдат ограбени е пакетът . Освен сензорът, който показва дали има отворена врата или прозорец след напускане на дома, допълнително спокойствие осигурява и осведомяването за присъствието на непознати в жилището. В такъв случай Smart Home изпраща и известие до телефона на потребителя. Smart Home Comfort и Security могат да се вземат на цени от 7 лв. на месец или 149,99 лв. в брой с пакет Smart Home Standard в магазинната мрежа на Мтел или на онлайн магазина на телекома на .", "date": "2018.05.03", "title": "Българите се страхуват най-много от влизане с взлом и забравени включени електроуреди, когато са извън дома"}
{"url": "https://offnews.bg/sviat/baskata-separatistka-orgatizatcia-eta-obiavi-kraia-si-679914.html", "text": "Баската сепаратистка организация ЕТА обяви разпускането си, отбелязвайки окончателния край на последното въоръжено въстание след повече от четири десетилетия насилие, предаде AFP.Писмото от 16 април бе публикувано вчера от испанския в. \"Ел Дарио\". В него ЕТА признава, че не е успяла да реши политическия конфликт и че усилията за баска независимост ще продължат.\"Конфликтът не започна с ЕТА и не свършва с края на пътуването на ЕТА\", пише \"Ройтерс\", като цитира текста на писмото.Организацията отне живота на 853 души при въоръжената си борба за създаване на независима баска държава в Северна Испания и Южна Франция.ЕТА е създадена през 1959 г. по време на режима на Франсиско Франко. Тя привлече вниманието с убийството на премиера Луис Кареро Бланко.Баската кампания и сепаратиското движение постепенно отслабнаха, както заради отхвърлянето на насилствената тактика на ЕТА, така и заради липсата на подкрепа, след като баският регион получи по-голяма фискална автономия през 1981 г. Нелегалната организация се отказа през 2011 г. от въоръжената борба.", "date": "2018.05.03", "title": "Баската сепаратистка оргатизация ЕТА обяви края си"}
{"url": "https://offnews.bg/politika/po-vreme-na-uchenia-voennite-chesto-ostavali-bez-hrana-679909.html", "text": "От края на 2016 година законови промени са довели до трудности с доставянето на храна за кадровите военнослужещи по време на учения. Това става ясно от поредните промени в Закона за отбраната и въоръжените сили, които са внесени от правителството в навечерието на 6 май.Промените идват на фона на големия недостиг на кадрови военнослужещи и опитите на Министерството на отбраната да направи службата по-привлекателна.Оказва се, че действащи текстове от закона за отбраната \"всички военнослужещи от въоръжените сили и техните командири\" се сблъскват с проблема - не получават полагащата им се безплатна храна в натура по време на учения.От предварителната оценка на въздействието на промените става ясно, че действащите текстове д не позволяват на военните да се изплаща левовата равностойност на храната, която те трябва да получат \"когато тя, поради обективни причини, не може да им се осигури в натура\", а това можело да доведе до непреодолими затруднения при провеждането на учебни тренировки, учения или занятия.В мотивите към промените се посочва, че практически доставката на храна по време на учения, тренировки, лагери и занятия извън поделенията . Причината е в обществените поръчки и предвидените механизми за техния съдебен контрол. Това препятствало сключването на договор за доставка на хранителни продукти на време.Като решение на проблема правителството предлага да изплаща на военните средствата за полагащата им се храна, което щяло да засегне 78% от личния състав. Това обаче ще става само в случаи, когато има невъзможност те да получат храна. С промените се решава и друг проблем, става ясно от мотивите към промените:С други промени в закона се регламентира извънредния труд на цивилните в системата на отбраната. Тъй като са наети по Кодекса на труда, но често на някои от тях им се налага да работят с военни и да полагат извънреден труд, новите промени позволяват работната им смяна да надвишава 12 часа, но тя не може да надвиши 24 часа.Предлага се и специален текст, с който се цели подпомагане на военните участвали във военната мисия в Камбоджа. Става въпрос за 1446 души, които са участвали в мисията на българската армия в Камбоджа под егидата на ООН през 1992-1993 г. и към днешна дата имат нерешени социални проблеми.\"Положението на значителна част от участниците в единствената мисия на Българската армия под егидата на ООН-,в Камбоджа – 1992-1993 г. е тежко. Безспорно обаче в трудни за тях моменти днес същите би следвало да бъдат подкрепени от държавата с оглед несъмнения им принос за издигане боеспособността и авторитета на въоръжените сили на Република България. В този смисъл и с цел подобряване статуса на тези лица, се предлага създаване на възможност същите да ползват социалните кухни към Министерството на отбраната и да бъдат подпомагани с парични средства, в случай че изпаднат в тежко материално положение, при условия и по ред, определени с наредба на министъра на отбраната\", е предложението на правителството. ", "date": "2018.05.03", "title": "По време на учения военните често оставали без храна"}
{"url": "https://offnews.bg/futbol/aktiorat-hristo-garbov-predizvikal-zemetresenie-zaradi-tcska-679918.html", "text": "Големият български актьор Христо Гърбов, който яростен привърженик на ЦСКА, призова червената общост да дойде на Националния стадион навръх юбилея на 5 май и всички заедно да подкрепят любимия отбор в тези трудни времена на разделение и насаждани отвън съмнения.\"Аз съм един от най-големите фенове на ЦСКА, може би за себе си съм най-големият фен. Това е изключителен отбор, фен съм му още откакто телевизорите бяха черно-бели и до ден днешен съм му фен. В нашето семейство всички сме от ЦСКА.При гола на Десподов срещу Лудогорец за Купата така съм скочил, че жена ми дойде да ме попита дали ми е лошо, дали има земетресение. Не мога си сдържам емоциите, свързани с ЦСКА. Обръщам се към всички фенове - да напълним Националния стадион и да бъдем с отбора, да му пожелаем да излезе от тая криза и да ни радва само с успехи\", сподели Христо Гърбов.Със специално видеопослание към червените фенове се обърна и легендата Стойчо Младенов, който в момента е треньор в Казахстан.\"На 5 май се роди най-голямата марка на българския спорт. 70 години ЦСКА е бил люлка на шампиони и така ще бъде завинаги, защото вие сте били винаги заедно с нас. Бъдете здрави и винаги обединени и единни в любовта си към ЦСКА. ЦСКА е религия и аз съм горд, че имах честта да бъда част от тази червена магия. Знайте, че оставам завинаги един от вас\", сподели Младенов.", "date": "2018.05.03", "title": "Актьорът Христо Гърбов предизвикал \"земетресение\" заради ЦСКА"}
{"url": "https://offnews.bg/medii/deputatite-reshavat-problema-s-mandatite-v-sem-679901.html", "text": "Председателят на парламентарната комисия по култура и медии Вежди Рашидов и други депутати са внесли в деловодството на Народното събрание промени в Закона за радиото и телевизията. Текстовете касаят процедурата за назначаване на членове в Съвета за електронни медии (СЕМ).Регулаторът се състои от петима членове, като от тях трима са парламентарна квота, а двама - президентска. Проблемът е, че Народното събрание обновява квотата си през 2 години, а президентът - през 3 години. Въпреки това в закона е записано, че решението на парламента и указът на държавния глава за определяне на членове на СЕМ влизат в сила едновременно.Предложението на народните представители е двете решения да не влизат в сила едновременно, а квотите да се обновяват независимо една от друга. Миналата година президентът Румен Радев да сезира Конституционния съд (КС) именно заради това едновременно влизане в сила на избраните от двете квоти. Причината за това, че президентът сезира КС е, че след 2 месеца през юли изтича мандата на един от членовете на медийния регулатор от неговата квота. А ако законът не се промени, той ще трябва да чака да и парламента да си обнови някой от членовете в СЕМ. Други мандати, които да изтичат скоро, обаче няма.Такъв беше казусът с бившия говорител на МВнР Бетина Жотева. През 2015 година изтекоха мандатите на двама от членовете на СЕМ- един от президентската и един от парламентарната квота. Тогава Росен Плевнелиев предварително беше обявил, че предлага Жотева, парламентът обаче се забави с избора на нов член.Така въпреки че Жотева беше избрана от държавния глава за член на регулатора, тя остана почти година извън СЕМ, чакайки Народното събрание да попълни своята квота.За да не се стига до такива казуси, президентът миналата година сезира КС, а преди месец съдът допусна за гледане по същество на искането на президента. Все още обаче КС не се е произнесъл дали този текст от Закона за радиото и телевизията е противоконституционен. ", "date": "2018.05.03", "title": "Депутатите решават проблема с мандатите в СЕМ"}
{"url": "https://offnews.bg/zdrave/500-leva-ednokratno-shte-poluchat-dzhipitata-koito-rabotiat-v-trudnod-679907.html", "text": "Надзорният съвет на НЗОК прие методиката за месечно заплащане на работата в населени места с неблагоприятни условия - отдалечени и труднодостъпни райони, като тя предвижда еднократна помощ в размер на 500 лв. при заемане на мястото от общопрактикуващ лекар. Това обясни пред журналисти председателят на Надзорния съвет на НЗОК и зам.-министър на здравеопазването Жени Начева след края на заседанието на надзорниците, съобщава БТА. Всеки месец лекарите ще получават и допълнителни средства, които са договорени в Националния рамков договор, припомни Начева. Един лекар може да обслужва пациенти от няколко населени места. Надзорниците са приели и разпределението на направленията в първичната и специализираната извънболнична помощ по районни каси за второто тримесечие, като Начева припомни, че районните каси имат право да разпределят до 10 на сто по-голям брой направления в зависимост от потребностите на населението. На следващото заседание ще бъде обсъдена възможността за разсроченото плащане на задължението на НЗОК към германските здравноосигурителни фондове - средства, които НЗОК дължи за лечение на български граждани в Германия. Във връзка с откритите нарушения в столичната болница \"Св. Екатерина\" Начева изрази съжаление, че темата с медицинските изделия \"така ескалира в медиите\" и по думите й няма никакъв проблем. След приключване на 7-дневния срок, в който болницата може да обжалва констатираните при проверката нарушения, ще бъдат наложени санкции, допълни тя.", "date": "2018.05.03", "title": "500 лева еднократно ще получат джипитата, които работят в труднодостъпните райони"}
{"url": "https://offnews.bg/obshtestvo/globa-do-10-000-leva-za-mediuma-kojto-izprati-bolnata-tedi-v-brazilia-679919.html", "text": "Определящата се като медиум Кармен Лазарова, която заведе болната от рак българка Теодора Маджарова на лечение при мистериозен маг в Бразилия, ще бъде глобена. Това съобщи министърът на здравеопазването Кирил Ананиев пред журналисти след участието си в парламентарния блицконтрол.Проверката по случая с Кармен Лазарова е извършена. Установено е, че лицето не е вписано в регистъра на Столичната регионална здравна инспекция на имащите право да упражняват неконвенционални методи за въздействие върху индивидуалното здраве, съгласно Закона за здравето, обяви Кирил Ананиев.Констатираното нарушение е, че Кармен Лазарова дава здравни съвети на сайта си без да има необходимата квалификация - тя няма медицинско образование. Вече има издаден акт за нарушение.Глобата е до 10 хил. лв., но точният ѝ размер ще стане ясен след издаване на наказателното постановление, стана ясно от думите на здравния министър.Проблемът е по-сериозен от този единичен случай на нерегламентирани медицински консултации, което ни дава основание да работим по промени в Закона за здравето. Необходимо е много по-ясно да се регламентира дейността, която е призната и законна и категорично да бъде определена тази дейност, която е непозволена, коментира още министър Ананиев.Министерство на здравеопазването напомня, че всяка регионална здравна инспекция на сайта си води публично достъпен регистър на обектите, в които законно се практикуват неконвенционални методи за въздействие върху индивидуалното здраве.", "date": "2018.05.03", "title": "Глоба до 10 000 лева за медиума, който изпрати болната Теди в Бразилия"}
{"url": "https://offnews.bg/obshtestvo/zashto-gartcite-kremirat-blizkite-si-v-balgaria-679906.html", "text": "Кремирането на покойници става все по-популярно в Гърция - въпреки съпротивата на православната църква, се казва в репортажа на Родотея Сералиду за „Дойчландфунк”. Според информации от Съюза на погребалните агенции, през последните пет години броят кремиранията е нараснал с 40%. В самата Гърция няма крематориуми, така че кремиранията се извършват в чужбина. В Германия цената, заедно с транспортните разходи и самолетните билети, достига до 7-8 хиляди евро. Много по-изгодни условия предлага съседна България, където през миналата година са били кремирани 4000 гръцки граждани.През февруари тази година тленните останки на известния гръцки композитор Лукианос Килайдонис бяха кремирани именно в България, а неговата вдовица Анна Вагиена, която е депутатка от управляващата партия „Сириза”, внесе проблема с крематориумите в парламента. В отговор на нейното запитване вътрешният министър Панос Скурлетис обеща законодателни промени, с които ще се разреши на частни предприемачи да строят крематориуми в Гърция.Антонис Алакиотис е сред активистите, които вече от години се застъпват за възможностите за кремиране в Гърция.Защото погребението е свързано с най-различни допълнителни, а и с дълготрайни разходи по поддържането на гроба. Притиснати от финансовата криза, мнозина гърци днес трудно намират пари, за да погребат свой близък човек.Досега в страната няма нито един крематориум, най-вече поради съпротивата на православната църква, казва Алакиотис пред „Дойчландфунк”. Той обяснява, че по закон крематориуми имат право да изграждат само градските и общинските власти, които обаче гледат да не си навличат гнева на влиятелните местни владици.Алакиотис дава пример със случилото се преди пет години в Градския съвет на Маркопуло, малък град на 40 километра от Атина. Съветът взел единодушно решение за изграждане на крематориум, после обаче църквата събрала подписи против крематориума и предизвикала второ заседание по въпроса, където решението било отменено. Алакиотис твърди, че бил шокиран от настроението в залата:Позицията на църкватаВсъщност не само католиците и протестантите, а и повечето православни църкви приемат кремирането на вярващи християни. Приема го дори Гръцката православна църква извън страната. В самата Гърция обаче църквата е категорично против. Митрополит Игнатиос, говорител на църквата, обяснява:За привържениците на кремирането в Гърция все пак има известна надежда. Редица чуждестранни фирми вече се интересуват от изграждане на крематориуми в страната. А появят ли се първите крематориуми, и православната църква ще трябва да преосмисли позицията си, казва Алакиотис:„Църквите могат да са много реакционно настроени, но с течение на времето винаги се нагаждат към реалността. Така, както другите християнски църкви са се нагодили към кремирането и са го приели, така някой ден ще го приеме и Гръцката православна църква”, казва той пред „Дойчландфунк”.Б. ред. - Статията е от ", "date": "2018.05.03", "title": "Защо гърците кремират близките си в България?"}
{"url": "https://offnews.bg/112/po-malko-ot-den-arest-za-22-godishen-mazh-prebil-meditcinska-sestra-v-679920.html", "text": "22-годишен мъж преби медицинска сестра в Своге.Около 16.20 ч. на 2 май в полицията е постъпил сигнал за нанесен побой на дежурна медицинска сестра в болницата в града, съобщават от пресцентъра на МВР.Мъжът е освободен по-малко от 24 часа след нападението.22-годишният Алекс Николаев е потърсил помощ в болницата след употреба на алкохол и лекарства. В лечебното заведение пристигнал пиян и с порязан крак. Подминал спешното отделение и тръгнал да търси познати доктори във вътрешното отделение.Въпросната сестра му е направила забележка, че няма място там и да напусне - може би това е предизвикало агресията му, заяви пред Нова телевизия Аспарух Иванов, изпълняващ длъжността началник на полицията в Своге.Самият Николаев признава, че е удрял жената „в главата, с ритници, с плесници”. Твърди още, че пие лекарства, за да си контролира нервите.", "date": "2018.05.03", "title": "По-малко от ден арест за 22-годишен мъж, пребил медицинска сестра в Своге"}
{"url": "https://offnews.bg/drugi/mimi-hristova-donese-srebro-na-balgaria-ot-evropejskoto-po-borba-679923.html", "text": "Мими Христова се окичи със сребро на европейското по борба в Каспийск, Русия.На финала при 59-килограмовите националката загуби от Елиф Йесилирма (Турция) с 4:6.Българката прояви истинско геройство, като за решителната схватка излезе след прекарана цяла нощ в местната болница, заради травми в носа и рамото.Христова губеше с 0:6, но успя да намали в резултата, а в последните секунди опитваше носене, но времето й не стигна. Туркинята пък игра доста нечисто, но не бе наказана.Преди това Евелина Николова (55 кг) остана пета, като в малкия финал отстъпи пред рускинята Мария Гурова с 6:10. Българката водеше с 4:0, но опита прибързана атака и съперничката й обърна резултата в своя полза.Утре за титлите излизат Биляна Дудова (57) срещу рускинята Ирина Ологонова и Тайбе Юсеин (63) срещу Инна Тражукова (Русия), а Виктория Бобева (68) ще спори за бронза срещу Федарашка (Беларус).", "date": "2018.05.03", "title": "Мими Христова донесе сребро на България от европейското  по борба"}
{"url": "https://offnews.bg/kultura/zashto-tazi-godina-mozhe-i-da-niama-nobelov-laureat-po-literatura-679903.html", "text": "Връчването на една от най-старите и най-престижните културни награди в света - Нобеловата за литература - може да бъде отменено тази година заради дълбоката криза, в която изпаднаха организаторите, пише Би Би Си. Тя бе провокирана от сексскандал, който доведе до , която определя носителя на Нобеловата награда, .Скандалът избухна, когато съпругът на един от бившите членове на Нобеловата комисия за литература - Катарина Фростенсон, бе обвинен от 18 жени в сексуална злоупотреба. Последваха остри критики към Академията за начина, по който е провела разследването срещу фотографа Жан-Клод Арно. Той отхвърля всички обвинения.Днес Шведската академия трябва да реши дали тази година ще бъде връчена Нобелова награда за литература или не. Някои от членовете ѝ смятат, че тя не е в състояние да продължи процедурата.СкандалътМиналия ноември, вдъхновени от движението #MeToo, 18 жени отправят обвинения в сексуално посегателство срещу Арно. Твърди се, че някои от инцидентите са се случили на територията на имоти, принадлежащи на Академията.Организацията гласува предложение за отстраняване на съпругата му от Академията - поетесата и писателка Катарина Фростенсон, но то е подкрепено само от тримата членове на комисията, които я напускат.Това, заедно с обвиненията в конфликт на интереси и изтичането на имената на номинирани, разделя организацията и провокира вълна от оставки. Сред тях са тези на Фростенсон и на ръководещата академията проф. Сара Даниус.", "date": "2018.05.03", "title": "Защо тази година може и да няма Нобелов лауреат по литература"}
{"url": "https://offnews.bg/tenis/treniorat-na-grigor-kojto-sravniava-dimitrov-s-federer-niama-ideia-k-679878.html", "text": "Треньорът на суперзвездата ни в мъжкия тенис Григор Димитров - Дани Валверду, говори пред Punto de Break за сравненията между хасковлията и Роджър Федерер.Специалистът не знае дали Григор е бил повлиян от Маестрото, но е напълно несъгласен със сравнението между двамата.\"Не съм бил там, когато той е направил прехода към професионалния тенис, но знам за големите и нерационални очаквания. Сравнявате го с най-добрия в историята на тениса.Хората, които го правят, не знаят нищо за играта. Който сравнява Григор с Роджър Федерер, няма никаква идея какво говори, не разбира от тенис.Да сравняваш 19-годишно момче с носител на 12-14 титли от Шлема. Тези хора въобще не са знаели какво говорят, въпреки че са го повтаряли многократно.Става дума за двама напълно различни играчи, които имат малко сходна техника, но няма база за сравнение. Федерер е труден за побеждаване заради самия факт, че е велик. Говорим за човек, към когото всички имат респект\", каза Валверду.", "date": "2018.05.03", "title": "Треньорът на Григор: Който сравнява Димитров с Федерер, няма идея какво говори"}
{"url": "https://offnews.bg/analizi/kakvo-shte-se-sluchi-s-ikonomikata-na-balgaria-pri-vlizane-v-evrozonat-679908.html", "text": "Страхът от инфлация след приемане на еврото е широкоразпространен, но не и основателен. Различни изследвания на ЕЦБ, ЕК и др. показват, че в част от присъединилите се страни не се отчита увеличена инфлация от приемането на еврото. В страните, където може да се говори за инфлационен ефект, той е минимален и не надхвърля 0,3 процентни пункта. Т.е. дори и в най-лошия случай инфлацията вследствие на прехода към евро е много под един процент.Притесненията за забавяне на растежа или за разхлабване на фискалната дисциплина също не са оправдани. Сравнението между страните от Централна и Източна Европа, които са влезли в еврозоната, и тези, които не са показва, че няма негативен ефект върху ръста на икономиката от влизането в еврозоната. Например през 2017 г. петте страни от региона, влезли в еврозоната, ускоряват растежа си и достигат среден темп от близо 5%, докато Полша, Чехия и Унгария растат с около 4%. Показателен е примерът на Словакия, която е в еврозоната, и съседна Чехия, която не е. Словакия превъзхожда Чехия по темп на икономически растеж през периода на членство в ERM II и през периода на членство в еврозоната.Що се отнася до бюджетната дисциплина, често се дава за пример Гърция като страна, която е влязла в еврозоната в добро състояние, а после се е влошила. Всъщност икономическата история на Гърция показва, че страната никога не е била в добро фискално състояние, а винаги е била сред „лидерите“ по най-висок дълг и дефицит – и преди, и след членството. България, за разлика от Гърция, в последните две десетилетия винаги е имала дисциплинирана фискална политика. Всъщност страната ни е номер едно в целия ЕС от гледна точка на общ спад на държавния дълг между 1997 г. и 2016 г. Икономиката на България може само да спечели от присъединяване към еврозоната, като позитивите са както краткосрочни, така и дългосрочни. Положителните ефекти за икономиката ще започнат да се усещат още в момента, в който официално започне процеса на присъединяване към зоната на общата валута.Например покачването на суверенния кредитен рейтинг в повечето страни се наблюдава още с приемането на страната в чакалнята на еврозоната, ERM II. Ново покачване на рейтинга обикновено следва и при официалното приемане на еврото.За България S&P’s неотдавна обяви изрично, че влизането в ERM II ще бъде фактор за повишаване на рейтинга на страната. Вдигането му ще доведе и до по-ниски лихви, по-лесен достъп до финансиране и повече инвестиции.Подготовката на България за влизане в ERM II и еврозоната ще и даде тласък за реформи. Самото влизане в ERM II най-вероятно ще е свързано с поемане на ангажименти за структурни промени, които да гарантират „висока степен на устойчива конвергенция“, както изисква чл. 140 от Договора за функционирането на Европейския съюз. Очакваният положителен ефект може да се сравни с подготовката за членство в ЕС – десетилетието от 1997 до 2007 г. беше най-доброто от гледна точка на икономически растеж в цялата история на страната именно заради бързите и мащабни реформи и напредването на преговорите. Близо 95% от преките чуждестранни инвестиции влязоха в България, след като страната получи покана за започване на преговори през 1999 г. Подобен положителен ефект можем да очакваме и от процеса на подготовка за членство в ERM II и еврозоната.", "date": "2018.05.03", "title": "Какво ще се случи с икономиката на България при влизане в еврозоната? Анализ на ИПИ"}
{"url": "https://offnews.bg/obshtestvo/vertoleti-i-samoleti-ot-sastava-na-vvs-repetirat-v-nebeto-nad-sofia-v-679921.html", "text": "Започнаха репетициите за въздушния парад над столицата по повод военния парад на 6 май. Самолети и вертолети от състава на ВВС изпълняват полети с прелитане на малка височина над София, съобщава Военният телевизионен канал.Тренировките ще се провеждат всяка сутрин до парада в часовия интервал от 10 до 11 часа.На 5 май е предвидена генерална репетиция - с резервен времеви интервал от 14 до 15 часа.Министерството на отбраната уведомява медиите и гражданите, че е забранено използването на въздушното пространство от дронове в периода на провеждане на тренировките на ВВС и по време на военния парад.", "date": "2018.05.03", "title": "Вертолети и самолети от състава на ВВС репетират в небето над София (видео)"}
{"url": "https://offnews.bg/nashite-avtori/biudzhet-sreshtu-zloto-679883.html", "text": "Не съм привърженик на библейски мъдрости, но този принцип е изказван от мнозина - в различни форми и в различни контексти – защото в сложнотията на човешкия живот рано или късно стигаме до потребността от такъв морален, пък и политически императив.Наблягам на сложното, защото то е много важно – срещу простото, пряко причинявано му зло човек се съпротивлява спонтанно и не се налага първо да бъде убеждаван, че постъпва правилно. В сложността на съвременния обществен живот, обаче, нещата стоят другояче - много лесно може да възникне впечатлението, че едно конкретно зло е далечно и не те засяга, още повече, че самото му разпознаване хич не е лесно. Нищо в света около нас не е нито само черно, нито само бяло.Така стоят нещата и в днешния дебат за възможността Европейският съюз да наказва своите страни членки, когато управляващите в тях не зачитат фундаменталните ценности, върху които е построен Съюзът:- либерална демокрация, гарантираща правата на политическия опонент;- върховенството на правото, което гарантира ограничеността на всяка власт и въздаване на справедливост в разумни срокове;- свобода на словото, без която няма как да има информирано и, следователно, отговорно гражданско и политическо поведение;- гражданските свободи на личността, без които всичко останало нито има смисъл, нито само по себе си, нито пък би било възможно като обществен механизъм, позволяващ да се постига основната цел на ЕС – триединството на мир, стабилност и просперитет.Тъкмо защото Съюзът е само инструмент за постигане на тези, важни за всекиго, фундаментални ценности, то и собственото му съществуване е ценност, която си заслужава да ни бъде приоритет и да бъде защитавана.За много дълъг период – приблизително около две десетилетия – след възникването на ЕС в началото на 90-те години на миналия век изглеждаше, че фундаменталните ценности, върху които е построен, са толкова дълбоко вкоренени в социално-политическата история на западноевропейските общества, че е в реда на нещата да ги приемаме като саморазбиращи се. Нещо повече, допускаше се, че пряката значимост на всяка една от тях за поддържането на останалите е достатъчна гаранция, че всички страни членки стриктно ще се придържат към тези ценности, защото те засягат цялото гражданство. Изглеждаше, че тези ценности – веднъж установени в едно общество - имат свойството да се самоподдържат.В средата на 2018 вече е безвъпросно ясно, че нещата не стоят по този начин – в поредица от страни, в които управляващите са получили властта си, защото са избрани и подкрепяни от демократично гласуващи мнозинства, се наблюдават трайни тенденции за злоупотреба с властта - под формата на посегателства (в законова форма) над фундаменталните ценности на Европейския съюз. Именно като неотложна - и даже закъсняваща - мярка (срещу тези злоупотреби на властващите в такива страни) ЕК излезе на 2 май т. г. с предложение достъпът до фондовете на ЕС да бъде обвързван с императивно спазване на върховенството на правото като ключов център в неговите фундаментални ценности и гарант за успешното прилагане на неговите политики.Естествено, тази мярка предизвиква мощна и креслива, сериозно медийно възпроизвеждана, съпротива. Най-важните аргументи срещу новите инструменти в политиката за борба срещу посегателствата над фундаменталните ценности са, всъщност, само два:Първо, средствата от фондовете са предназначени за много конкретни цели – например, регионално развитие - и тяхното спиране ще увреди самото развитие, а няма да засегне политиките за насърчаване на нелибералната (евфемизъм за авторитарна) демокрация, нито разрушаването на върховенството на правото и ограничаването на свободата на словото. Това, видите ли, са твърде различни неща, без връзка помежду им.Второ, прицелени в наказващо въздействие върху политиците, предвидените мерки ще засегнат не тях, а мнозинството от гражданите, които няма да получи необходимите ресурси са своето социално развитие.Изглежда като да са разумни тези два аргумента (а и всички останали в арсенала на съпротивата срещу новата инициатива на ЕК).И тъкмо тук е мястото да напомним изключителната важност на проблема за доброто и злото в сложните обществени системи. В такива общества нито доброто, нито злото са очевидни. Но това не значи, че не могат да бъдат разпознати.Но трябва изрично да се обясни, че фондовете на ЕС не са благо, за което гражданите са абонирани, безотносително към поведението си; достъпът до тях не е право, каквото е правото на живот, лична неприкосновеност и пр. Напротив, финансовият ресурс на Съюза е само инструмент за постигне на други приоритетни социални цели, прицелени в добруването, но на отговорното за съдбата си европейско гражданство.На първо място, понеже самият ЕС е сложен институционален инструмент за гарантиране на мира, стабилността и просперитета, собствените му ресурси са необходими за неговото укрепване. Няма как правителства, които провеждат политика, рушаща устоите на ЕС, да получават достъп до фондовете, предназначен за неговото развитие. Няма как да има, примерно, регионална кохезия между страни-членки на ЕС, ако самият него го няма. Спазването на фундаменталните ценности е предварително, общо и изключващо условие за всички други, по-тяснонасочени евроинтеграционни политики. Това е на първо място въпрос на здрав разум и елементарна почтеност.И тъкмо гражданите на страните, в които има такива правителства, следва да усетят – чрез качеството на живота си – тежестта на правителствената политика. За да държат управляващите отговорни за тази тежест. Дори въвеждането на новия регламент да създаде - в краткосрочна перспектива - допълнителни неравенства между обществата с, метафорично казано, „протестантски етос“ и останалите, тази цена си струва да бъде платена сега, заради стратегическата перспективност на политиките, основани на европейски ценности. (Да не говорим изобщо за това, че без върховенство на правото, така или иначе до отделния гражданин ще стигнат само трохи от еврофондовете.)Досега бе така и би могло да продължи по същия, съсипващ живота ни начин. Защото – който не се съпротивлява на злото, всъщност го насърчава. За всеки от нас става дума…", "date": "2018.05.03", "title": "Бюджет срещу Злото"}
{"url": "https://offnews.bg/sviat/ruski-iztrebitel-se-razbi-v-sredizemno-more-dvama-piloti-zaginaha-679886.html", "text": "Изтребител Су-30СМ на Военнокосмическите сили на Руската федерация се е разбил в Средиземно море, а двамата управляващи го пилоти са загинали. Това съобщиха пред журналисти от Министерството на отбраната в Москва, предава TACC.„На 3 май около 9:45 московско време при набирането на височина при излитане от летище „Хмеймим“ над акваторията на Средиземно море претърпя катастрофа руски изтребител Су-30СМ. Двамата пилоти, до последните минути борили се за самолета, според доклад от мястото, са загинали“, поясниха от военното ведомство в Москва. От министерството отбелязаха, че „по предварителна информация причина за катастрофата би могло да е попадане на птица в двигателя“. Няма индикации, че машината е свалена в резултат на обстрел, увериха руските военни.", "date": "2018.05.03", "title": "Руски изтребител се разби в Средиземно море, двама пилоти загинаха"}
{"url": "https://offnews.bg/112/mazh-ubi-s-nozh-priatelkata-si-v-harmanlijsko-selo-679887.html", "text": "Мъж на 33-годишна възраст от село Браница, община Харманли, е задържан за убийството на приятелката си, съобщиха от МВР – Хасково.Сигналът за престъплението е бил получен вчера в 12,20 часа на спешния телефон в РУ Харманли.Очевидец е съобщил, че в местността \"Циганския гьол\" в землището на село Браница е открил тяло на жена със следи от насилие. Изпратената на място оперативна група е установила, че мъртвото момиче е на 27 години от симеоновградското село Тянево.Жертвата живеела с нападателя си от село Браница на семейни начала. От известно време били разделени, установило разследването.Мъжът я открил на нивата, където тя работела, и двамата се скарали. Според свидетели, конфликтът довел до ваденето на ножа, причинил фаталния край. Съдебният лекар е открил при първоначалния оглед прободни рани от нож по тялото на момичето.Незабавно е задържан мъжът, познат на органите на реда, който е направил пълни самопризнания, уточниха от пресцентъра на дирекцията на МВР.Той е задържан до 24 часа по образуваното досъдебно производство.", "date": "2018.05.03", "title": "Мъж уби с нож приятелката си в харманлийско село"}
{"url": "https://offnews.bg/politika/nezhelaniat-ot-ivancheva-rumen-rusev-vse-pak-stana-kmet-na-mladost-679885.html", "text": "И.д. кметът на \"Младост\" и досегашен заместник-кмет на района Владимир Клисуров е упълномощил другия заместник-кмет Румен Русев да поеме кметския пост, съобщиха двамата на пресконференция. Самият Клисуров депозира оставка и излиза в отпуск, а след него ще напусне общината.Вече стана ясно, че посоченият от титуляра Десислава Иванчева за неин заместник Владимир Клисуров не желае да поеме длъжността, докато тя е в ареста. Затова той е подписал заповед, с която упълномощава Русев за мястото. \"Посочих, че не се чувствам компетентен. Архитект Русев би могъл да се справи\", каза той пред журналисти днес.\"Попаднах в един казус и имам два пътя. Поставят ме на място с две дилеми. Или трябва да разписвам тези (документи), които са ни пратили наготово от главния архитект Здравков. Трябва да напускаме сума ти строежи. Втората алтернатива е дела, съд за неспазени срокове по ЗУТ\", сподели Клисуров. И уточни, че е излязъл в отпуск до края на следващата седмица, след което ще напусне общината. До момента, в периода си по заместване, разписвал документи, но не и такива, свързани със строежи.Румен Русев на свой ред обясни, че всички документи, подадени по законосъобразен начин, ще бъдат придвижени. \"Ще си изцапам ръцете, да. Откога законът цапа ръцете\", коментира той въпрос относно съдбата на множеството строителни проекти в общината. Нямал представа защо Иванчева го посочи за човека, когото \"гласят\" за нейния пост. Това тя направи по време на гледането на мярката ѝ в съда, като изрично обяви, че желае не Русев, а Клисуров да поеме поста ѝ.Владимир Клисуров коментира, че спрените преписки от кметицата Десислава Иванчева са за проекти, които биха се осъществили против волята на гражданите и за които е имало стотици подписи и възражения. Информация за тях била препращана към кмета Йорданка Фандъкова и главния архитект на столицата.Той подчерта, че не се отрича от Иванчева. \"Страх ме е да не ми се случи това, което се случи на нея, и едновременно с това се чувствам безсилен\", сподели той. По думите му кметицата се опасявала, че може да ѝ се случи точно това.", "date": "2018.05.03", "title": "Нежеланият от Иванчева Румен Русев все пак стана кмет на 'Младост'"}
{"url": "https://offnews.bg/sviat/mazh-se-skri-v-damska-toaletna-zadushi-se-i-umria-679888.html", "text": "Полицията в Канада обяви, че смъртта на мъжа, чието тяло бе открито в стена в дамска тоалетна, е инцидент. Той пропълзял във вентилационната система по неясни причини и се заклещил вътре.Зловещото откритие беше направено по-рано тази седмица, след като работник бил повикан в търговски център в Калгари, за да поправи тоалетна, в която водата не можело да се пусне. След като отстранил панела от стената зад тоалетната, той открил тялото на мъж.В четвъртък полицията в Калгари не назова жертвата, идентифицирайки го като мъж между 20 и 29 години, уточнява в. \"Гардиън\".Той влязъл в дамската тоалетна миналия петък привечер - около три дни, преди тялото му да бъде открито. Бил сам през цялото време, смята полицията. Според разследващите мъжът вероятно се е покатерил на ниска, 2-метрова стена, която е била точно зад тоалетните. Махнал решетката на отдушника и влязъл. Вътре му прилошало и по-късно починал.Какво го е накарало да направи това е въпрос без отговор.", "date": "2018.05.03", "title": "Мъж се скри в дамска тоалетна, задуши се и умря"}
{"url": "https://offnews.bg/psihologia/detcata-na-hiliadoletieto-sa-naj-samotni-679881.html", "text": "Ново проучване установи, че децата на новото хилядолетие са най-самотни, съобщи Indy100.Изследването е проведено от здравноосигурителната компания Cigna, която анкетира 20 000 американци на 18 и повече години.Най-младата група, на възраст между 18 и 22 години, съобщава, че се чувства по-изолирана от по-възрастните поколения.Наречени „Поколението Z”, тези млади хора имат оценка на самотата 38, в сравнение с американската средна стойност от 44 за хората на възраст между 20 и 80 години.Освен това 46% от изследваните американци съобщават, че се чувстват самотни понякога или винаги и всеки четвърти смята, че никой не ги разбира.В доклада се казва, че причината за това е свързана с липсата на физически контакт. Половината от запитаните, които никога не са имали „отношения с друг човек“, са в средно или лошо общо здравословно състояние, в сравнение с едва 12%, които имат ежедневни отношения с близките си.„Трябва да променим тази тенденция, като преразгледаме информацията за психическото здраве, за да говорим на нашата умствено-физическа връзка. Когато умът и тялото се третират като едно, виждаме много добри резултати“, заяви изпълнителният директор на Американската асоциация за здравни услуги Дейвид Кордани.Милиарди хора по целия свят имат използват социални мрежи, което прави съвременното общество по-свързано от всякога. И все пак тази „епидемия“ от самота се забелязва в различни части на света.Данните на Службата за национална статистика показват, че 2,4 милиона души във Великобритания са хронично самотни. Това може да повиши нивата на хормона на стреса, което, от своя страна, може да увеличи риска от сърдечни заболявания, артрит, диабет тип 2 и деменция.Социалната изолация е свързана с по-лошото психическо и физическо здраве, а хората, които докладват, че нямат близки социални кръгове, са шест пъти по-склонни да прибягват до услугите на личните лекари, отколкото тези, които имат три или повече социални групи.", "date": "2018.05.03", "title": "Децата на хилядолетието са най-самотни"}
{"url": "https://offnews.bg/kultura/preporachvame-vi-tribiut-na-kris-kornel-ot-der-hunds-679855.html", "text": "Тази вечер от 22:00 часа в столичния клуб \"Терминал 1\" ще се състои концерт в памет на Крис Корнел. Песните ще бъдат изпълнени от българската група Der Hunds.Концертът ще бъде представен едва две седмици преди да се навърши една година от смъртта на музиканта. На 17 май 2017 г. Крис Корнѐл е открит мъртъв в банята на стаята си в хотел „MGM Grand“ в Детройт.", "date": "2018.05.03", "title": "Препоръчваме ви: Трибют на Крис Корнел от Der Hunds"}
{"url": "https://offnews.bg/snukar/higins-stigna-do-polufinal-v-krusibal-sled-trilar-sreshtu-tramp-679884.html", "text": "Джон Хигинс се класира на полуфиналите на световното първенство по снукър шефийлдския театър \"Крусибъл\", след като победи Джъд Тръмп с 13:12 фрейма в трилъра на турнира до момента.Така роденият в Бристол играч не успя да вземе реванш за загубата си от шотландеца на финала през 2011 година. Четирикратният световен шампион направи много силен завършек на мача, защото изоставаше с 1:4 и 3:7, но доведе нещата до 8:7 в своя полза.След това Джон отново беше догонващ с 9:11, но дръпна с 12:11, преди да се стигне до решителен фрейм, в който англичанинът не вкара нито една топка.В горната схема Кайрън Уилсън продължи с впечатляващото си представяне и буквално разби Марк Алън с 13:6. Войнът от Кетеринг стигна до полуфиналите за пръв път в кариерата си, след като досега най-добрият му резултат бяха четвъртфиналите от 2016 и 2017 г.Следващият му съперник в \"Крусибъл\" обаче ще бъде много сериозен. Досега англичанинът победи Матю Стивънс и Джейми Джоунс, но сега ще играе с Джон Хигинс.В друг интересен четвъртфинал двукратният световен шампион Марк Уилямс надви двукратния световен вицешампион Али Картър с 13:8 и на полуфиналите излиза срещу Бари Хоукинс, отвял Динг Дзюнхуей с 13:5.Полуфиналите в \"Крусибъл\" започват в четвъртък, а първата сесия е в 15 часа българско време между Уилсън и Хигинс.", "date": "2018.05.03", "title": "Хигинс стигна до полуфинал в Крусибъл след трилър срещу Тръмп"}
{"url": "https://offnews.bg/obshtestvo/che-gevara-otvad-mita-tazi-vecher-po-viasat-history-galeria-679809.html", "text": "Документалният тв канал  ще излъчи тази вечер, от 21:00, \"Че Гевара: Отвъд мита\".50 години след смъртта на Че Гевара филмът предлага пътешествие за опознаване на митичния герой с помощта на интервюта на очевидци, невиждани преди това документи и малко известни архивни кадри.", "date": "2018.05.03", "title": "'Че Гевара: Отвъд мита' тази вечер по Viasat History (галерия)"}
{"url": "https://offnews.bg/obshtestvo/timotej-ustoial-na-krasivata-mavra-dvamata-razpnati-edin-sreshtu-drug-679832.html", "text": "Църквата почита на 3 май св. мъченик Тимотей и св. мъченица Мавра. Те пострадали през 286 г. през царуването на Диоклетиан.Съпрузите били измъчвани по заповед на египетския управител в Тиваиди Ариан, който по-късно станал също мъченик. Св. Тимотей бил четец при църквата. Той бил задържан под стража и от него искали да предаде църковните книги, които езичниците се стараели да унищожат, защото ги смятали за едно от най-силните средства за разпространение на християнската вяра.- А кой от людете ще се съгласи да предаде на смърт своите чеда? - възразил на това искане Тимотей. -Знай, управителю, че преписаните от мене книги са мои обични чеда, и когато чета книгите за Бога, пред мене стоят ангели Божии.Когато след това му предложили да принесе жертва на боговете, Тимотей отговорил: “В мене живее Духът на Христа и затова аз не принасям жертва на езическите богове”. А на заплахите, че той ще бъде предаден на изтезания, Тимотей, спокойно гледайки на поставените пред него наказателни оръдия, твърдо възразил: “Нито жертва ще принеса, нито книгите ще покажа на гонителите на моята вяра”.Когато видели, че са безсилни да го склонят да се отрече от християнската вяра, мъчителите решили да подействат на него иначе: по заповед на управителя била доведена при Тимотей неговата млада, красива и в хубави дрехи облечена жена Мавра, за която той само преди няколко дни се оженил.Могъл ли е Тимотей да я види и да не се трогне от милост, могъл ли е да не се увлече от любов към нея и от изкусителен порив към земно щастие? Така предполагали мъчителите, за които била недостъпна възвишеността на християнската душа.Действително, при вида на жена си могъл да се пробуди у мъченика порив към законно, невинно и поради това висше земно щастие. Но той веднага обуздал своя естествен порив.- Татко! - извикал той, като се обърнал към своя баща свещеник, който присъствал на неговите мъчения, - моля те, загърни с покривало лицето ми, за да не виждам и не усещам дори аромата на поръсените с благовония женски дрехи...В недоумение стояла младата жена, като гледала своя измъчен мъж, който не искал да я види. Не мога ли аз да ти помогна, и що мога да направя за тебе? - тревожно питала тя своя мъж. - Не за туй ли те мъчат, че ти не си в състояние да изплатиш царския данък? Ако е туй, аз ще продам своята скъпоценна дреха, ще продам всичко, каквото имаме, за да можеш да изплатиш дълга...- Питаш какво можеш да направиш за мене ли? - запитал Тимотей. - Ти можеш да оставиш всичко и да вървиш с мене на подвиг заради Христа, нашия Спасител.- Когато идвах при тебе - отговорила Мавра, - сърцето ми бе изпълнено със земни мисли и желания. Но сега, като чух думите ти, Дух Божий влезе в мене, и аз желая същото, което ти обикна!- Ако казваш истината - казал Тимотей, - тогава върви и изобличи управителя за неговото нечестие!- Страхувм се, че няма да издържа мъките, на които ще ме подложи разяреният управител. Аз съм тъй млада - само на 17 години.- Надявай се на Бога и той ще ти даде сила да понесеш мъченията! - казал Тимотей и започнал да се моли: “Боже на благостта, Който от човеколюбие спасяваш всички! Милостиво погледни на Твоята рабиня Мавра! Ти си ни съединил в тайнството брак, не ни разделяй и в предстоящия подвиг, и де не бъдем отлъчени от лика на светите мъченици!”Вдъхновена от Светия Дух, Мавра пристъпила до управителя и му казала:  Ти ме привлече тук и ми обеща богати награди, за да погубиш душата ми, но ти не ще ме победиш чрез своите обещания. Аз се облякох в оръжието на Христа, моя Бог, и чрез Неговата сила смело стоя пред тебе.Нима и ти предпочиташ смъртта пред живота? - запитал я учуденият управител, и след много убеждавания да я отвърне от онова, което той считал за безумие, заповядал да подложат на изтезания младата жена.Господ дивно подкрепил младата мъченица. Тя понесла всички изпитания. Като видял нейната непоколебимост, Ариан заповядал да разпънат на кръстове младите съпрузи, един срещу друг. В такова положение те прекарали девет денонощия, утешавайки и ободрявайки един другиго. На десетия ден те се освободили от мъките, като душите им отлетели в небесата.", "date": "2018.05.03", "title": "Тимотей устоял на красивата Мавра, двамата разпнати един срещу друг"}
{"url": "https://offnews.bg/kultura/zdravka-evtimova-redom-do-ismail-kadare-i-ivo-andrich-v-programata-na-679915.html", "text": "Разкази от Здравка Евтимова от сборника „Стари коли и други разкази” са включени в курса от лекции „Балкански гласове”, воден от професор Елизабет Франк в колежа „Бард”, щата Ню Йорк, САЩ.Елизабет Франк е професор по съвременни езици и литератури в колежа „Бард” и е носителка на наградата „Пулицър” (1986 г.) за биографията на американската поетеса Луиз Боугън.В курса лекции „Балкански гласове” са включени авторите: Исмаил Кадаре (Албания), Иво Андрич, Миленко Жеркович (Босна и Херцеговина), Иван Вазов, Здравка Евтимова (България), Дубравка Угрешич, Мирослав Кърлежа (Хърватска), Константин Кавафис (Гърция), Таско Георгиевски (Македония), Грегор фон Рецори (Румъния), Вук Караджич, Данило Киш (Сърбия).В специализираните онлайн часове, посветени на българската литература, е отделено особено внимание на разказите „Шибил” и „Индже” на Йордан Йовков, както и на стихотворенията „Хаджи Димитър” и „Обесването на Васил Левски” на Христо Ботев.На 2 май 2018 г. имаше Skype сесия, по време на която бе воден разговор между студентите от колежа „Бард” и Здравка Евтимова.Студентите ѝ задаваха въпроси дали има специални поводи за написване на разказите „Стари коли”, „Глоговият храст”, „Госпожица Даниела”, „Кръв от къртица”, „Тясната улица”; има ли причина, поради която разказите на писателката са съсредоточени в региона Перник - Радомир, какво е вълнуващото и особеното в това място; кое кара авторката да обръща такова внимание на природата; как се раждат разказите й; как изгражда героите си; има ли предварителен план за написване на разказа; какви трудности среща при превода на разказите си на английски език; каква е ролята на музиката в разказите й.Сборникът „Стари коли и други разкази” (Carts and Other Stories) излезе в САЩ през 2012 г.Разказите с българска тематика от сборника „Стари коли и други разкази” - „Кръв от къртица”, „Сребро”, „Знам какво” „Чудотворецът”, „Като захар в чай” - са публикувани в OFFNews.bg през последните четири години.", "date": "2018.05.03", "title": "Здравка Евтимова редом до Исмаил Кадаре и Иво Андрич в програмата на американски колеж"}
{"url": "https://offnews.bg/politika/deputatite-izslushvat-regionalnia-ministar-za-magistralite-679842.html", "text": "Министърът на регионалното развитие ще бъде изслушан днес от депутатите за напредъка по приоритетните пътни проекти.Искането за изслушването на Нанков постъпи вчера и е внесено от депутати от ГЕРБ.Сред приоритетните пътни проекти са довършването на участъци от магистралите „Струма“, „Хемус“ и „Калотина – София“.Точката ще бъде втора в днешното пленарно заседание. Предложението за изслушването беше прието вчера от депутатите със 143 гласа „за“.", "date": "2018.05.03", "title": "Депутатите изслушват регионалния министър за магистралите"}
{"url": "https://offnews.bg/futbol/real-madrid-livarpul-e-finala-na-shampionskata-liga-679857.html", "text": "Носителят на трофея в Шампионската лига Реал Мадрид ще се изправи срещу Ливърпул във финала в Киев на 26 май. “Белия балет” достигна до тази фаза, след като отстрани Байерн Мюнхен, а Ливърпул се справи с Рома.“Мърсисайдци” имаха убедителен аванс от 5:2, а в Рим отстъпиха с 2:4, но като цяло контролираха мача и позволиха победата да отиде у домакините в последните четири-пет минути.Двубоят ще се запомни с поредната груба съдийска грешка, след като реферът Дамир Скомина подмина дузпа за игра с ръка на Александър-Арнолд, като можеше да му покаже и червен картон.Така Ливърпул се класира на първи финал в Шампионската лига след 2007 година, когато загуби с 1:2 от Милан.Ливърпул и Реал са оспорвали трофея в КЕШ преди 37 години в Париж, когато английският тим печели с 1:0. Това е и последният европейски финал, загубен от \"белия балет\", който сега ще има възможност да вземе реванш.", "date": "2018.05.03", "title": "Реал Мадрид - Ливърпул е финала на Шампионската лига"}
{"url": "https://offnews.bg/obshtestvo/remonti-ostaviat-bez-voda-chasti-ot-7-stolichni-kvartala-679828.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение до бл. 110 в жк. „Люлин“ 10 налага спиране на водоподаването от 09:00 до 17:00 часа на  бл. 110, бл. 110П, бл. 169, бл. 108, бл. 109, бл. 151 до 157, бл. 153А. Заради подмяна на сградно водопроводно отклонение на ул. „Юрий Гагарин“ в жк. „Изток“, се налага спиране на водоподаването от 10:00 до 22:00 часа на ул. „Атанас Далчев\" от ул. „Райко Алексиев“ до бул. „Цариградско шосе“, ул. „Юрий Гагарин“ от ул. „Фредерик Жолио Кюри“ до ул. „Тарас Шевченко“, ул. „Райко Алексиев“ от ул. „Атанас Далчев“ до ул. „Люлякова градина“, ул. „Фредерик Жолио Кюри“ № 1 бл. 38, бул. \"Цариградско шосе“ №18 бл. 13.Изграждане на сградно водопроводно отклонение на ул. „Българска морава“ в жк. „Зона Б-5“ налага спиране на водоподаването от 10:00 до 17:00 часа в района на ул. „Българска морава \" от ул. „Цар Симеон“ до ул. „Св. Св. Кирил и Методий“. Пресвързване на сградно водопроводно отклонение на ул. „Самоковско шосе“ в местност „Детски град“ в „Панчарево“ налага спиране на водоподаването от 09:00 до 21:00 часа на ул. „Синя светлина“, ул. „Понор“, по ул. „Самоковско шосе“ от ул. „Синя светлина“ до ул. „Гауди“(западната лента на движение). Без вода заради подмяна на сградно водопроводно отклонение от 09:00 до 17:00 часа ще бъдат днес и в кв. „Орландовци“ на ул. „Димитър Бочуков“. Във връзка с подмяна на сградно водопроводно отклонение на ул. „Околовръстна“ в Казичене, се налага спиране на водоподаването от 10:00 до 18:00 часа на ул. „Христо Попбожилов“, ул. „Отец Паисий“, ул. „Освобождение“, ул. „Траянов път“. Пак в Казиченене поради подмяна на сградно водопроводно отклонение на ул. „Отец Паисий“ се налага спиране на водоподаването от 09:30 до 17:30 часа на ул. „Околовръстна“ от ул. „Пейо Яворов“ до „ул. Цар Борис III“, ул. „Цар Борис III“ от ул.“ Христо Ботев“ до ул. „Околовръстна“, ул. „Серафим Стоев“, ул. „Трети март“. ", "date": "2018.05.03", "title": "Ремонти оставят без вода части от 7 столични квартала"}
{"url": "https://offnews.bg/sviat/velikobritania-glasuva-dnes-na-mestni-izbori-679861.html", "text": "Днес англичаните гласуват в местни избори. Те ще избират 4 000 съветници в 150 района. Управляващата Консервативна партия на Тереза Мей се очаква да загуби позиции в Лондон.Общински съветници могат да са представители на основните партии, както и независими кандидати. Ще се проведат и 6 избори за кмет - в четири лондонски квартала, както и за кметове на Уотфорд и Шефийлд.Предварителните прогнози са доста противоречиви за представянето на двете основни партии, но според анкета на YouGov в Лондон лейбъристите изпреварват значително консерваторите с 54 срещу 28 процента подкрепа.", "date": "2018.05.03", "title": "Великобритания гласува днес на местни избори"}
{"url": "https://offnews.bg/obshtestvo/teodora-madzharova-leti-za-istanbul-na-8-maj-679862.html", "text": "Полетът на онкоболната Теодора за Истанбул е насрочен за 8 май.Това съобщи съпругът й Александър Русанов във Фейсбук, където благодари на външното ни министерство за оказаното съдействие за организиране на медицинския полет от Бразилия.Все още няма яснота как ще се извърши трансферът от Турция до София и дали Теодора ще бъде в състояние да пътува с линейка.Вицепремиерът Красимир Каракачанов потвърди вчера, че Министерството на отбраната има готовност да изпрати самолет до Турция.Към момента събраните средства по дарителската сметка на Теодора са 90 хиляди лева, които ще бъдат достатъчни за покриване на транспортните разходи.Здравословното състояние на 32-годишната жена рязко се влоши след търсене на алтернативно лечение при медиуми в Бразилия.Междувременно Министерството на здравеопазването започна проверка на дейността на лечителката Кармен Лазарова, организирала груповото лечебно посещение в Бразилия.", "date": "2018.05.03", "title": "Теодора Маджарова лети за Истанбул на 8 май"}
{"url": "https://offnews.bg/sviat/devet-voenni-zaginaha-pri-aviokatastrofa-v-sasht-679860.html", "text": "Девет американски военнослужещи загинаха при катастрофа на военен самолет, който се разби на летището в Савана, Джорджия.Самолетът е товарен С-130 „Херкулес“, който принадлежи на Националната гвардия на Пуерто Рико.Той се е разбил в непосредствена близост до международното летище Савана Хилтън Хед, уточниха американските ВВС в комюнике.Самолетът е извършвал тренировъчен полет.", "date": "2018.05.03", "title": "Девет военни загинаха при авиокатастрофа в САЩ"}
{"url": "https://offnews.bg/futbol/levski-srazi-sapernik-v-sekretna-kontrola-679866.html", "text": "Левски спечели по категоричен начин контролата с ФК Спортист (Своге), която се проведе при закрити врата на \"Георги Аспарухов\".\"Сините\" надделяха над своя скромен съперник със звучното 8:1, а вниманието прикова юношата Станислав Иванов, който се отчете с цели 5 попадения.Останалите голове за играчите на Делио Роси отбелязаха Паулиньо, Антонио Вутов и Роман Прохазка, а почетното попадение за аматьорски тим бе дело на Деян Борисов.Проверката се изигра по настояване на италианския треньор, който искаше да види някои от младите футболисти, както и да направи експерименти с играчи на някои постове.Междувременно стана ясно, че ръководството на Професионална футболна лига е пуснало допълнителни 3000 билета за финала за Купата на България между Славия и Левски, информира Sportal.bg. Както е известно, феновете на \"сините\" изкупиха над 22 000 билета за финала. Привържениците на 26-кратните шампиони разграбиха всички места в Сектор \"В\", дадените им пропуски за Сектор \"А\", а от 14 000 места в Сектор \"Б\", около 9 500 също бяха продадени до вчера.", "date": "2018.05.03", "title": "Левски срази съперник в секретна контрола"}
{"url": "https://offnews.bg/futbol/tcska-s-parvo-novo-popalnenie-679869.html", "text": "Сезонът не е свършил, но в ЦСКА вече мислят за предстоящия. Клубът от Борисовата градина уреди първо ново попълнение от лятото и това е крилото на гръцкия Панионис Сърджан Спиридонович.Австрийският национал от сръбски произход е едва 24-годишен и има сериозен опит в алпийската държава, Италия, както и на Балканите, информира \"24 часа\".Фаворит за треньор на червените от новия сезон пък е наставникът на Цървена звезда Владан Милиовоевич, който се справя добре в гранда от Белград и без селекция, каквато безспорно ще му бъде осигурена на \"Армията\". Индикация, че той ще поеме ЦСКА е фактът, че е работил в Панионис, откъдето идва и Спиридонович.Междувременно лично един от собствениците на ЦСКА Гриша Ганчев призова феновете да напълнят стадион \"Васил Левски\" за юбилея на 5 май, който съвпада с мач срещу хегемона Лудогорец.\"Уважаеми привърженици на славния армейски клуб ЦСКА,на 5 май 2018 година (събота) хегемонът в българския спорт навършва 70 години.70 дълги години на един феномен, на една религия, изкована с успехите на неговите спортисти и най-вече с фанатичната любов на неговите привърженици! За 70 години този световен колос роди уникални по рода си спортисти и шампиони. Техните имена прославиха нашата Родина по цялото земно кълбо! От мое име и от името на моите партньори Христо Стоичков и Юлиян Инджов ви каним да заповядате на Националния стадион, за да отдадем заслуженото уважение на нашите големи легенди.Нека всички заедно дадем началото на нови 70 години слава, гордост и армейска чест!Нека покажем безрезервната си подкрепа и любов към свещените 4 букви!ЦСКА до гроб!С уважение: Завинаги един от вас, Гриша Ганчев.\"", "date": "2018.05.03", "title": "ЦСКА с първо ново попълнение"}
{"url": "https://offnews.bg/ikonomika/vse-po-iasno-e-magistrala-struma-se-mesti-i-shte-se-zabavi-s-godini-679867.html", "text": "Промяната на трасето на магистрала Струма е все по-вероятна, а това означава забавяне с години на пускането на и без друго забатачения аутобан от столицата към плажовете на Халкидики.След едномесечно мълчание община Благоевград излезе с официална позиция в защита на древното селище, открито край града при изкопни работи за строителството на магистралата, а хората от югозападния областен център настояват за референдум по темата, съобщи бТВ.Чисто новият асфалт на практика стигна до изключително богати археологически открития, сред които е и непокътната гробница от римско време.Още преди месец стана ясно, че това са останките от Скаптопара – предшественикът на Благоевград. Първоначално бяха намерени останки от църква, баня и непокътната гробница. Местни хора организираха подписка в защита на находките, които попадат в трасето на бъдещата магистрала. Община Благоевград дълго пази мълчание. Хората поискаха референдум. И протестираха.В навечерието на поредния протест кметът на Благоевград Атанас Камбитов излезе с официална позиция:Очаква се комисия от специалисти да посети обекта и да изрази становището си дали той ще бъде реставриран на място или най-ценните находки ще бъдат преместени, а останалото – покрито с асфалт.На 11 май пък ще има извънредна сесия с искане за референдум, в който местните да изразят позицията си.", "date": "2018.05.03", "title": "Все по-ясно е: Магистрала Струма се мести и ще се забави с години"}
{"url": "https://offnews.bg/sviat/10-s-izgariania-pri-eksplozia-v-severen-london-679868.html", "text": "10 души са получили леки изгаряния при експлозия в Северен Лондон, предаде БТА, като цитира полицията.Инцидентът станал на еврейски празник. Запалили огън на открито, но в един момент станал взрив.\"Десет лица са получили леки изгаряния след запалване на голям огън на открито като част от празненствата на местната еврейска общност на Ревънсдейл роуд, Стамфорд хил\", съобщи полицията в Туитър.Няма данни за престъпна дейност, нито за сериозно пострадали.Експлозията може да е била предизвикана от хвърлен в огъня мобилен телефон, предполага лондонският в. \"Дейли експрес\".", "date": "2018.05.03", "title": "10 с изгаряния при експлозия в Северен Лондон"}
{"url": "https://offnews.bg/ikonomika/tragva-aktcia-s-kolan-v-avtobusa-679871.html", "text": "Българска асоциация на пострадалите при катастрофи (www.bazk.org) стартира информационна кампания \"С колан в автобуса\". Тя е провокирана от последните няколко трагични случая на загинали и ранени пътници в автобуси и цели да припомни на обществото безспорните ползи и защита, които ни дава предпазния колан в превозното средство.Непосредствено преди обичайните пътувания по официалните майски празници от асоциацията организират информационна кампания, насочена към пътниците в автобуси от междуградските линии. Реализирането ѝ включва предоставянето на образователни печатни материали на пътуващите с автобуси от Централна автогара в София и уведомяването за задълженията им от контролните органи.Утре от 11:00 ч. на Централна автогара в София доброволци на организацията заедно с полицейски служители от столичния КАТ ще уведомяват пътниците в автобусите да поставят предпазните колани. Ще бъдат раздавани и информационни листовки.", "date": "2018.05.03", "title": "Тръгва акция \"С колан в автобуса\""}
{"url": "https://offnews.bg/obshtestvo/vremeto-dnes-goreshto-i-s-temperaturi-do-30-gradusa-679858.html", "text": "Днес отново ще преобладава слънчево време. В източните райони и Горнотракийската низина преди обяд ще има ниска слоеста облачност или мъгла - това е прогнозата за времето на Националния институт по метеорология и хидрология (НИМХ) при Българската академия на науките (БАН). Временни увеличения на облачността ще има и над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. Максималните температури ще са между 25° и 30°, по-ниски ще са по Черноморието 16° - 21°. Атмосферното налягане ще бъде близко до средното за месец май (946 хПа) и ще остане без съществена промяна. По Черноморието ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16° - 21°. Температурата на морската вода е 16° - 18°. Вълнението на морето ще е 1 - 2 бала. Над планините ще бъде предимно слънчево. След обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра – около 12°.", "date": "2018.05.03", "title": "Времето днес - горещо и с температури до 30 градуса"}
{"url": "https://offnews.bg/sviat/cambridge-analytica-falira-sled-skandala-s-fejsbuk-679870.html", "text": "Компанията в центъра на скандала с манипулирането на милиони потребители на Фейсбук в полза на предизборната кампания на Доналд Тръмп - Cambridge Analytica, и фирмата майка - британската  SCL Elections Ltd, започват процедура за обявяване в несъстоятелност заради срива на бизнеса си, обяви компанията днес, цитирана от \"Ройтерс\".Компанията ще започне процедура по несъстоятелност след загубата на клиенти и нарастващите съдебни разходи в резултат на скандала, избухнал сред разследване на вестниците \"Ню Йорк таймс\" и \"Обзървър\". То разкри, че данните на 50 млн. потребители на най-голямата в света социална мрежа са били събирани от 2014 г. и продадени на политическите консултанти за разработката на софтуер, позволяващ предсказването на гласуването на президентския вот в САЩ през 2016 г. Твърди се, че данните са били използвани и във връзка с гласуването за Брекзит във Великобритания.Впоследствие стана ясно, че засегнатите са 87 млн. души в Северна Америка и Европа.Създадената през 2013 г. компания отрича всички обвинения. Започнаха обаче разследвания на двата континента, а фирмата бе изправена пред тежки обвинения. Освен че загуби клиентите си, тя бе изправена и пред солидни съдебни разноски.\"Медийната \"обсада\" отне на практика всички клиенти и поддръжници на компанията, в резултат на което тя вече не е жизнеспособна\", се казва в изявление на Cambridge Analytica. Оттам продължават категорично да твърдят, че обвиненията са \"неоснователни\" и \"въпреки усилията на компанията да промени данните, тя беше охулена за дейността си, която е не само законна, а и широко разпространена като стандартен компонент за онлайн реклама - и политическа, и търговска\".Фирмата реално затвори в четвъртък. На служителите е било наредено да изключат компютрите си, пише \"The Wall Street Journal\".Табелите на Cambridge Analytica вече са премахнати от лондонския ѝ офис.След съобщението за процедурата по несъстоятелност британския регулатор обяви, че ще продължи гражданските и криминалните разследвания на фирмата и ще преследва замесени служители и директори без значение, че фирмата затваря.", "date": "2018.05.03", "title": "Cambridge Analytica фалира след скандала с Фейсбук"}
{"url": "https://offnews.bg/politika/regionalniat-ministar-obiavi-che-stranata-prilicha-na-stroitelna-plos-679872.html", "text": "Регионалният министър Николай Нанков обяви, че страната прилича на строителна площадка и се работи \"на светло и подпрожекторите\".Това стана по време на днешното му изслушване пред депутатите за напредъка по приоритетните пътни проекти. Той подчерта, че 0т 5 май 2017 г. кабинетът е дал старт на пътни проекти за около 1 млрд. и 400 млн. лв.Министърът обяви още, че България строи най-евтините магистрали в цяла Европа. \"Средната цена в България е 3,1 млн. евро на линеен километър. „Сърбия – 5,5 млн. евро, Румъния – 6, 43 млн. евро, Гърция – 10, 28 млн. евро\", каза Нанков. По думите му през последните седмици се спекулира, че у нас се сторят най-скъпите пътища. Министърът добави, че най-скъпата магистрала е възложена през 2006 г. - магистрала \"Люлин\".От БСП обаче определиха изслушването на Нанков като \"кризисна пиар акция без съдържание\". Социалистите заявиха, че колкото и да е раздута администрацията, тя не стига, за да има по един чиновник на дупка.\"Не просто строим магистрали и рехабилитираме пътища, а пълним дупки по неремонтирани пътища по 30-40 години. Вършим работа и поправяме грешки на политици, които сега претендират да са управляващи. Това ще ни отнеме не само този, а и следващи мандати\", коментира той.По думите на Нанков това, че има много кандидати за обществените поръчки за пътните проекти показва, че има прозрачност. Според министъра критериите за участниците не са дискриминационни. \"В този ракурс е и фактът, че броят на обжалванията е изключително нисък през последната година и половина, което отново доказва, че процедурата и работата на комисиите са без забележки\", обясни той.От БСП обаче не са съгласни с това. \"През пролетта миналата година прокуратурата влезе в АПИ заедно с ОЛАФ и ДАНС и даде информация, че в агенцията се уговарят обществени поръчки. Поискахме тази комисия, за да видим кой носи политическата отговорност. Вие тогава се уплашихте, скрихте се, но проблемите лъснаха още повече\", коментира депутатът от БСП Таско Ерменков.Министърът каза още, че е напълно реалистично в края на 2024 г. магистрала \"Хемус\" да е изцяло завършена. Това обаче щяло да стане само с много добра организация. Той каза още, че от автомагистрала \"Струма\" през тази година предсрочно ще завършим 24-те км от Кресна до Сандански с почти 8 месеца, но не за сметка на качеството, заяви още той.\"Още един път доказвате, че живеете в един паралален свят, нямащ нищо общо с действителността. Днес не трябваше да се говори за успехите, а за проблемите\", обърна се към министъра социалистът Таско Ерменков.От коалиционният партньор на ГЕРБ във властта - \"Обединените патриоти\", определиха днешния дебат като важен, защото \"действително гражданите трябва да знаят какво прави държавата за тяхното развитие\".\"Имаше дългогодишен дефицит на мисъл в регионалното развитие, но в този мандат той се преодолява. Адмирираме промяната в политиката на Министерство на регионалното развитие и благоустройството. Същевременно има системни проблеми. Част от тях са свързани с недофинансирането на сектора, част от тях са свързани с политизирането на процеса, включително с постоянните и неоснователни жалби, които бавят магистралите. Това отново ощетява българските граждани\", каза депутатът от \"Обединените патриоти\" Искрен Веселинов.", "date": "2018.05.03", "title": "Регионалният министър обяви, че страната прилича на строителна площадка и се работи на светло"}
{"url": "https://offnews.bg/futbol/mari-stoilov-malkite-levskari-shte-razberat-che-velichieto-na-tima-n-679894.html", "text": "Станимир Стоилов е много щастлив в последно време. Причината – Левски има шанс за трофей, а на всичко отгоре започна да играе добре. \"Меридиан мач\" потърси Мъри, за да разбере очакванията му за финала за Купата на България срещу Славия. Както обикновено Стоилов беше откровен до болка, левскар до болка.Ще бъдете ли на трибуните за финала Купата на България Левски – Славия?- За съжаление - не. По това време ще бъда в Казахстан, но ще се опитам да го гледам по телевизията. Искаше ми се да бъда на стадиона, но тогава има кръг в първенството на Казахстан. Най-вече затова, че смятам, че Левски ще спечели Купата и това ще е първи трофей след доста години пауза.Ще спечели ли Левски най-после трофей?- Нямам никакви съмнения, че Левски ще спечелят трофея, честно. Второ - сигурен съм, че \"сините\" фенове ще напълнят стадиона, нямам грам съмнение. Това ще бъде допълнителен стимул за отбора. Иска ми се да забравим за първенството. Да забравим основното ястие и да се насладим на десерта. Ще бъде сладък за всички нас.При положение, че \"сините\" спечелят Купата, ще може ли да се приеме, че сезонът е успешен?- Да, трябва да се приеме като успешен, защото най-малко за първи път от много години малките левскари, които сега са на около 16 години, ще разберат, че величието на Левски не е мираж, за който само са чували от приятели, родители. Ще разберат, че Левски е отбор, който печели трофей. Тази победа ще бъде точно за младите \"сини\" фенове, които ще вярват в отбора и ще продължат да съхраняват духа на клуба. Нямам съмнение, че хората, изживели шампионските титли, победите в Европа, знаят що е Левски. Виждате колко малко трябва на привържениците да напълнят стадиона. Изглежда ми смешно да си поставяме задачи да има 5000 на \"Герена\"... 5000 ще има на първата тренировка, ако отборът спечели Купата. Нищо друго не трябва на фена освен резултати и добра игра. Спечелването на тази Купа ще бъде и за всички тези, които изстрадаха неволите, страданията през тези години. Надявам се всичко да се забрави бързо и да се пълни витрината все повече и повече.Как ще коментирате играта на Левски напоследък? Очевидно има надигане.- Гледах реванша за Купата с ЦСКА. Приятно съм изненадан от показаното от отбора. Дори, когато \"сините\" останаха с 10 човека, не се виждаше как \"червените\" ще обърнат мача. Левски стоеше уверено на терена.Мачът с Берое – 4:0 под \"Аязмото\", за мен беше най-силен на \"сините\" от началото на сезона...- Гледах само малка част от този мач. За мен обаче Берое не е мерило. Този отбор въобще не притежава класата и нивото, за да се сравнява с Левски. С оглед на това, че на \"Герена\" инвестициите са много по-големи.Да, но това беше първата победа на \"сините\" над Берое. Преди това имаше два \"хикса\" 0:0, а веднъж \"зелените\" биха с 2:1 на \"Герена\". Смятате ли, че треньорът Делио Роси вече започна да напипва правилния състав и тактика?- След всичките мъки, които феновете на Левски изживяха през годините, трябва да се опитаме да забравим миналото и да започнем да мислим позитивно за бъдещето. Каквото било-било. От това, което видях в реванша с ЦСКА, Левски и треньорът уцелиха ваксата с тримата халфа в средата на терена, които спечелиха центъра. Досега в мачовете, които гледах на отбора, се губеше средата на терена, защото играеше със система горе-долу 4-4-2. Сега трима по-дефанзивни халфа спечелиха битката, а оттам и мача.Има ли реална класа във футболистите, които към днешна дата са в Левски?- Има класа, но зависи за каква точно класа говорим. Има ниво за българското първенство. Има отбор, който играе организирано и дисциплинирано. Има отбор, на който организацията в защита ми дава надежда, че ще направи добра кампания в Европа. В борбата с Лудогорец и ЦСКА за титлата трябва да се надгражда. То щеше да е и супер провал, ако след 21 трансфера за една спортно-състезателна година, нямаш класа в отбора.Какво трябва да направят на \"Герена\" през лятото, за да е по-силен Левски през новия сезон?- При всички положения трябва да потърсят решаване на проблемите си, които със сигурност ги виждат по-добре от нас. Гледал съм един мач и ми е трудно да бъде по-детайлен.Предстоят тържества в чест на 75-ата годишнина от рождението на легендарния Георги Аспарухов. Дали някъде в школата на \"Герена\" се развива Новия Гунди?- Иска ми се, но надали. От това, което виждам и чета - няма юноши в първия отбор. Това е огромен проблем в историческото развитие на клуба. Или талантите в школата не са толкова добри, или не им се дава шанс. Истината е някъде по средата. Принципно Левски се е славел, че част от основните му футболисти са от школата. Част от \"синята\" мая.Какво става с делото, което водите срещу Левски?- Да си кажа честно не знам. Те си водят делото срещу някакъв документ, който са го подписали и подпечатали. Темата ми е доста болезнена и не искам много-много точно нея да я коментирам в тези светли празници – на Гунди годишнината, евентуалното спечелване на Купата, на което се надявам. Нека в тези моменти не създаваме излишно напрежение. Но истината е, че те всъщност си водят дело срещу своя собствен печат и подпис. Болни хора, болни документи, нали знаете...Нормално ли е клубът точно на вас да не е изплатил дължими пари?- Този въпрос не трябва да се задава към мен, а към хората, от които това зависи. За мен е болно. Аз съм спечелил и съм получил от Левски, но и достатъчно съм донесъл на клуба успехи и финанси. Така че трябва да се питат хората, които водят делата, защото аз мога да кажа много силни думи, а не ми се иска да го правя навръх празника на Гунди. Щом аз съм проблема, значи всичко е рай.Вашият приятел Стамен Белчев наскоро беше уволнен от ЦСКА, макар че беше обявено, че си е подал оставката. Според вас, той свърши ли си работата на \"Армията\"?- Стамен Белчев няма от какво да се срамува. Той направи така, че ЦСКА да играе атакуващ футбол, доминиращ футбол. Сигурно накрая не им харесаха резултатите, по-скоро крайния резултат. По-важното е, че при Стамен Белчев ЦСКА играеше доминиращ футбол. Оттам нататък всеки клуб си избира пътя за развитие, по който да върви. Радвам се, че Стамен Белчев научи ЦСКА да играе атакуващ футбол, а показа и поведение, което е за уважение от всички треньори, футболни хора и фенове.Може ли и Стамен Белчев да го видим скоро начело на някой казахстански отбор.- Няма невъзможни неща. Ако има клубове, които искат да привлекат български треньори, мисля, че Стамен Белчев по никакъв начин няма да засрами нашата школа.Друг ваш приятел -Димитър Димитров - Херо, наскоро стана шампион с трети различен български отбор. Според вас какви са шансовете на Лудогорец да пробие в Шампионската лига през следващия сезон, в който регламентът е променен и за българските отбори е още по-трудно?- След като си спечелил титлата с три различни отбора, изобщо не трябва да има коментар по темата \"Херо\". Мисля, че трябва да го поздравим. Аз лично смятам, че Лудогорец имат своите шансове, защото те създадоха трайно име в Европа. Имат и висок коефициент. Видно е, че все по-труден става пътя към групите на Шампионската лига и Лига Европа, но Херо знае какво да прави и ще каже на ръководството методите за успех. Надявам се отново да имаме български представители и то не само Лудогорец, в групите на някой от двата турнира. Това ще е само от полза на българския футбол. Колко повече отбори играят в евротурнирите и в групите, толкова по-силен и по-приятен ще става футболът ни. И по красив. Вижда се, че нашият футбол въобще не е толкова лош, като качество. Затова трябва по-позитивно да гледаме. По-позитивни да бъдем футболисти, треньори и ръководители, да спазваме правилата на джентълменството. В крайна сметка футболът е джентълменска игра. А и тогава ще има повече хора на стадионите. Виждате, че и при най-малкия успех, стадионите веднага се пълнят.Като стана дума за стадионите, феновете на Левски вече мечтаят от доста години за завръщането на Мъри на \"Герена\". Ще се случи някога това нещо?- Сигурно. Това е нещо, което и двете страни го искат. Рано или късно ще се случи. Сега е по-важно отборът да върви и да се развива. Защото е много трудно, който и да се върне, да почва от нулата да гради. Много по-лесно е да получиш донякъде изграден отбор, който отнякъде да го доразвиеш.Изграден отбор, но и изграден клуб нали?- Да, и клуб, разбира се. В момента в Левски има някакъв отбор, който тръгва да се гради, но по темата \"клуб\" аз още декември месец казах моето мнение, но по-добре да не коментирам отново, защото Левски няма изграден клуб в момента.", "date": "2018.05.03", "title": "Мъри Стоилов: Малките левскари ще разберат, че величието на тима не е мираж"}
{"url": "https://offnews.bg/sviat/svirepa-piasachna-buria-ubi-97-dushi-v-india-679892.html", "text": "Пясъчна буря уби най-малко 97 души в Индия, предаде AFP. Множество хора са пострадали.Свирепото бедствие се разрази в северните индийски щати Раджастан и Утар Прадеш, прекъсна електричеството, изкорени дървета и причини смъртта на добитък. Много от загиналите са спели в домовете си, когато къщите им рухнали. Други били смазани под паднали дървета или стени.Пясъчните бури са чести в тази част на Индия през лятото, но толкова голям брой на жертвите е необичаен.\"Работя тук от 20 години и това е най-страшното нещо, което някога съм виждал\", казва Немант Гера, секретар по управлението на бедствията в Раджастан пред Би Би Си.Правителството обяви, че семействата на жертвите ще получат по 400 000 рупии (около 6 хил. долара) компенсация.", "date": "2018.05.03", "title": "Свирепа пясъчна буря уби 97 души в Индия"}
{"url": "https://offnews.bg/sviat/amerikanski-kongresmeni-nominirat-tramp-za-nobel-za-mir-679859.html", "text": "Група американски конгресмени изпратиха писмо до Нобеловия комитет, като в него те искат президентът на САЩ Доналд Тръмп да бъде номиниран за Нобелова награда за мир за 2019 г. за усилията си да бъде сложен край на кризата на Корейския полуостров, да бъде премахнато ядреното оръжие в региона и да бъде постигнат мир в него.Текстът на посланието, подписано от 13 членове на Конгреса, беше публикуван от кабинета на конгресмена Люк Месър.В писмото се отбелязва, че откакто е заел поста, Тръмп неуморно е работил за оказване на максимален натиск над Северна Корея, за да прекрати оръжейната си програма и да се стигне до мир в региона.\"Неговата администрация успешно обедини световната общественост, включително Китай, за да въведе най-успешните международни санкции срещу Пхенян в историята\", отбелязват конгресмените.Те подчертават, че санкциите са разрушили икономиката на Северна Корея, което до голяма степен е позволило Пхенян да бъде доведен на масата за преговори.", "date": "2018.05.03", "title": "Американски конгресмени номинират Тръмп за Нобел за мир"}
{"url": "https://offnews.bg/ikonomika/vivacom-otnovo-e-telekomat-s-naj-visoki-prihodi-u-nas-679874.html", "text": "VIVACOM запазва лидерска позиция на българския телеком пазар, отчитайки най-големи общи приходи за първото тримесечие на тази година - 223 млн. лв.Компанията отбелязва 5.6% ръст спрямо същия период на 2017 г.Въпреки силно конкурентната среда, VIVACOM реализира стабилен ръст и в коригираната EBITDA от 11.6% до 86 млн. лв.Компанията увеличава приходите от мобилни услуги и в края на март 2018 г. постига близо 30% пазарен дял с общ брой клиенти на мобилни услуги над 3 048 000. От тях 89% са на абонаментен договор.Делът на приходите от мобилен интернет в общите приходи от мобилни услуги продължава да се увеличава, като през първото тримесечие на 2018 година достига 41% спрямо 34% за същия период на 2017 г. Принос за положителната тенденция има разширяването на покритието на 4G мрежата на телекома до 99% от населението, измерено от GWS.VIVACOM е оператор номер 1 в предоставянето на най-модерната телевизионна услуга – интерактивна телевизия (IPTV). 47% от общо 451 000 клиенти с абонамент за платена телевизия към края на първо тримесечие на 2018 г. са избрали интерактивната телевизия, което представлява ръст от 4 процентни пункта спрямо същия период на предходната година.", "date": "2018.05.03", "title": "VIVACOM отново е телекомът с най-високи приходи у нас"}
{"url": "https://offnews.bg/politika/mareshki-iska-referendum-za-izlizane-ot-nato-679865.html", "text": "Ще започнем лансирането на идеята за референдум за излизане на България от НАТО, заяви в ефира на БНР лидерът на партия „Воля“ Веселин Марешки.\"Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види. Ние сме абсолютно против това. Ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност\".Според него една истински силна и обединена Европа може да бъде равностойна на САЩ, а не да сме нейна \"притурка\":\"В момента други държави правят проблеми по света, а Европа плаща сметката. Сметката за Турция защо не се плати от САЩ, а Европа трябва да плаща тези милиарди\".Според Веселин Марешки Европа е ограбила българския народ:„Те забраниха изграждане на нова АЕЦ, накараха ни да затворим предварително наши реактори, забраниха ни да участваме в „Южен поток“. В същото време се изграждат „Северен“, „Турски“ и всякакви други потоци. Германски, френски, американски фирми съвсем свободно си инвестират и сътрудничат с Русия, но това е забранено на Китай. Нас вместо да ни направят мост към Русия и Изтока, ни правят преграда към тях. На практика едва ли не насила ни вкарват в увеличаване на напрежението. Надявам се да не се стига до военни конфликти. Тези неща могат да бъдат променени, след като истински европейски патриотични формации застанат в управлението или начело на ЕС“.Веселин Марешки участва в среща на десни политически лидери, домакинствана от лидера на Френския национален фронт Марин Льо Пен, след като на 1 март \"Воля\" се присъедини към „Движение за Европа на нациите и свободите“. След срещата той каза:„Европа по този начин умира, обезкървява се, ограбва се. Трябва да бъде разтърсена отвътре. Да се опитаме чрез едно силно представяне на всички наши сродни партии да направим голяма група в Европейския парламент, с която да променим Европа отвътре. Явно е, че по този начин, хората, които в момента управляват Европа, които на практика не са се явявали на избори и не са избрани от никой, са по-скоро слуги на външни фактори“.Лидерът на партия „Воля“ е категоричен, че трябват силни държави за силна Европа:„В момента ЕС прилича по-скоро на Съветския съюз с един феодал отгоре, някакъв диктатор и отдолу послушни републики, послушни поданици. Идеята на нашето движение е точно обратното – силни европейски народи, които да образуват силна обединена Европа“.", "date": "2018.05.03", "title": "Марешки иска референдум за излизане от НАТО"}
{"url": "https://offnews.bg/izvan-terena/legendata-maradona-stana-diado-za-vtori-pat-679902.html", "text": "Аржентинската легенда Диего Армандо Марадона стана дядо за втори път. Синът на 57-годишната бивша суперзвезда на Наполи - Диего Жуниор, когото Марадона призна през 2007-а, е баща на син, който ще се казва Диего Матиас Марадона.Внукът на Дон Диего е роден в Неапол. \"Много съм щастлив. Искам да се грижа за това дете\", сподели Марадона, който вече има един внук.Негов баща е добре познатата звезда на Манчестър Сити Серхио Агуеро. Бенхамин Агуеро Марадона е роден на 19 февруари 2009 година и определено не би могъл да се оплаче от липса на футбол в кръвта си.", "date": "2018.05.03", "title": "Легендата Марадона стана дядо за втори път"}
{"url": "https://offnews.bg/obshtestvo/po-malko-ot-72-chasa-ostavat-do-petia-wings-for-life-world-run-679900.html", "text": "Петото в света и второ поредно в България издание на Wings for Life World Run предстои на 6 МАЙ. Тази година, бягането в подкрепа на медицински изследвания и клинични проучвания срещу гръбначните травми ще завладее стотици градове по света, сред които и София, Пловдив, Варна, Бургас и Велико Търново.У нас отбелязваме своеобразен личен рекорд с цели пет организирани бягания в пет различни града. Всички те започват по едно и също време - 14:00 ч. и имат една цел: да окажат подкрепа на хората с гръбначни травми. очакват всеки, който иска да премери сили срещу виртуалния финал в приложението Wings for Life World Run App и да запише името и резултата си в световната ранглиста на всички бягали за Wings for Life World Run.Вложените в бягането усилия ще бъдат възнаградени подобаващо. След обработване на резултатите на всички бягали по целия свят ще бъдат обявени двама глобални победители - един мъж и една жена. Те са участниците, изминали най-дълго разстояние преди виртуалната кола в приложението да ги застигне. Наградата е специално пътуване до Австрия, в което те ще срещнат инициаторите на Wings for Life World Run и ще се насладят на цял уикенд, изпълнен с вълнуващи активности.Вече е сигурно, че на 6 май броят на бягалите за Wings for Life World Run ще нарасне до 500 000 или повече, като името на 500-хилядния участник ще бъде обявено в деня на събитието и има всички шансове той да бъде от България. Още интересни факти съпътстват петото издание на глобалното събитие:● През първите четири издания на глобалното събитие общо са изминати 4 276 640 км - еквивалентни на повече от пет пътувания до Луната и обратно. ● Повече хора, отколкото населенията на Исландия, Гренландия и Лихтенщайн взети заедно са били регистрирани за бягането през четирите издания. 441 021 са бягали за тези, които не могат между 2014 и 2017 г.● Най-възрастният участник, записал се за Wings for Life World Run 2018 е 87-годишната Джозефин Бергер, която ще бяга във Виена, Австрия.● В България каузата подкрепят актьорите Деян Донков, Владимир Карамазов, Юлиян Вергов, Антоний Аргиров, Невена Бозукова, Снежана Макавеева, , Стефан А. Щерев; певицата Белослава, спортистите Весо Овчаров, Краси Георгиев, Шабан Мустафа, Илиян Лазаров, Йордан Анчев, Павел Лефтеров, параолимпиецът Георги Киряков, Владимир Гюров и Евгения Кусева.", "date": "2018.05.03", "title": "По-малко от 72 часа остават до петия Wings for Life World Run"}
{"url": "https://offnews.bg/zdrave/novata-zdravna-karta-poriazva-oblast-burgas-679905.html", "text": "Леглата в ключови отделения в област Бургас ще бъдат намалени, ако бъде приета Националната здравна карта в този си вид, в който е предоставена на обществено обсъждане от Министерството на здравеопазването. Проблемът днес бе поставен на пресконференция от областния управител, представители на общини в региона и на здравните власти. Ако бъде реализирана картата по този начин, тя ще постави Бургас на 16 – то място в страната спрямо обезпеченост на леглова база. А при запълване на капацитета им, хората ще трябва да ходят да се лекуват в съседни области или да си заплащат, дори и да са здравно – осигурени. Не са взети правилни данни за населението, посочи областният управител Вълчо Чолаков. Отчетени са хората по постоянен адрес – 412 000 души, а това число не е вярно, коментира той, защото има много хора, които са с настоящ адрес в региона, а постоянен – на друго място; не са отчетени и българите, които живеят в района само през летния сезон. Никой не е взел под внимание и туристите – над 3 млн. души минават през летище „Бургас“, голяма част, от които, остават в областта. Не е отчетен и фактът, че в Бургас се разкрива медицински факултет и бъдещите специалисти ще трябва да се обучават в региона. В здравната карта отсъстват и пет лечебни заведения, сред които бившите диспансери в Бургас – онкологичният, кожно – венерическият и психодиспансерът. В момента, в област Бургас има 1543 легла за активно и интензивно лечение. Над 2900 са общият им брой, който включва и тези за рехабилитация, палеативни грижи и продължително лечение. От комисията, с председател областният управител, са поискали увеличение за леглата за активно лечение – на 1830. Въпреки това, те са изчислени на 1555, но не са разпределени правилно, посочи заместник – началникът на РЗИ Вергиния Цанова. Увеличават се леглата за терапия, а се намаляват тези в хирургия, акушеро – гинекология и педиатрия. Така реално ще се насочват пари от здравната каса към терапевтични процедури. Това поставя Бургас на 16 – то място в страната по леглова база, поясни Цанова. Тя добави, че не са отчетени и други фактори – областта е 4 – та по население, 3 – та по раждаемост, има ръст на населението под 17 години. Намаляването на легла ще доведе до отлив на пациенти, които ще се лекуват по здравна каса в други области, коментира заместник – кметът на Бургас Лорис Мануелян.Всички 13 кметове от областта са подписали декларация и са заявили несъгласието си с проекта на областната здравна карта, която ще бъде внесена в МЗ.", "date": "2018.05.03", "title": "Новата здравна карта порязва област Бургас"}
{"url": "https://offnews.bg/ikonomika/nap-pogva-punktovete-za-gtp-podozira-gi-che-kriat-milioni-679904.html", "text": "НАП започва масови данъчни проверки в пунктовете за годишни технически прегледи (ГТП), съобщиха от приходната агенция.Освен за издаването на касови бележки и отчитането на оборота, инспекторите ще следят и за спазването на осигурителното законодателство.Обобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства.При 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв.Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "НАП погва пунктовете за ГТП, подозира ги, че крият милиони"}
{"url": "https://offnews.bg/politika/evroparlamentat-otlichi-am-trakia-i-metroto-kato-obraztci-za-harchene-679922.html", "text": "С 475 гласа „за“ (73% от гласувалите) Европейският парламент посочи български европроекти като образци за управление на европейски средства. Това се случи по време на пленарната сесия на ЕП, а сред проектите са АМ „Тракия“, метрото в София и обновените отсечки от жп линията София - Пловдив.Проектите са посочени в доклад, оценяващ европейските инвестиции в транспорта с препоръки за финансирането на сектора след 2020 г. Автор и вносител е евродепутатът от ГЕРБ/ЕНП Андрей Новаков. „Когато Европа спестява два часа път на своите граждани, когато заради Европа имаме 500 жертви по-малко на пътя, когато Европа свързва семейства, села и градове със своите европейски проекти, тогава хората разбират какво е Съюзът за тях“, отбеляза Новаков след вота.Докладът призовава за повече безвъзмездно финансиране в регионите, в които качеството на инфраструктурата изисква това, както и където транспортът замърсява повече, или има голям брой пътнотранспортни произшествия.С одобрението на доклада се поставя акцент и върху обезлюдяващите се региони, за които добрата свързаност остава една от възможностите за решаване на проблема.След приемането в пленарна зала документът ще бъде изпратен до Европейската комисия, Европейския съвет, правителствата, националните и регионалните органи на управление на държавите членки.", "date": "2018.05.03", "title": "Европарламентът отличи АМ Тракия и метрото като образци за харчене на парите от Брюксел"}
{"url": "https://offnews.bg/politika/dps-za-ideiata-na-mareshki-ednite-partniori-na-gerb-iskat-da-izlezem-679893.html", "text": " България няма как да започне каквато и да било процедура за излизане от НАТО.Това заяви председателят на парламентарната група на ГЕРБ Цветан Цветанов по повод намеренията на лидера на \"Воля\" Веселин Марешки да инициира референдум за излизане на страната от алианса. Цветанов подчерта, че подобни \"анонси\" водят до определени спекулации и внушения.По думите му НАТО е част от националната сигурност сигурност на страната ни. \"Ако някой днес може да гарантира националната и териториалната сигурност, това е само участието на страната ни в НАТО. Всичко останало са възможни хипотези и много тежки сценарии\", обясни той.Председателят на парламентарната група на ГЕРБ призова Марешки да не обвързва политиките на ЕС с НАТО, както е направил в изказването си. Цветанов каза още, че предстоят много интересни избори за европарламент. \"Те ще бъдат много ясен лакмус за всичкинастроения в обществото за НАТО и ЕС. Убеден съм, че преобладаващите ще бъдат за силна и обединена Европа\", обясни той. От ДПС пък прозряха ГЕРБ зад \"Воля\" и определиха ситуацията като ярка демонстрация на популизъм. На въпрос как ще коментира идеята на Марешки, Мустафа Карадайъ отговори: \"Това е ГЕРБ\". От ДПС използваха темата, за да разкритикуват за пореден път ГЕРБ за избора за партньорите им във властта. Този път обаче Карадайъ включи в това число и \"Воля\", които официално отричат да подкрепят управлението на страната. \"Едните партньори на ГЕРБ искат да излезем от ЕС, другите им партньори - от НАТО\", каза Карадайъ и подчерта.", "date": "2018.05.03", "title": "ДПС за идеята на Марешки: Едните партньори на ГЕРБ искат да излезем от ЕС, другите - от НАТО"}
{"url": "https://offnews.bg/politika/radev-pomisli-che-mareshki-se-sheguva-niama-da-ima-referendum-za-nat-679912.html", "text": "\"Мисля, че това са шеги. Няма как да коментираме сериозно тази тема. България е част от НАТО.\"Така президентът Румен Радев коментира предложението на партия \"Воля\" за свикване на НАТО е нашата колективна система за сигурност и ние сме длъжни да бъдем лоялни членове, но аз винаги ще продължа да повтарям: не само на думи, а с реални действия по укрепване на отбранителните способности на Българската армия, каза Радев.По-рано днес Радев заяви на съвместната си пресконференция на \"Дондуков\" 2 с австрийския президент Александър Ван дер Белен, че „България е в авангарда на общата европейска политика по отношение на Русия\".С моето посещение в Русия през втората половина на май, с посещението на президента Макрон почти по същото време и посещението на руския президент във Виена в началото на юни, ние наистина провеждаме тази единна европейска политика по отношение на Русия – да се търсят всички възможности за поддържане на отворен диалог и за развиване на проекти от взаимноизгодно значение, каза Радев.Необходимо е не само да продължим дипломацията на посещенията, но да продължим и диалога с Русия. Нашата позиция е много близка до тази на България. Президентът Радев ще посети Москва през тази година, а президентът Путин най-вероятно в началото на юни ще бъде във Виена, заяви Александър Ван дер Белен.", "date": "2018.05.03", "title": "Радев помисли, че Марешки се шегува. Няма да има референдум за НАТО"}
{"url": "https://offnews.bg/ikonomika/palen-absurd-vlakovete-na-bdzh-gi-ima-na-sajta-na-deutsche-bahn-no-n-679895.html", "text": "Освен традиционните за БДЖ проблеми с липсата на достатъчно подвижен състав и отказа да се пуснат повече вагони, за да се удовлетвори търсенето и обратното – ограничаване възможността хората да си купуват билети, интернет страницата на превозвача е напълно нефункционална. Ако искате да откриете влак в България, по-добре ползвайте сайта на германските железници Deutsche Bahn, съветват от Гражданската инициатива за обществен и релсов транспорт.От организацията публикуваха видео, от което за пореден път става ясно, че реално движещи се влакове, липсват от интернет страницата на БДЖ (bdz.bg). Така ако искате да пътувате от София до Гюешево (границата с Македония) (6-та линия), сайтът ще ви отговори, че влакове няма. В действителност обаче влаковете до Гюешево пътуват 4 пъти в седмицата – понеделник, сряда, събота и неделя по 2 на ден от Кюстендил, където можете да направите връзка с влаковете София – Кюстендил.Най-интересно става, когато се отвори интернет страницата на германските държавни железници (bahn.de). Там тя показва най-добрият вариант с най-малко време за престой, който е с две прекачвания и изобщо не може да бъде видян на интернет страницата на нашата железница.От инициативата продължават да питат кои са хората, които определят алгоритъма на работа на сайта на БДЖ (защото очевидно базата данни, която ползват немските железници е същата като на нашата интернет страница).Затова от гражданската инициатива предлагат да си внесем разработчици на онлайн съдържание от Германия, както и ново ръководство, и нов министър на транспорта. Те смятат, че железничарите в експлоатацията ще се научат да работят по германски образец, но не и политическото ръководство на дружеството и министерството, което не провежда политика, ориентирана към клиентите.Не бива да се чудим и защо влаковете са празни след като проблемът от години се повтаря и мерки не се взимат, а ръководството на БДЖ говори за \"светлото бъдеще\", което все не идва.От инициативата представят и забелязаните до този момент казуси с влаковете Стара Загора – София, София – Хасково, Пловдив – Троян, дестинации в Искърското дефиле и др.", "date": "2018.05.03", "title": "Пълен абсурд: Влаковете на БДЖ ги има на сайта на Deutsche Bahn, но не и на bdz.bg"}
{"url": "https://offnews.bg/sviat/avstralijska-banka-izgubi-dannite-na-20-miliona-klienti-679897.html", "text": "Австралийска банка изгуби данните за близо 20 милиона свои клиенти.Commonwealth Bank призна, че липсват имена, адреси, банкови сметки и извлечения, съхраняване на две магнитни ленти. Предполага се, че те са били унищожени от подизпълнител на договор през 2016 г., пише Би Би Си.Банката обаче скрила от клиентите си огромната загуба.Тя все още не може да потвърди пред Австралийската стокова борса, че касетите, съдържащи данни от 15 години, със сигурност са били унищожени.Въпреки това казва, че \"независимо съдебно разследване\" от KPMG е заключило, че най-вероятният сценарий е, че касетите са били изхвърлени.Те не са съдържали пароли, PIN-номера или други данни, които биха позволили източването на сметки.Buzzfeed първо съобщи новината, заедно с твърдението, че касетите са унищожени от Fuji Xerox след извеждане от експлоатация на център, където са се съхранявали данните. Банката описа инцидента като \"неприемлив\" и се извини за всяко \"безпокойство и притеснение\", което може да е било причинено на клиентите ѝ.Освен в Австралия банката има клонове в Нова Зеландия, Азия, САЩ, Великобритания.", "date": "2018.05.03", "title": "Австралийска банка изгуби данните на 20 милиона клиенти"}
