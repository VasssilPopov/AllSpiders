{"url": "https://offnews.bg/sviat/ruskata-zaplaha-ne-zachita-granitci-obiavi-tereza-mej-677267.html", "text": "\"Руската заплаха не зачита граници\", заяви британският премиер Тереза Мей пред започващата днес среща на върха на ЕС, на която се надява да получи подкрепата на партньорите си спрямо Русия по случая \"Скрипал\", предаде Франс прес, цитирана от БТА.\"Очевидно руската заплаха не признава граници и случилото се в Солсбъри е част от модел на руска агресия срещу Европа и нейните близки съседи на Западните Балкани и в Близкия изток\", каза Мей.В кулоарите на срещата на върха в Брюксел френският президент Еманюел Макрон и германският канцлер Ангела Меркел ще разговарят тази вечер с британската министър-председателка във връзка с аферата с отравянето на бившия руски агент във Великобритания, съобщи Елисейският дворец.Те ще дискутират множество международни въпроси, включително случая с отравянето, предизвикал остро дипломатическо напрежение в отношенията с Москва.Очаква се Европейският съвет да изрази солидарността на всички страни членки на ЕС с Великобритания.", "date": "2018.03.22", "title": "Руската заплаха не зачита граници, обяви Тереза Мей"}
{"url": "https://offnews.bg/volejbol/stroitelstvoto-na-nova-zala-za-levski-sofia-startira-na-11-april-677233.html", "text": "На 20 април ще бъде отбелязан официално стартът на изграждането на новата многофункционална зала в София.Модерното съоръжение ще носи името „София парк” и ще се превърне в дом на волейболния „Левски София”. Залата ще бъде построена в рамките на комплекса Garitage park в близост до местността „Витошки камбани”.Максималният й капацитет е 1700 седящи места и ще отговаря на всички изисквания за провеждане на международни състезания.Първата фаза от вдигането на залата ще бъде отбелязана на 20 април в 11 ч в присъствието на специалните гости г-жа Йорданка Фандъкова, кмет на София, и г-н Красен Кралев, министър на младежта и спорта.Със строителството на зала „София Парк” започва и вторият етап от изграждането на Garitage Park.", "date": "2018.03.22", "title": "Строителството на нова зала за Левски София стартира на 11 април"}
{"url": "https://offnews.bg/sviat/mazh-opita-da-se-samoubie-v-holandskia-parlament-677268.html", "text": "Мъж пострада, след като скочи от балкон в холандския парламент, завързан за парапета, съобщиха полицията и местни медии, цитирани от Ройтерс и БТА.Мъжът е оцелял и е приет за лечение.Холандското издание \"Телеграф\" цитира очевидци, по думите на които мъжът първо крачел в превъзбудено състояние, след което завързал нещо за парапета и скочил.Вестникът посочва, че той в продължение на няколко седмици е лагерувал пред парламента в подкрепа на легализирането на хашиша и марихуаната.Порталът Nu.nl цитира служител на парламента, който заявява, че мъжът опитал да се обеси.На кадри от камера в пленарната зала на парламента се вижда как депутатите реагират с шок, след като се чува силен трясък и заседанието бива прекратено.На снимки в социалните мрежи се вижда как мъжът получава първа помощ на една от депутатските банки и след това бива изнесен от парламента на носилка.", "date": "2018.03.22", "title": "Мъж опита да се самоубие в холандския парламент"}
{"url": "https://offnews.bg/sviat/atakata-sreshtu-skripal-i-dashteria-mu-mozhe-da-e-uvredila-neobratimo-677272.html", "text": "Атаката с невротоксично вещество срещу бившия руски двоен агент Сергей Скрипал и дъщеря му Юлия може да е нанесла тежки поражения на умствените им способности и не е ясно дали те ще могат да се възстановят, каза британски съдия, цитиран от Ройтерс и БТА.Двамата остават в критично, но стабилно състояние в болницата в Солсбъри. Лондонски съд разреши днес да се вземат кръвни проби от бившия шпионин и дъщеря му, за да бъдат проучени от експертите по химически оръжия и да се потвърди заключението на британската лаборатория за военни изследвания Портън Даун.Произнасяйки решението си, съдия Дейвид Уилямс каза, че Скрипал и дъщеря му са силно упоени, некомуникативни са и е невъзможно да се каже кога и до каква степен може да възстановят умствените си способности.Двамата са в стабилно физическо състояние и са лекувани въз основа на презумпцията, че биха искали да останат живи.Повече подробности за състоянието на бившият шпионин и дъщеря му няма да се изнасят в името на личната им неприкосновеност. Според неназован анализатор от Портън Даун кръвните проби, взети от Сергей и Юлия Скрипал, са показали, че двамата са били изложени на действието на нервнотоксичен реактив.Пробите са показали присъствие на нервнотоксично вещество от рода на \"Новичок\" или много близък до него реактив, постанови в решението си съдията.Британският полицай, който също беше изложен на нервнопаралитичното вещество, вече е излязъл от болницата.", "date": "2018.03.22", "title": "Атаката срещу Скрипал и дъщеря му може да е увредила необратимо умствените им способности"}
{"url": "https://offnews.bg/obshtestvo/api-patishtata-sa-pochisteni-ot-snega-no-shofiorite-da-karat-vnimate-677273.html", "text": "Автомагистралите и първокласните пътища са почистени, но шофьорите трябва да карат внимателно, защото температурите падат рязко, съобщи председателят на Управителния съвет на Агенция „Пътна инфраструктура“ инж. Дончо Атанасов пред БНТ.Ограничено е движението за тежкотоварни автомобили на пътя Русе – Бяла, но скоро и то ще бъде освободено, обясни инж. Атанасов.Той коментира и катастрофата на пътя Русе - Бяла днес между автобус и ТИР. При инцидента бяха ранени шестима души.По думите му проверка е показала, че причината за катастрофата е несъобразена скорост и неспазена дистанция при силен снеговалеж. Двама души са с опасност за живота след катастрофа на пътя Варна - Добрич.С изключение на целогодишно затворените проходи за ТИР-ове, всички останали са отворени за движение както за леки, така и за тежкотоварни автомобили. Ограничение за ТИР-ове остават по пътищата Видин-Монтана, Русе-Шумен, Русе-Бяла, Шумен-Силистра.Сняг ще вали и тази нощ, предупредиха от Националния институт по метеорология и хидрология.", "date": "2018.03.22", "title": "АПИ: Пътищата са почистени от снега, но шофьорите да карат внимателно"}
{"url": "https://offnews.bg/obshtestvo/na-chast-ot-snegopochistvashtite-firmi-v-sofia-niama-da-bade-plateno-z-677271.html", "text": "На част от фирмите, които са почиствали улиците в София от снега днес, няма да бъде платено, защото не са се справили със задачата си, съобщи пред БНТ кметът на столицата Йорданка Фандъкова.Тя отбеляза, че силният сняг и тежкият трафик са съвпаднали по време, но това не може да бъде оправдание. \"Почистващите фирми трябваше да предвидят това и да се справят по-добре\", коментира Фандъкова.По думите ѝ тепърва ще се направи анализ кои фирми как да се санкционират.За утре има създадена организация с пътната полиция към СДВР за затваряне на улици за снегопочистване, допълни кметът на София. ", "date": "2018.03.22", "title": "На част от снегопочистващите фирми в София няма да бъде платено заради лоша работа"}
{"url": "https://offnews.bg/112/6-koli-se-udariha-na-severnata-tangenta-v-sofia-677277.html", "text": "6 коли се удариха на Северната тангента в София, близо до отбивката за Требич. Инцидентът е станал около 19.30 часа днес, съобщи bTV. Вероятната причина за инцидента е заледеният и хлъзгав път.Пострадали са трима души. Двама мъже са откарани в \"Пирогов\", а жена е настанена във ВМА. Движението в района за кратко беше блокирано. След това то беше пуснато в едната лента. ", "date": "2018.03.22", "title": "6 коли се удариха на Северната тангента в София"}
{"url": "https://offnews.bg/futbol/ivajlo-petev-malchi-na-preskonferentcia-sadat-e-neizbezhen-677280.html", "text": "Българският треньор Ивайло Петев свика пресконференция в Никозия, за да обясни случващото се между него и клуба Омония.Бившият национален селекционер отстъпи думата на своя адвокат Панос Пафитис, който обясни ситуацията около българина, който беше уволнен след изказванията си пред българска медия по адрес на трима играчи на Омония, за които намекна, че може да са участвали в черно тото.\"За черно ли, за бяло ли, вие се сещайте... Аз нищо не казвам... Само ще ви кажа едно – на славния тим на Омония в момента му е останало само името... Но това не е всичко. Аз имам съмнения в още трима от отбора. И ще видим какво ще се случи\", каза Петев преди пет дни в интервю.Тези негови думи предизвикаха истинска буря в Кипър. От клуба обявиха, че ще заведат дело срещу него.\"Това, което Петев иска да ви съобщи е, че той днес се яви в полицията, за да отговори на въпросите на властите за случилото се. Бяха ни цитирани негови изявления пред българска медия, които са били перифразирани\", започна Пафитис.\"Призоваваме ви да оставим нещата, както са си за доброто на Омония. Също така нека да оставим играчите да се концентрират върху тренировките. Отговорните за случилото се ще се съберат и ще разрешат проблема. Петев уважава историята на Омония и иска да запази добрия тон, но това не значи, че проявява слабост\", каза още адвокатът на българина.\"В момента текат няколко дела. Към момента не бихме могли да коментираме, тъй като няма да е редно. Това са въпроси, които ще се решат в съда\", допълни той.", "date": "2018.03.22", "title": "Ивайло Петев мълчи на пресконференция, съдът е неизбежен"}
{"url": "https://offnews.bg/obshtestvo/politciata-razsledva-pokana-za-igrata-sin-kit-v-burgas-677279.html", "text": "Полицията в Бургас разследва получена от ученик покана за опасната игра \"Син кит\". Поканата е открита в телефон на ученик в града. В играта децата са призовани да изпълняват задачи, които могат да застрашат живота им.Детето, получило покана за играта, е от началните класове. Учители са информирали за случая родители и полицията. \"До този момент за него се получаваше информация единствено и само от интернет и то затова, че са се случвали подобен род неща в страни извън България\", съобщи Цветелина Рандева, говорител на МВР – Бургас, цитирана от bTV.Учители и полицаи започват съвместни превантивни беседи за учениците.", "date": "2018.03.22", "title": "Полицията разследва покана за играта 'Син кит' в Бургас"}
{"url": "https://offnews.bg/protesti/14-i-poreden-protest-za-pirin-protestirashtite-poiskaha-ogranichenie-677264.html", "text": "Природозащитници и граждани излязоха на 14-и поред протест пред Министерството на земеделието и храните срещу решението на Министерския съвет да промени плана за управление на парк Пирин, съобщава Нова тв.Протестиращите поискаха още промени, които да забранят износа на дърва за огрев, ако са добити от държавни гори.Искането им е породено от значителното увеличение през последните години на износа на дървесина за съседните ни държави.\"Само за миналата година са изнесени около 500 000 тона дървесина. За да можем да си го представим по-ясно, това са между 4 и 5 хиляди декара гори, изцяло изсечени, за да може да се изнесе или 2 милиона и половина дървета”, заяви Тома Белев от сдружение „Асоциация на парковете в България”.", "date": "2018.03.22", "title": "14-и пореден протест за Пирин, протестиращите поискаха ограничение за износа на дървесина"}
{"url": "https://offnews.bg/futbol/natcionalite-na-bosna-predpochetoha-rajskia-fitnes-pred-studa-navan-677265.html", "text": "Националите на Босна и Херцеговина се отказаха от днешната си тренировка на \"Лудогорец Арена\" преди утрешната контрола с България. Причината е заснеженият терен. Селекционерът Роберт Просинечки реши да не рискува някой от играчите му да пострада преди двубоя.Над Разград не спира да вали, но се очаква теренът да бъде изчистен за мача, който в 19:00 часа. Отоплението на тревната настилка отдавна е пуснато.Босненците все пак прекараха известно време във фитнеса на спортния център, а медиите от страната, които са пристигнали у нас, нерекоха базата на Лудогорец \"Футболен рай\".По-рано днес пък стана ясно, че голямата звезда на отбора Един Джеко вероятно ще получи съвсем малко игрово време заради молба от клубния му отбор Рома.Според информации в босненската преса ръководството на \"вълците\" помолило Просинечки да съхрани Джеко заради очаквания тежък терен и с оглед да бъде съхранен играчът за предстоящите тежки мачове на римляните в Серия А и четвъртфиналите в Шампионска лига срещу Барселона.", "date": "2018.03.22", "title": "Националите на Босна предпочетоха райския фитнес пред студа навън"}
{"url": "https://offnews.bg/obshtestvo/vlado-platcentata-e-pochinal-677278.html", "text": "Владимир Стоянов, който стана известен като Владо Плацентата заради нападението на д-р Албена Гагова заради плацентата на новороденото му дете, е починал, съобщи \"24 часа\". 38-годишният Стоянов починал в съня си на 12 март. Според близки на Стоянов той е починал заради болест. Те обаче не обяснили каква. Стоянов нападна акушерката д-р Гагова в болница \"Шейново\". Той настоял тя да му даде плацентата след раждането на детето му, но акушерката му отказала, тъй като става въпрос за биологичен материал и за неговото използване и съхранение има установен ред.След нападението жената беше с комоцио, счупен нос и множество кръвоизливи.Владимир Стоянов беше задържан, а по-късно започна дело срещу него във връзка със случая. На 21 февруари Софийският районен съд отложи първото разпоредително заседание по случая. Тогава Стоянов пожела процесът срещу него да започне възможно най-бързо.", "date": "2018.03.22", "title": "Владо Плацентата е починал"}
{"url": "https://offnews.bg/zvezdi/sazdadoha-emotikoni-na-megan-markal-i-kejt-midaltan-677260.html", "text": "Фирма създаде емотикиони на Меган Маркъл и Кейт Мидълтън, а потребителите на социалните мрежи ще могат да ги използват използват срещу 1,41 лири на брой, съобщи Independent.Компанията Darkhors, която създаде изображенията, е кръстила това на Меган „Американската принцеса“ и скоро се очаква до нея да се включи и принц Хари.Кейт Мидълтън пък е изобразена с членовете на семейството си – принц Уилям, принц Джордж и принцеса Шарлот.От Darkhors заявиха, че продуктът ще излезе на пазара през май 2018 година, но не контретизираха дата.Ако имате по-добри предложения за визиите на Кейт и Меган, компанията е отворена за вашите предложения, допълва изданието.", "date": "2018.03.22", "title": "Създадоха емотикони на Меган Маркъл и Кейт Мидълтън"}
{"url": "https://offnews.bg/izvan-terena/seksi-vodeshta-iska-da-se-prevarne-v-muha-zaradi-alegri-677218.html", "text": "26-годишната водеща на шоу за Серия Б в ефира на Скай Италия Дилета Леота вече е по-популярна на Апенините от голяма част от играчите.На стадионите има повече банери в нейна чест, отколкото за тези на терена. Популярността й е обяснима предвид зашеметяващата външност и безспорния талант на водеща. В сърцето на Леота има място за всички тимове от Серия Б, на които тя се радва като на свои деца. Миналата година тя отпразнува влизането на СПАЛ 2013 в Серия А, а сега следи с интерес изявите на Емполи и очаква завръщането му в елита.Тя се затруднява да отговори кой ще грабне обаче скудето - Ювентус или Наполи. Двата отбора са в яростна битка на върха и според госпожица Леота всичко ще стане ясно на 22 април, когато е директният сблъсък между претендентите за трофея на \"Алианц Стейдиъм\".\"Много бих искала да се превърна в муха, за да чуя какво казва Макс Алегри в съблекалнята на Ювентус. Любопитно ми е да знам какво се обърка на финала на Шампионската лига в Кардиф и какво им каза на \"Уембли\" срещу Тотнъм\", коментира Леота пред \"Тутоспорт\".В английската столица Юве обърна мача с Тотнъм от 1/8-финалите на Шампионската лига само в рамките на три минути през втората част, след като допусна през първото полувреме гол във вратата си. В Кардиф стана точно обратното. След 1:1 в първото полувреме, Ювентус се срина през втората част и загуби с 1:4.", "date": "2018.03.22", "title": "Секси водеща иска да се превърне в муха заради Алегри"}
{"url": "https://offnews.bg/politika/radan-kanev-desnite-partii-triabva-da-nameriat-miastoto-si-spriamo-ge-677269.html", "text": "Преди да се върви към ново обединение в дясно, всички партии там трябва да намерят своето място спрямо ГЕРБ.Това заяви бившият лидер на ДСБ Радан Кънев пред БНТ по повод подготвяното обединение около ДСБ и \"Да, България\".Той посочи, че дълго време много от организациите не са показвали какво е отношението им към ГЕРБ, а без това да се случи, няма как да има траен съюз.\"Българското дясно е в един постоянен кипеж, най-малкото по две линии - едната е да намери ясното си място спрямо ГЕРБ. ГЕРБ и лично Борисов доминират в политическото пейзаж в България 12 години, управляват почти непрекъснато последните 10 години и няма как да имаш неустановено отношение към това управление, а в нашето пространство твърде дълго беше неустановено това положение и твърде често имаше обединения, които нямат общо отношение към ключовия фактор на това управление\", каза Кънев.Според Радан Кънев разграничаването от ГЕРБ може да е здравата, принципна основа, върху която да стъпи новият проект. Той посочи, че в дясното пространство не може да бъде намерен човек, който не е работил с Борисов или не се е коалирал с ГЕРБ на национално или регионално ниво.\"Аз твърдя, че това е хубаво, защото е опит. Безотговорно е никога да не посегнеш към властта, но идва момент, когато не трябва да прекрачиш червената линия\", каза той.По този повод Радан Кънев обяви, че Петър Москов и Божидар Лукарски не са еволюирали по отношение на ГЕРБ, а само са сменили столовете си. По думите му трябва да се мисли и по въпроса дали в дясно ще се прави поредна коалиция от все по-голям брой партии, или ще се търси сериозна консолидация, която да прерасне в силна единна структура. В отговор на въпрос Радан Кънев подчерта, че няма да се кандидатира за лидер на готвената коалиция, тъй като според него лидерът трябва да е поне 10 години по-млад от него. ", "date": "2018.03.22", "title": "Радан Кънев: Десните партии трябва да намерят мястото си спрямо ГЕРБ"}
{"url": "https://offnews.bg/evropa/pes-sabira-levite-premieri-komisari-i-lideri-na-partii-na-16-maj-v-so-677262.html", "text": "На лидерска среща преди заседанието на Съвета на ЕС ПЕС ще събере левите европейски премиери, комисари и лидери на партии на 16 май в София.Специален акцент ще бъде темата за Западните Балкани и затова на форума ще бъдат поканени и премиерите, и лидерите на левицата от балканските държави. Ясната европейска перспектива пред тези страни е сред приоритетите на европейските социалисти.Освен заседанието си в България, днес левите лидери обсъдиха заключенията на Съвета и приветсваха предложението на комисаря по икономически и финансови въпроси Пиер Московси за по-строги данъчни правила за технологичните гиганти. Инициативата бе определена като първата важна стъпка към справедлива европейска данъчна система, в която големите многонационални корпорации плащат своя дял.​Относно проектозаключенията на предстоящия Съвета, президентът на ПЕС Сергей Станишев, който бе домакин на срещата, заяви:„Време е европейските лидери да погледнат ангажиментите, които са поели, по-отговорно. Ето защо сме предложили изчерпателен социален план за действие, с ясни цели за увеличаване на заплащането, намаляването на разликата в заплащането между половете, социална закрила за служителите в цифровия сектор и постоянна и всеобхватна младежка гаранция”.Лидерите обсъдиха и позициите на социалдемократическите​ партии преди европейските избори през 2019 г. и поеха ангажимент за изготвяне на общи приоритет и​ за изборната кампания.По време на срещата, левите лидери носеха възпоменателни ленти по повод втората годишнина от терористичните атаки в Брюксел на 22 март 2016 г, когато 35 души загубиха живота си.", "date": "2018.03.22", "title": "ПЕС събира левите премиери, комисари и лидери на партии на 16 май в София"}
{"url": "https://offnews.bg/sviat/arestuvaha-nadia-savchenko-za-zagovor-za-voenen-prevrat-677261.html", "text": "Украинският парламент - Върховната Рада - свали имунитета на депутатката Надя Савченко - бивш военен пилот, която стана национална героиня, след като прекара месеци в руски затвор, предаде Асошиейтед прес.Тя бе обвинена в заговор за военен преврат. В реч пред депутатите днес генералният прокурор на Украйна Юрий Луценко каза, че Савченко крояла заговор за нападение срещу парламента с ръчни гранати и автоматични оръжия.Според Луценко тя действала в тайно споразумение с проруските бунтовници в Източна Украйна за организиране на \"терористичен преврат в интерес на враговете на Украйна\". Той представи тайно записани разговори, в които Савченко говори за контрабандно внасяне на оръжия от Изток. Савченко, след като бе помилвана от руския президент Владимир Путин, се върна в Украйна и бе избрана в парламента.Тя каза пред депутатите, че е знаела, че разговорите й се записват и е говорила за такива атаки, описвайки \"сюрреалистична политическа провокация, за да осмее правителството\", което според нея е предало надеждите на хората.Тя бе задържана в сградата на парламента днес веднага след като имунитетът й бе свален, в изпълнение на искането на Луценко да бъде арестувана.Савченко открито критикува президента на страната Петро Порошенко. Тя дори го нарече \"враг номер две\" след Владимир Путин. \"Трудно е да се бориш с враг номер едно, когато зад гърба ти е враг номер две. Особено когато има вероятност те да сключат сделка за твоето ликвидиране“, коментира Савченко преди време.", "date": "2018.03.22", "title": "Арестуваха Надя Савченко за заговор за военен преврат"}
{"url": "https://offnews.bg/sviat/vzriv-v-himicheski-zavod-v-chehia-shestima-sa-zaginali-677263.html", "text": "Взрив избухна в химически завод в чешкия град Кралупи над Вълтавоу, на 16 километра северно от столицата Прага.Шестима души са загинали, а двама са ранени, предаде Асошиейтед прес, цитирана от БТА.Унипетрол - чешка фирма, занимаваща се с преработка на петрол и производство на пластмаси - каза, че експлозията е станала в един от резервоарите на рафинерията. Причината за инцидента още не е ясна.Според представител на спешните служби взривът изглежда е проехтял, когато работници чистели празния резервоар.Няма изтичане на опасни вещества, каза говорителка на полицията. По думите ѝ няма и опасност от нови експлозии в предприятието.", "date": "2018.03.22", "title": "Взрив в химически завод в Чехия, шестима са загинали"}
{"url": "https://offnews.bg/sviat/glavniat-advokat-na-tramp-v-razsledvaneto-na-ruskata-namesa-na-izborit-677270.html", "text": "Главният адвокат на американския президент Доналд Тръмп в разследването на руската намеса в президентските избори в САЩ през 2016 г., Джон Дауд, е подал оставка, съобщи в. \"Ню Йорк таймс\", цитирайки запознати източници.Според един от тях Дауд се е оттеглил, след като заключил, че Тръмп все повече пренебрегва съветите му.Дауд беше водещ адвокат от лятото на миналата година, след като дългогодишният личен адвокат на Тръмп Марк Касовиц напусна. За най-новата промяна в юридическия екип обаче се говори от няколко дни, отбелязва Ройтерс, цитирана от БТА.По-рано през седмицата Тръмп подсили правния си екип с адвокат, обвиняващ ФБР и министерството на правосъдието, че се опитват да скалъпват фалшиви обвинения срещу Тръмп в съглашателство с Русия по време на предизборната кампания през 2016 г. Това може да е знак за по-агресивна кампания за дискредитиране на специалния прокурор Робърт Мълър.Според юриста Джей Секулоу, който също представлява Тръмп в разследването на специалния прокурор, тази седмица към юридическия екип ще се присъедини вашингтонският адвокат Джоузеф Дидженова.", "date": "2018.03.22", "title": "Главният адвокат на Тръмп в разследването на руската намеса на изборите подаде оставка"}
{"url": "https://offnews.bg/politika/gerb-s-obshtestveno-obsazhdane-na-spornite-promeni-sreshtu-koruptciata-677238.html", "text": "Общественото обсъждане на спорните промени в Наказателния кодекс, отнасящи се до корупцията в частния сектор, ще бъде в сряда.Измененията бяха оттеглени от седмичната програма на депутатите вчера от председателя на правната комисия Данаил Кирилов. Още тогава той обяви, че се налага да има общественото обсъждане по текстовете заради критиките срещу законопроекта. Затова Кирилов поиска отлагане на разглеждането на промените с 10 дни. Текстовете са предложени от Министерският съвет и предизвикаха сериозни притеснения, че това дава прекалено голени правомощия на прокуратурата да се меси в частния сектор. Промените предизвикаха и други притеснения - че представляват намеса на държавата в частния сектор и дори, че биха могли да превърнат всеки българин в потенциален престъпник. Критики към законопроекта на Министерския съвет отправиха четирите най-големи работодателски организации, Висшият адвокатски съвет и от Върховния касационен съд. Новото обединение около ДСБ и Да, България също разкритикува промените.Днес Кирилов обясни пред \"Дневник\", че обществено обсъждане по темата е насрочено за 28 март от 14 часа. То ще се проведе в зала \"Изток\". Поканени са всички заинтересовани от проекта, сред които прокуратурата и неправителствените организации.", "date": "2018.03.22", "title": "ГЕРБ с обществено обсъждане на спорните промени срещу корупцията в частния сектор"}
{"url": "https://offnews.bg/sviat/tramp-nalaga-na-mita-na-kitajski-vnos-za-50-mlrd-dolara-es-osvoboden-677274.html", "text": "Американският президент Доналд Тръмп ще подпише днес президентско разпореждане за налагане на мита на китайски внос на стойност 50 милиарда долара заради кражба на интелектуална собственост, съобщи заместник-директорът на американския Национален икономически съвет Еверет Айсенстат, цитиран от Ройтерс.Мярката може да доведе до ответни мерки на Пекин и да се стигне до търговска война между двете най-големи икономики в света. С подписването на документа ще започне период на консултации за определяне на списък с китайски продукти, които могат да бъдат засегнати от митата.Според Айсенстат става въпрос за сферите, в които Китай се опитва да спечели предимство чрез нечестни придобивания и насилствен трансфер на технологии от американски компании. По думите му Тръмп се готви да разпореди на финансовото министерство да предложи мерки за ограничаване на китайските инвестиции в САЩ. В същото време става ясно, че ЕС и още 6 държави засега ще останат извън действието на наложените тежки мита за внос на стомана и алуминий в САЩ, които бяха наложени също по идея на Тръмп. Робърт Лайтхайзър заяви пред комисия в Сената, че Тръмп е одобрил „пауза“ в митата, докато се водят разговори за намиране на по-трайно решение.Освен ЕС, без мита засега ще са Аржентина, Австралия, Бразилия, Канада, Мексико и Южна Корея. ", "date": "2018.03.22", "title": "Тръмп налага на мита на китайски внос за 50 млрд. долара, ЕС освободен от мита засега"}
{"url": "https://offnews.bg/obshtestvo/spasitelna-aktcia-za-bedstvashti-shtarkeli-v-ajtos-677243.html", "text": "Десетки щъркели бедстват в Община Айтос, а местната администрация организира спасителна акция. Около 20 птици са забелязани днес до пътя между гр. Айтос и село Караново. Птиците са омърлушени, уточни Катя Костадинова от местната администрация. От общината се обърнаха с апел към доброволци, които биха желали да участват в улавянето на щъркелите. Това е трудната част в акцията, тъй като и местността е заблатена и трудно достъпна. По заповед на кмета Васил Едрев, спасените птици ще бъдат настанени в айтоският зоопарк, където са осигурени добри условия за тях. От бургаската екоинспекция призовават хората да не се наемат сами с подобни акции, тъй като не всеки щъркел бедства. Опасност за живота им има, ако птицата е обледена и със замръзнали крила.", "date": "2018.03.22", "title": "Спасителна акция за бедстващи щъркели в Айтос"}
{"url": "https://offnews.bg/politika/borisov-za-skripal-v-takiva-sluchai-nikoga-ne-e-tova-koeto-izglezhda-677266.html", "text": "Премиерът Бойко Борисов коментира в Брюксел случая с отровения във Великобритания бивш руски шпионин Сергей Скрипал и дъщеря му, за което Лондон обвини Русия. Обикновено в такива случаи никога не е това, което изглежда на пръв поглед. От една страна е много плоско, видно, брутално, насочващо, заяви Борисов, цитиран от БТА. В един момент някой казва, че това бил интересът на президента на Русия Владимир Путин да повиши избирателната активност. Не мисля, че имаше човек на света, който да се съмнява, че Путин ще спечели изборите. Ако е вярно, че той може да повлияе на изборите в САЩ, за него би било детска игра да го направи за своите избори, продължи Борисов.По думите му със случая трябва да се заеме цялата разузнавателна общност. \"Фактът, че имаш терористичен акт и хора в предсмъртно състояние, надали ще оживеят, и то с нервнопаралитичен газ, забранен отдавна с конвенции. Който го е направил - дали е Русия, терористична организация, ще каже разследването. Безспорен факт е, че трябва на всяка цена извършителите и преди всичко поръчителите да бъдат разкрити\", подчерта Борисов. \"Щом могат в ресторант във Великобритания да пуснат боен отровен газ пред стотици хора, могат да го пуснат и в Брюксел. Само преди две години тук имаше терористични актове. Ако е с боен газ, това е чудовищно престъпление. С оръжие, което всички сме отрекли и забранили, във Великобритания, а не в по-малка държава, с по-слаби служби. Това престъпление трябва да бъде в прожектора на цялата световна демократична общественост. Това може да бъде пуснато в метро, във вентилационни инсталации, може да загинат хиляди или десетки хиляди в спортни зали и стадиони\", коментира още премиерът. ", "date": "2018.03.22", "title": "Борисов за Скрипал: В такива случаи никога не е това, което изглежда на пръв поглед"}
{"url": "https://offnews.bg/obshtestvo/dariha-savremenen-aparat-za-obdishvane-na-nedonoseni-bebeta-na-shejno-677246.html", "text": "Съвременен апарат за обдишване на недоносени деца получи АГ болница \"Шейново\".Парите за него бяха събрани чрез дарителската кампания \"Избери, за да помогнеш\" на Райфайзенбанк.Апаратът вече функционира в отделението по неонатология и позволява грижи за бебетата по нов за България метод, който е значително по-щадящ.Годишно в болницата се раждат над 2300 деца, 6% от тях са недоносени. Новият апарат позволява дишане по най-близък и естествен начин за всяко дете, независимо от зрелостта и размерите му, така че дихателната система постепенно сама да поеме функциите си.За каузата бяха събрани близо 45 хил. лева. От тях 42 хил. бяха дарени от Райфайзенбанк и нейни служители.", "date": "2018.03.22", "title": "Дариха съвременен апарат за обдишване на недоносени бебета на 'Шейново'"}
{"url": "https://offnews.bg/zvezdi/snimka-na-ivanka-tramp-kato-uchen-se-prevarna-v-hit-677162.html", "text": "Иванка Тръмп направи истински фурор, след качи своя снимка като учен в профила си в социалната мрежа Instagram, съобщи indy100.com.Снимката е направена по време на посещението й в лаборатория в Уоки, Айова. На нея Иванка е облечена с бяла престилка, латексови ръкавици и предпазни очила и тества съдържанието на никотин в течността на електронните цигари.„Това е невероятно. Това е страхотно място. Ще ви бъде трудно да се отървете от нас“, заяви Иванка по време на посещението си.Снимката на дъщерята на американския президент Доналд Тръмп обиколи света и стана повод за подигравки и създаване на забавни колажи.Някои от тях звучат по следния начин: „Аз правя наука“, „Нямам представа какво правя“, „Разсипах още една капка човечност“ и т.н.Учени също се включиха в коментарите и споделянията на снимката с въпроси като „Иванка, какво точно правиш, защото аз в момента сглобявам батерия?“, „Зъл учен!“, „Това е подигравка!“, „Мелания се опитва да създаде формула, с която да се опита да накара разследването на Робърт Мюлер да се изпари“ и т.н.Причината за посещението на Иванка в щата Айова е предложението й за преструктуриране на държавните разходи на президента и неин бивш съпруг Доналд Тръмп, което включва финансирането на федерални програми за младежка заетост.Часове след публикуването на снимката Иванка изтри публикацията си в социалната мрежа.", "date": "2018.03.22", "title": "Снимка на Иванка Тръмп като учен се превърна в хит"}
{"url": "https://offnews.bg/futbol/as-na-levski-otsramva-balgarskoto-parvenstvo-na-mondial-2018-677252.html", "text": "Първа Професионална Лига може да има свой представител на Световното първенство в Русия това лято в лицето на защитникът на Левски и националния отбор на Исландия Холмар Ейолфсон.Скандинавците избистрят все повече състава си за шампионата. И основната фигура в \"синия\" състав е сред десетимата защитници, които ще се борят за място сред финалните 23-има играчи в селекцията.Според медиите в Исландия, петима от въпросните десет са с гарантирано място в състава. Това са Биркир Мар Севарсон (Валур, Исландия), Рагнар Сигурдсон (Рубин, Русия), Кари Арнасон (Абърдийн, Шотландия), Ари Фрейр Скуласон (Локерен, Белгия) и Сверир Инги Ингасон (Ростов, Русия).Останалите петима ще се борят за две, в краен случай за още три повиквателни за Русия. Освен Холмар, това са Хьордур Бьоргвин Магнусон (Бристол Сити), Йон Гудни Фьолусон (ИФК Норкьопинг), Хьортур Хермансон (Брьондби) и Самуел Кари Фридьонсон (Валеренга).Окончателните състави на националните отбори трябва да бъдат обявени до края на месец май. До края на този месец пък трябва да са ясни разширените групи на селекционерите, от които ще избират за Световното", "date": "2018.03.22", "title": "Ас на Левски отсрамва българското първенство на Мондиал 2018"}
{"url": "https://offnews.bg/futbol/tcska-pita-fenovete-koia-ot-10-te-emblemi-da-slozhi-za-iubileia-677247.html", "text": "Официалният сайт на ЦСКА стартира анкета сред регистрираните потребители коя емблема да се сложи на екипа за юбилея на клуба на 5 май.Тогава \"армейците\" приемат шампиона Лудогорец на националния стадион, като датата съвпада със 70-годишнината на клуба от Борисовата градина.Предложени са 10 варианта на исторически емблеми, като сред тях е и най-новата, изработена специално за юбилея.Ето какво пише на сайта на \"червените\":Армейци,ЦСКА ще изиграе мача на 5 май срещу Лудогорец на Националния стадион \"Васил Левски\" със специално изработен екип, който ще бъде направен по модел на първия в историята на ЦСКА.През 1948 година тимът ни играе без емблема на гърдите си, но за юбилея искаме на екипа да грее емблема, която да изберем заедно.Предоставяме на вашето внимание всички емблеми, с които ЦСКА е играл през годините.Тази от тях, която събере най-много гласове в анкетата ни, ще бъде поставена върху юбилейния ни екип.С него ЦСКА ще изиграе само един мач - този на 70-ия ни рожден ден на 5 май.Гласуването ще продължи до 23:59 часа на 25 март (неделя).\"", "date": "2018.03.22", "title": "ЦСКА пита феновете коя от 10-те емблеми да сложи за юбилея"}
{"url": "https://offnews.bg/obshtestvo/dogovorat-na-ginka-s-mitropoliata-15-hiliadi-leva-za-2700-kvadrata-677244.html", "text": "Предварителният договор на Инерком със Софийската митрополия е подписан от Браницкия митрополит Григорий, викарий на патриарха и Софийски митрополит Неофит, и съпруга на Гинка Славчо Върбаков като неин пълномощник. От документа, с който OFFNews разполага, става ясно, че Инерком трябва да получи помещения с обща площ 2774 кв.м. на цена 8,5 евро на квадрат на площад \"Св. Неделя\" 16.  Сградата е 7-етажна, на площада и на ъгъла с улица \"Съборна\". Условията в предварителното споразумение предвиждат, окончателният договор да е за наем за 10 години с възможност да бъде \"автоматично продължен още четири пъти по толкова\". Ако след това Инерком продължи да ползва имота, без Софийската митрополия да се противопостави, договорът става безсрочен. Дружеството на Върбакови се ангажира да намери фирма за обследване на сградата, като разходите ще се приспадат от месечния наем. Наемателят трябва да внесе 150 000 лева депозит, за който не се издава фактура, при подписване на предварителното споразумение. Цялостният ремонт - ВиК и електроинсталация, реставрация на фасадата, покрив, подмяна на асансьори и цялостното й \"привеждане\" за жилищно и офисно ползване, е за сметка на Софийска митрополия. Инерком внася необходимата за ремонта сума, след което вместо 23 324 евро ще плаща 15 000 лева на месец. Разликата до пълния размер на наема ще бъде прихващана по погасителния план за платените от наемателя пари за ремонт, пише в договора. ", "date": "2018.03.22", "title": "Договорът на Гинка с Митрополията: 15 хиляди лева за 2700 квадрата"}
{"url": "https://offnews.bg/evropa/britanskiat-haus-virtuoz-moodymanc-pristiga-za-parvi-pat-v-balgaria-677249.html", "text": "След последния уикенд с очарователната украинка Nastia, клуб \"Ялта\" продължава програмата за месеца с две интересни партита на 23 и 24 март. В петък зад пулта на Room 2 ще застане Moodymanc - влиятелен и уважаван артист от Манчестър, който българската публика ще види за първи път. Той ще представи удължен сет, а вечерта ще открие Liubo Ursiny. В съботната нощ, отново в Room 2 ще чуем двамата българи, които направиха няколко запомнящи се партита през последните месеци в клуба, а именно Soulful Traveller and George Quest от Soul Fiction.На 23 март (петък) Room 2 ще отвори врати за Danny Ward, по-познат на публиката като Moodymanc. Той се занимава с музика през целия си живот и затова днес е един от най-уважаваните артисти на световната хаус сцена. Британеца продуцира музика самостоятелно от 90-те години, когато е по-известен под името Dubble D и издава предимно за лейбъла 2020Vision. Той е и съосновател на групата 2020 Soundsystem, заедно с Ralph Lawson и Silver City. Негови хитови парчета са класики като Joy и Black Paint, издадени от лейбъли като Tsuba, Exploited, Dessous, Crosstown Rebels и Local Talk. Един от последните му проекти Balaphonic е подкрепен от Detroit Swindle, Jimpster и други, а Well Cut Jazz Workshop предизвика голямо вълнение, благодарение на колаборацията с някои от водещите имена на съвременния джаз. Историята на Danny като джаз музикант с международна репутация, колекционер и ценител на записи му дава предимство като диджей. Независимо дали пуска танцувални парчета или музика за интимна обстановка, той предлага разнообразна и динамична селекция от музика, която винаги стига до публиката.На 24 март (събота) ще посрещнем Soul Fiction за още една разходка из дебрите на soulful, deep, afro-tech и afro-deep теченията. Слоганът им “глобални хаус ритми” говори сам по себе си - пленяващи дълбоки бас линии, украсени със семпли, инструменти и вокали от цял свят. За да бъде пълна пъстротата на музикалната палитра, в събота, заедно със Soulful Traveller & George Quest ще се включи и LUBK (Любо Енев) със своите виртуозни импровизации на перкусии. Той е добре познат перкусионист и барабанист не само в родните ъндъргранд среди. По време престоя си в Лондон преди години е имал възможнстта да свири заедно с редица утвърдени артисти като Terry Francis и Sonique в множество емблематични лондонски клубове.", "date": "2018.03.22", "title": "Британският хаус виртуоз Moodymanc пристига за първи път в България"}
{"url": "https://offnews.bg/kultura/noviat-bg-dokumentalen-film-mechtata-na-nikolaj-s-premiera-dnes-677241.html", "text": "Представянето на новото българско кино в програмата на 22-рия София филм фест продължава до самия край на месец март. Всички почитатели на документалните предизвикателства не трябва да пропускат специалната среща със сценариста и режисьора Мария Карагьозова, която пристига в България, за да представи творбата си „Мечтата на Николай“ на 22 март в Дома на киното. Продуцент на филма е Камен Калев, а началният час на прожекцията е 18,30.„Мечтата на Николай“ e филм, посветен на един капитан на туристическо корабче, но и разказ за един смел български мореплавател. Той си спомня една мечта, която успява да реализира през 1985 година - да обиколи света сам. Преминавайки през „Желязната завеса“, българският мореплавател Николай Джамбазов посочва пътя към свободата на едно цяло поколение млади българи. На борда на своята яхта „Тангра“, изцяло направена на ръка, Николай Джамбазов успява да премине по „невъзможния път“ и да сбъдне едно съкровено желание - да обиколи света сам през нос Хорн. Кой всъщност е смелият български мореплавател, прекосил Океана по „невъзможен маршрут“, само с едно спиране и на собственоръчно построена яхта?!Николай Джамбазов е роден е на 2 март 1943 година в София, в семейство на учителка и морски офицер от търговския флот. Като юноша Николай се занимава активно с плуване, мотоциклети и ветроходство. Учи във вечерна гимназия и работи, а през свободното си време обучава средношколци на морски многобой и ветроходство. Отбива военната си служба като радиотелеграфист и получава първото си свидетелство за управление на кораб. По късно завършва образованието си за професионален капитан.", "date": "2018.03.22", "title": "Новият бг документален филм 'Мечтата на Николай' с премиера днес"}
{"url": "https://offnews.bg/ikonomika/patnata-agentcia-startira-targove-za-425-mln-leva-677254.html", "text": "Агенция „Пътна инфраструктура“ (АПИ) стартира тръжни процедури за строителство за 425 млн. лв. без ДДС, съобщиха от ведомството. Открити са обществените поръчки за изграждането на 33 км от път I-1 между Мездра и Ботевград и за над 6 км от Софийския околовръстен път - от п. в. „Цариградско шосе“ до п. в. „Младост“. Проектите ще се изпълняват със средства от републиканския бюджет.Строителството на пътя Видин - Ботевград ще започне от една от най-сложните отсечки Мездра - Ботевград, която е с дължина 33 км. Индикативната стойност на поръчките е близо 302 млн. лв. без ДДС. Участъкът е разделен в два лота. Лот 1 е от км 174+800 до км 194+122, а лот 2 от км 161+367 до км 174+800.Отсечката ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.За участъка от път I-1 (E-79) Мездра – Ботевград, Лот 2 от км 161+367 до км 174+800, индикативната стойност на поръчката за допълнително проектиране и строителство е 178 800 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.Кандидатите могат да подават офертите си до 17,30 ч. на 4 юни 2018 г.За участъка от път I-1 (E-79) Мездра – Ботевград, Лот 1 от км 174+800 до км 194+122, индикативната стойност на поръчката за допълнително проектиране и строителство е 123 000 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство.Кандидатите могат да подават офертите си до 17,30 ч. на 28 май 2018 г.Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.Открита е и обществената поръчка за проектиране и строителство на Софийския околовръстен път II-18 в участъка от км 35+260 до км 41+340. Това е отсечката от пътен възел „Цариградско шосе“ до пътен възел „Младост“. Общата й дължина е 6,08 км. Проектът ще се изпълнява изцяло със средства от републиканския бюджет. Индикативната й стойност е 123 млн. лв. без ДДС.Кандидатите могат да подават офертите си до 17,30 ч. на 11 юни 2018 г.Началото на проектния участък е при км 35+260, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41+340, където отсечката ще се свързва с реконструирания през 2012 г. участък от СОП. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.Срокът за изпълнение е 910 календарни дни, от които 180 дни за проектиране и 730 дни за строителство.С реализацията на проекта ще се улесни движението на транзитния трафик и връзката между автомагистралите „Струма” и „Тракия”, заявяват от АПИ.", "date": "2018.03.22", "title": "Пътната агенция стартира търгове за 425 млн. лева"}
{"url": "https://offnews.bg/obshtestvo/vlastite-priiutiha-dete-ot-stara-zagora-roditelite-mu-go-maltretirali-677237.html", "text": "Председателят на Държавната агенция за закрила на детето (ДАЗД) д-р Елеонора Лилова разпореди проверка по случая с детето в Стара Загора, което разказа във видео, че е било малтретирано от своята майка и мъжа, с когото тя живее на семейни начала.За случая алармира вчера в своята фейсбук страница Петър Низамов, по-известен като Перата. Той публикува видео, в което се вижда как детето обяснява на държавен съдебен изпълнител в Стара Загора, че неговата майка го е душила, гасила си е цигарата в ръката му и го бие, когато се напие. То разказва още, че в насилието е участвал и неговият пастрок. Детето настоява да живее при баща си. От ДАЗД посочват, че става въпрос за случай на родителски конфликт, при който след прекратяване на брака, родителските права са предоставени на майката, а на бащата е определен режим на лични контакти. Той обаче нарушава този режим, като за периода на лятната ваканция през 2017 г. е взел детето и не го е върнал на майката.От Дирекция \"Социално подпомагане\" - Стара Загора уточниха за OFFNews, че кадрите са заснети през октомври 2017 г., а от ДАЗД посочиха, че видеото е снимано, когато бащата е трябвало да върне принудително детето на неговата майка.OFFNews се свърза и с Агенцията \"Социално подпомагане\", от където обясниха, че от вчерашния ден детето се намира под полицейска закрила, като до тогава то е било при неговия баща. Дирекция „Социално подпомагане“ в Стара Загора е установила, че детето е в риск, съществува опасност от увреждане на неговото физическо, психическо, нравствено, интелектуално и социално развитие, вследствие на влошените отношения между родителите. Констатиран е и риск от развитие на синдром на родителско отчуждение.ДАЗД съобщават още, че детето е вписано в Регистъра на деца под специална закрила, а за случая е сезирана и прокуратурата.", "date": "2018.03.22", "title": "Властите приютиха дете от Стара Загора, родителите му го малтретирали"}
{"url": "https://offnews.bg/futbol/iusejn-bolt-zapochva-trenirovki-s-borusia-dortmund-677216.html", "text": "Световният рекордьор в спринта на 100 и на 200 метра Юсейн Болт ще тренира с футболистите на германския Борусия Дортмунд, потвърдиха от немския клуб.Ямаецът ще се включи в утрешното занимание на отбора, което ще бъде открито за фенове и журналисти. От лагера на \"жълто-черните\" обаче не съобщават колко време Болт ще се готви с отбора.31-годишнаната легенда прекрати лекоатлетическата си кариера в края на миналия сезон след световното първенство в Лондон през август.Той нееднократно е заявявал, че иска да се пробва във футбола, като по-рано през годината се включи в тренировките на юнжоафриканския отбор Мамелъди Съндаунс.", "date": "2018.03.22", "title": "Юсейн Болт започва тренировки с Борусия Дортмунд"}
{"url": "https://offnews.bg/interviu/lajbah-kapitalizmat-e-po-totalitaren-ot-komunizma-677170.html", "text": "На  ще гостуват легендите на световната сцена Лайбах (Laibach). Те ще представят новия си албум \"Also Sprach Zarathustra\" по едноименната творба на немския философ Фридрих Ницше - \"Тъй рече Заратустра\"*.Провокативният творчески колектив, добре известен с политическата си сатира (), наскоро доби нова популярност, след като стана , която изнесе концерт в Северна Корея. Сега словенците отново са в България, за да представят своето неповторимо политико-философско изкуство (думи, които трябва да бъдат разгледани в цялата им сериозност). OFFNews  да проведе интервю с колектива, което може да прочетете по-долу без повече бавене:Новият ви албум, \"Тъй рече Заратустра\" (“Also Sprach Zarathustra”), е доста различен от \"Спектър\" (\"Spectre\") и предните няколко студийни албума. С него се завръщате към изначалните си творби или е по-скоро лирическо отклонение като музиката към филма \"Желязно небе\" (\"Iron Sky\"), тъй като \"ТРЗ\" е адаптация на музиката ви към пиесата на Матияш Бергер по Ницше?И двете, всъщност; отнасяме се към всички свои албуми с еднакво внимание, но някои просто са създадени с определени цели, за театрални постановки - като \"Заратустра\" - или филми - като \"Желязно небе\".Две от новите песни (“Die Unschuld II” and “Von Den Drei Verwandlungen”) имат пряка връзка с Трите превъплъщения** на Ницше, които са в центъра на неговата книга. Ако приемем, че подобно нещо като човечество съществува, кой етап най-добре го описва към настоящето и защо - камила, лъв или дете?С Трите метаморфози Ницше представя абсолютна метафора за човешката еволюция. Вглеждайки се в неговата теория, разбираме,че етапите на човешко израстване всъщност се случват в четири стъпки: Духът, Камилата, Лъвът и Детето. Метаморфозите са трите масивни промени на парадигмата, през които човек трябва да мине, за да се изкачи на следващото стъпало, докато накрая не се превърне в Дете (отново). Детеподобният дух е последното ниво и е жизненоважен за щастието, здравето и благополучието. Той притежава насладата от живота и невинността на вечното пресътворяване. Тъй като човечеството не се е развило на равни начала навсякъде, то едновременно съществува на различни нива от трансформацията, въпреки че мнозинството е все още на ниво Камила - носи огромни товари и оцелява в \"пустинята на битието\" - или Лъв. Камилата се превръща в Лъв, когато обектът на духовно превъплъщение, след като се е скитал в пустинята на човешките очаквания, открива, че \"Бог е мъртъв\" и започва да предполага, че всичко му е позволено. В този миг личността осъзнава, че няма нищо, което да ѝ забранява да създава свои-собствени ценности, да налага своята воля върху света. На това ниво по-голямата част от \"развитото и цивилизовано човечество\" е заседнала.В интерес на истината, ако разгледаме идеята на Ницше за вечна повтаряемост на човешките изживявания, нима изобщо е възможно за смъртното човечество и неговата цивилизация да достигне най-висшата форма на съществуване, имайки предвид, че не само всяка личност е обречена да изживява случките от живота си отново и отново, но накрая умира и нейните деца трябва да започнат отново като Камили?Да, никой не е пощаден от преповтаряне и единствено чрез вечно преповтаряне ние всички можем да достигнем мига на върховна мъдрост. И точно това проповядва Заратустра. Той предполага, че нашата първа реакция спрямо вечното преповтаряне ще е пълно отчаяние: човешкото състояние е трагично, животът е пълен със страдание; мисълта, че трябва да го преживяваме до безкрай изглежда ужасяваща. Но тогава той си представя друга реакция. Да речем, че човек би могъл да приеме радушно новината, да я прегърне като нещо желано? Това би било съвършения израз на жизнерадостна нагласа: да искаш този живот, с цялата му болка, скука и незадоволеност, отново и отново, и да си способен да приемеш в обятията си вечното преповтаряне е върховният израз на любов към живота. Точно тук идеята за вечно преповтаряне предлага различен поглед към безсмъртието от този на християнството.Често, когато слушам Лайбах, дали заради електронните и машинни звуци, или всемогъщите послания на “B Mashina”, “The Final Countdown” и т.н., оставам с впечатлението, че технологията може да е ключът към бъдещето. В контекста на \"ТРЗ\", технологията ли е пътят към Свръхчовека (Übermensch)? Ако не, как може човек, който \"дори сега е повече примат от всеки примат\" да стане Свръхчовек?Технологията е просто средство, създадено и управлявано от хората, за да повишат качеството на нашите животи и да ги опростят и рационализират. Но то може лесно също така да ги превземе и унищожи. Дистопични пророчества от филми като \"Робокоп\", \"Блейд рънър\" и \"Матрицата\" не са толкова далеч от възможното бъдеще. Технологията е полезен слуга, но опасен господар и затова трябва да сме изключително предпазливи с нея и да я ползваме с голямо внимание. От друга страна, ние не бихме посмели да подценяваме и омаловажаваме примата като потенциално по-високо развито създание по пътя на еволюцията. Може би приматът е истинският принцип на Свръхчовека, Дете, което ни трябва всъщност да последваме.Говорейки за Ницше, няма как да не помисля над идеята за доброто и злото. По-голямата част от интелигенцията, политиците и обществата като цяло все още действат чрез дихотомия на добро и зло - злите Нацисти и добрите Съюзници, лошият Изток и добродетелният Запад (или обратното, зависи кого питаш). Не е ли време да разпознаем позитивното в Нацизма и грешките в \"Американската мечта\", да се вгледаме в недостатъците на западната култура на секса, вместо да се фокусираме на забулването на източната, и т.н. (без, разбира се, да изпадаме в крайна толерантност и самоомраза)? Просто да достигнем отвъд доброто и злото.Ницше, разбира се, е написал цяла книга по точно този въпрос, която си струва да се прочете. Но макар и да не е толкова трудно да свържеш \"позитивното в Нацизма\" с \"Американската мечта\", да се достигне отвъд доброто и злото изисква мъдрост, която човечеството все още не притежава съвсем. Състоянието на любов е най-близкото до подобна мъдрост и всичко, сторено от любов, винаги се случва отвъд доброто и злото.През последните години доста хора започнаха да се шегуват, че западните власти, в името на свободата на словото и толерантността, активно и систематично цензурират тези, които се противопоставят на възгледите им за миграция, национализъм, пол и прочие. Възможно ли е в борбата ни срещу дискриминацията и фанатизма ние самите да станем дискриминативни и фанатизирани?Да, както Ницше казва: \"Взирайки се в пропастта, пропастта също се взира в теб\". Дори Европейската комисия се опита да забрани наше участие заедно със Словенския симфоничен оркестър в Брюксел по повод церемонията по предаване на Европейска зелена столица преди две години. Представлението ни имаше много общо с темата за бежанците и извинението на ЕК бе, че \"изглежда, че съществува значителен риск иронията в основата на музикалния стил на Лайбах да бъде погрешно разбрана от публика, която е незапозната с жанра. По тази причина, може да е благоразумно да се хвърли още един поглед и вероятно да се поеме курс към по-традиционен стил на развлечение\". Разбира се, ние не можехме да толерираме подобна нетолерантност и успяхме да се представим на това събитие въпреки всички препятствия. Понякога всичко, от което се нуждаеш, е употребата на малко сила и добрата стара \"воля да надделяваш\"***, и всичко си идва на мястото.Като някого, живял в тоталитарна държава и изучавал и пресъздавал/преконфигурирал тоталитарно изкуство, идеи и история, смятате ли, че е редно Тръмп да бъде сравняван с тоталитарни вождове, настоящи или минали?Не съвсем; тоталитарните управляващи имат пълен контрол над властта в ръцете си, което не е така с Тръмп. Той е по-скоро политически некоректен стендъп комедиант в Белия дом; кукла на конци в служба на тоталитарна система, която създава правила и дърпа конците отзад и отвътре.Нима неговата демонизация е реакция на т.нар. поколение на \"снежинките\", разглезено от твърде удобен живот, което е неспособно да приема критика и преодолява препятствия? Забравили ли сме как изглежда истинският тоталитаризъм?Въпросът е какво представлява истинският, ефективен тоталитаризъм. Западният капитализъм надделя над сталинизма и комунизма, тъй като бе по-ефективно и колективистично организиран отколкото комунизма, и защото имаше по-добра пропаганда и по-привлекателна поп култура. С други думи - защото бе по-тоталитарен от комунизма. Западната демокрация по принцип е власт на мнозинство над малцинство. Тя е система, която узаконява диктатура на консуматорството; диктува свобода на избора, но не може да приеме \"не\" за отговор. При демокрацията хората вярват, че действат спрямо техните собствени воля и желания. Но демокрацията заробва консуматорското общество чрез утопично инжектиране на страсти и фантазии в социалното кръвообращение. Нейната подкожна игла е забавлението и информационно-развлечението, и цялата културна индустрия. Това е споделена игла и демокрацията няма цяр срещу собствената си болест. И това всъщност е съвършеният тоталитаризъм, че не можеш да се пребориш успешно с него, защото болшинството от хората го обожават. Колкото до Тръмп - той е лесна мишена, но, ако трябва да сме честни, е част от развлечението; хората обичат да го мразят, или да го подкрепят ирационално. Но Тръмп не е демон; той е просто едно лице на демона.Накрая нека се върнем към музиката. Как бихте перифразирали думите на Ницше: \"Без музика, животът би бил грешка\"?И без \"грешка\" животът не би се случил и музиката не би съществувала.----------------------------------", "date": "2018.03.22", "title": "Лайбах: Капитализмът е по-тоталитарен от комунизма"}
{"url": "https://offnews.bg/futbol/petar-kurdov-bozhidar-mitrev-stoi-kato-pikaeshta-krava-677222.html", "text": "Легендата на Левски Петър Курдов коментира представянето на \"сините\" в загубеното дерби с ЦСКА. Бившият нападател се заяде с вратаря Божидар Митрев.\"Мачът беше на средно ниво. Нямаше никакви голови положения. За получения гол упреквам вратаря ни, който за пореден път доказа, че е посредствен вратар. Той не може, да ме прощава много, да стои като пикаеща крава, разкрачен на цяло стъпало в позиция под рамката на вратата.Топката мина през няколко човека. Длъжен е да стои на пръсти, леко приведен напред, за да може да реагира и спаси положението. Елементарно е! След няколко рикошета стана гол. Недопустимо е. Пипаме с много меки ръкавички около Делио Роси.С мои колеги сме играли на Запад. Там чужденците винаги са ни навирали в кучи задник. Ние, българите, като дойде някой чужденец като Делио Роси, му се кланяме. Какво като е Делио Роси?Той заради неустойката си от 500 000 евро се задържа на поста. Взима една шапка пари. С бюджета и футболистите, които има Левски, и без Роси, клубът пак ще е на трето място\", каза Курдов пред \"България днес\".", "date": "2018.03.22", "title": "Петър Курдов: Божидар Митрев стои като пикаеща крава"}
{"url": "https://offnews.bg/futbol/maradona-arzhentina-ne-e-sred-favoritite-na-mondial-2018-677228.html", "text": "Легендарният Диего Марадона смята, че Германия и Испания за фаворити на световното първенство по футбол в Русия през лятото.\"За мен фаворитите са Германия и Испания. Франция също има добър отбор с отлични играчи, като Погба например, но не е фаворит. За тях ще бъде по-добре, ако върнат Рибери.Не познавам селекционера на Аржентина Хорхе Сампаоли, не знам изискванията му. Но познавам много от играчите и съм убеден, че те ще дадат всичко от себе си. Мисля, че имаме добър шанс да спечелим, но не бих сложил страната си сред фаворитите.Искам да посъветвам Меси да продължи да играе и да се наслаждава на футбола. Той не трябва да обръща внимание на критиците. Дали ще спечели световната титла, Шампионската лига, или купата на Краля. Това няма значение. Той няма нужда да доказва нищо на никого, а просто трябва да се забавлява на терена\", каза Марадона.", "date": "2018.03.22", "title": "Марадона: Аржентина не е сред фаворитите на Мондиал 2018"}
{"url": "https://offnews.bg/politika/tcatcarov-i-mvr-vzeha-na-pritcel-kmetovete-zaradi-opasni-peshehodni-pa-677224.html", "text": "Прокуратурата и МВР поставиха на кметовете в страната срок до 30 юни да поправят всички нарушения, свързани с пешеходните пътеки в населените места. Проверка за състоянието на пешеходните пътеки в страната показала фрапиращи нарушения на нормативните уредби за това как и къде трябва да бъдат поставяни пешеходни пътеки. Проверени са общо 13 981 пешеходни пътеки, както на териториите на общините, така и по републиканската пътна мрежа. Това стана ясно на брифинг, в който участие взеха главният прокурор Сотир Цацаров, вътрешният министър Валентин Радев и министърът на регионалното развитие и благоустройството Николай Нанков.Най-честите констатирани нарушения са липса на обозначаване със знак, разполагане на пешеходни пътеки на разстояние по-малко от 250 метра една от друга и оцветяване на пешеходни пътеки с цветове различни от белия. Най-много нарушения са констатирани предимно в Южна България, като първенци са Хасково, Пазарджик, Стара Загора и Благоевград, а също и Варна и Бургас. На тези места опасните пешеходни пътеки са близо 10 хиляди.Някои от нарушенията са направени от престараване на кметовете, обясни вътрешният министър Радев. По думите му \"някои от престараване слагат пешеходни пътеки след пешеходни пътеки\" или ги оцветяват в ярки цветове. Такъв бил случаят в Пазарджик, където, по определението на главния прокурор, можело да се направи аналогия с детската песен \"оранжево небето, оранжев и градът\".По думите на Валентин Радев, тъй като за отстраняване на нередностите е поставен срок до 30 юни, а повечето от дейностите изискват средства, МВР е готово по места да отпусне пари от събираните по Закона за движение по пътищата глоби. След 30 юни ще бъде извършена нова проверка на случаен принцип и тогава на кметове ще бъдат налагани административни наказания по същия закон, които варират от 2000 до 7000 лв.По републиканската пътна мрежа са установени фрапиращи случаи, като пешеходна пътека на магистрала. Регионалният министър Нанков посочи като пример пътеката на магистрала \"Тракия\" при Църна маца. Общо 80 подобни пътеки ще бъдат премахнати. Около 25 % от пешеходните пътеки по републиканските пътища са със сериозни дефицити. На 4354 места пък липсват предупредителни знаци.До 30 април 2018 г. ще бъде създаден регистър за пешеходните пътеки в страната. ", "date": "2018.03.22", "title": "Цацаров и МВР взеха на прицел кметовете заради опасни пешеходни пътеки"}
{"url": "https://offnews.bg/obshtestvo/desislava-radeva-otkriva-fest-na-krasotata-i-pricheskata-677226.html", "text": "Съпругата на президента Десислава Радева ще откриe XXVII-я Италиански фестивал на красотата и прическата утре. Тържествената церемония ще се състои пред Палата 2 на Международен панаир - Пловдив от 11 часа, съобщиха организаторите от \"Christian of Roma\".С шоу-спектакъл на балет \"Арабеск\" и стилисти от \"Интеркоафюр-България\", озаглавен \"Да спасим флората и фауната\", ще бъде даден старт на 3-дневния форум. Артистичната атракция е и своеобразен подарък за 25-годишнината на компанията организатор \"Christian of Roma\". Очаква се появата и на доайена на българските фризьори - стилист Кръстьо Капанов, който е председател на Националното сдружение на фризьорите и президент на \"Интеркоафюр-България\" за Източна Европа.Дипломатическият корпус ще бъде представен от съпругата на италианския посланик в България Н. Пр. Стефано Балди - г-жа Антонела Ренци. На церемонията по откриването на международния форум за фризьорство ще присъства също генералният консул на Република Турция в Пловдив Хюсейин Ергани. Присъствие са потвърдили и съпругите на посланиците на Белгия и на Южна Корея у нас.Сред официалните гости ще бъдат президентът на Италианската търговска камара Марко Монтеки, председателят на \"Конфиндустрия-Италия\" Пиетро Луиджи Гия. По традиция на откриването ще присъстват представители на областната и на общинската администрации в Пловдив, на Международен панаир – Пловдив, на бизнес и шоу елита у нас.65 представителни компании на най-известните световни марки в индустрията на красотата участват в тазгодишното издание на Италианския фестивал на красотата и прическата. 3-дневната програма включва специализирани обучения и демонстративни шоута и семинари, водени от световно известни стилисти, презентации на уникални продукти и техники, национални конкурси по фризьорство, грим и маникюр, допълниха организаторите.", "date": "2018.03.22", "title": "Десислава Радева открива фест на красотата и прическата"}
{"url": "https://offnews.bg/ikonomika/zapochva-stroezhat-na-oshte-2-km-ot-magistrala-struma-677245.html", "text": "Министърът на регионалното развитие и благоустройството Николай Нанков издаде разрешение за строеж за още близо 2 км от лот 3.1. на магистрала „Струма“ за участъка от км 370+400 до км 372+000, който започва от изхода на бъдещия тунел „Железница“ в посока Симитли. В разрешението на строеж са предвидени и строително-монтажни работи за реконструкция на далекопровод, пресичащ магистрала „Струма“ при км 371+940.Лот 3.1 от Благоевград до Крупник включва строителство на автомагистрален път от км 359+000 до км 376+000.  Разделен е условно на два участъка - участък 1 от км 359+000 до км 366+000 /7 км/, и участък 2 от км 370+400 до км 376+000 /5,6 км/. Между тях е предвидено строителството на тунел „Железница“.Изпълнител на проектирането и строителство е ДЗЗД „АМ Струма 3.1, а стойността на проекта е почти 186 млн.лв. с ДДС. Изграждането на участъка между Благоевград и Крупник от автомагистрала \"Струма\" се финансира от Оперативна програма „Транспорт и транспортна инфраструктура“ 2014-2020 г.„Национална компания железопътна инфраструктура“ получи разрешение за строеж за реконструкция и модернизация на сградата на приемното здание на жп гара „Казичене“ в район Панчарево, която е част от проект „Развитие на железопътен възел София“.Със заповед на заместник-министъра на регионалното развитие и благоустройството Валентин Йовев е одобрен подробен устройствен план – парцеларен план (ПУП-ПП) за близо 17-километров участък от автомагистрала „Хемус“ от пътен възел Буховци при пресичането с път ІІІ-5102 до началото на пътен възел „Белокопитово“.Парцеларният план засяга землищата на селата Макариополско и Буховци в Община Търговище, както и землищата на с.Черенча и с. Градище, намиращи се на територията на Община Шумен.Одобрението му ще допринесе за осигуряването на транзитния трафик по Европейската пътна мрежа от връзката с транспортен коридор №ІV на запад до транспортен коридор №ІX близо до Велико Търново, както и за ускоряването на икономическото и социалното сближаване на регионално ниво.", "date": "2018.03.22", "title": "Започва строежът на още 2 км от магистрала Струма"}
{"url": "https://offnews.bg/obshtestvo/institutciite-zasilvat-kontrola-sreshtu-trafika-na-detca-677240.html", "text": "Социален работник да присъства на Летище-София в случай, че възникне ситуация, която касае предприемането на спешни мерки за закрила на дете. Това договориха на работна среща по инициатива на Държавната агенция за закрила на детето (ДАЗД) за взаимодействието между институциите, включително полицията и социалните служби, при опит за трафик на деца, съобщи ДАЗД.В срещата участваха представители на Главна дирекция „Национална полиция“, Главна дирекция „Гранична полиция“, Столична дирекция на вътрешните работи, 1-во Районно управление - СДВР, Регионална дирекция „Гранична полиция“ – Летище „София“, Агенция за социално подпомагане, както и началниците на отделите за закрила на детето – Слатина, Младост, Лозенец и Красно село.", "date": "2018.03.22", "title": "Институциите засилват контрола срещу трафика на деца"}
{"url": "https://offnews.bg/analizi-i-komentari/dnes-naglasenata-porachka-na-bdzh-e-za-4-miliona-utre-shte-e-za-40-i-677229.html", "text": "От безбройните публикации за проблемите в БДЖ, които вървят от години насам има един главен извод - проблемите в железницата нямат край, защото системата е изградена по начин, който не може да решава проблемите. Дори да бъде установено кой стои зад , проблемите няма да бъдат решени. Утре ще има друга поръчка за 40 или 400 милиона и ще e същото...Проблемът на БДЖ е системен и се изразява в фиктивно работеща железопътна компания, нямаща капацитет да покрие очакванията на клиентите си, която по всякакъв начин се опитва да запази настоящото си състояние и гарантирани приходи, бидейки „министерски“, вместо „клиентски“ ориентирана.В пътническите жп превози над 75% от приходите са гарантирани по договора с държавата и по никакъв начин не зависят от качеството на услугите, количеството на превозени пътници, нивата на безопасност и други важни показатели, по които българската железница стои на последното 25-то място в Европа.Системните проблеми се решават единствено със системни решения. Българския железопътен транспорт трябва да бъде тотално реформиран, а тази реформа може да се извърши само и единствено от пребиваващите на втория етаж на ул. Дякон Игнатий №9 (б. ред. - там се намира кабинетът на транспортния министър), прилагайки безрезервно европейското право.Министърът на транспорта е длъжен да създаде условия за конкурентоспособен железопътен сектор, а националния железопътен регулатор ИАЖА да защитава общественият интерес, вместо да бъде адвокат на БДЖ.Най-конкурентоспособните жп дружества са точно тези, където влиянието на министъра на транспорта е най-ограничено.Старата система няма да се издърпа сама за косите от блатото, тя няма да промени правилата, осигуряващи комфортното и безгрижно съществуване. Старата система няма никакъв интерес да се променя, затова ние като общество сме задължени, използвайки всички демократични средства, да създадем нова система...Ако искаме да има конкурентоспособен и ориентиран към клиентите железопътен транспорт в България.Б. ред. - Авторът е специалист по жп транспорт. Текстът е от .", "date": "2018.03.22", "title": "Днес нагласената поръчка на БДЖ е за 4 милиона, утре ще е за 40 и ще е същото"}
{"url": "https://offnews.bg/ikonomika/800-miliona-rabotni-mesta-shte-badat-izmesteni-ot-roboti-do-2030-g-677227.html", "text": "Към 2030 година 800 милиона работни места ще бъдат изместени от роботите и професионалният път за много хора ще се промени. Това каза Адриана Сукова, заместник генерален директор на Генерална дирекция \"Заетост, социални въпроси и включване\" в ЕК. Тя цитира изследване на McKinsey Global Institute по време на международна конференция \"Бъдещето на труда\", която е част от календара на българското председателство на Съвета на ЕС, съобщава БТА.Сукова отбеляза, че сме свидетели на безпрецедентна индустриална трансформация. Според нея четвъртата индустриална революция променя начините, по които работим, ползваме ресурсите и общуваме помежду си. Необходимо е да помислим как да се адаптираме, допълни тя.Адриана Сукова посочи, че през 2050 година световното население ще е десет милиарда, освен ако някои не се пренасат на друга планета, като това създава риск от нови разделения в обществото и увеличаване на броя на разочарованите хора. По думите ѝ предизвикателството е да се подготвят хората с новите необходими умения, но и да се гарантират справедливи условия на труд и достъп до социална закрила .Константинос Пулиакис от отдел \"Умения и пазар на труда\", Европейски център за развитие на професионалното обучение каза, че за периода от 1994 до 2017 година въвеждането на роботи е довело до загуба на 220 000 работни места в сферата на услугите в Германия. Според него около 40 процента от работните места могат да бъдат заменени от технологиите, а десет процента от възрастните работещи в Европа да бъдат заместени от машини.Пулиакис обаче отбеляза, че ако едно работно място потенциално може да бъде автоматизирано, това не означава, че работодателят ще иска да го автоматизира, или ще има агресивни опити за заместване на хора. Според експерта е важно да се развиват предприемаческите умения и ученето през целия живот.Милена Ангелова, заместник-председател на групата на работодателите в Европейския икономически и социален комитет, обясни за необходимостта от допълване на уменията. Тя посочи, че са необходими не само цифрови, но и социални умения и всички онези, които ни правят различни от роботите. Според нея са нужни фондове, които да инвестират в развитие на цифровите умения. Председателят на Европейската мрежа на публичните служби по заетостта Фонс Лерой заяви, че хората ще са изправени пред необходимостта да сменят по-често работата си, да преминават и от една икономика в друга. Публичните служби по заетостта ще трябва да предлагат своите услуги на всички, които са на пазара на труда, каза още експертът. Дейвид Барнс от една от най-големите технологични компании в света, отбеляза, че всеки ден около 300 милиона работещи преминават през прехода към новите технологии. Той беше категоричен, че не трябва да позволим изкуственият интелект да блокира заетостта. Барнс посочи още, че 60 процента от ръководителите по света са изправени пред проблеми за намиране на хората с необходимите умения, защото образователните системи по света не могат в момента да помогнат, тъй като им е необходимо време да наваксат. Според него успешните промени изискват адаптивни служители и минимум 40 часа за учене всяка година.", "date": "2018.03.22", "title": "800 милиона работни места ще бъдат изместени от роботи до 2030 г."}
{"url": "https://offnews.bg/politika/detca-ot-detska-gradina-v-momchilgrad-tantcuvat-na-orientalska-muzika-677231.html", "text": "От пресцентъра на ВМРО разпространиха видео, в което се вижда как деца от детска градина „Щастливо детство\" в Момчилград танцуват под звуците на ориенталска музика по време на тържество по случай първа пролет.Партията остро критикува този акт и обвинява ръководството на детското учебно заведение в безхаберие и непознаване на правилата, заложени от закона.Областният координатор на партията Антон Андонов, който отговаря за област Кърджали и председателят на ВМРО в града Иван Зафиров ще поискат проверка от регионалния инспекторат по образование. От ВМРО настояват компетентните органи да потърсят обяснение от директора Виолета Джарова, а също и последващо наказание, дори отстраняване от длъжност.На тържеството по повод първа пролет в целодневна детска градина „Щастливо детство\" – Момчилград, грозно усещане остави част от програмата, която изпълняваха децата.Под звуците на ориенталски ритми на турски език малчуганите представиха съчетание с танци. ВМРО остро критикува този акт и обвинява ръководството на детското учебно заведение в безхаберие и непознаване на правилата, заложени от закона. Вместо да възпитава малките български деца в националните традиции и обичаи, на български език, се прави опит те да бъдат излишно разделяни, което в последствие би довело до тяхната отчужденост и невъзможност за реализация и приобщаване в обществения живот на държавата.От 1996 г. директор на градината е г-жа Виолета Джарова. Областният координатор на партията Антон Андонов, който отговаря за област Кърджали и председателят на ВМРО – Кърджали Иван Зафиров, ще поискат проверка от регионалния инспекторат по образование. От ВМРО искат компетентните органи да потърсят обяснение от директора, а също и последващо наказание, дори отстраняване от длъжност.В Закона за училищното и предучилищно възпитание има цяла глава „Език в системата на предучилищното и училищното образование\" и в чл. 13, ал. 1 от нея е категорично посочено че „Официалният език в системата на предучилищното и училищното образование е българският\". В чл. 3, ал. 2 „Образованието е национален приоритет и се реализира в съответствие със следните принципи\" в един от принципите е посочено, че това става чрез: „т. 7 съхраняване на културното многообразие и приобщаване чрез българския език\".В детска градина „Щастливо детство\" – Момчилград, се обучават 130 деца от 3 до 7 години, разпределени в 5 възрастови групи.Това ли е бъдещето на европейска България? Деца трудно общуващи на български език, защото детската градина вместо да им даде знания и умения и да ги приобщи, умишлено ги е натикала в ъгъла на изолацията!Ние, Патриотите от ВМРО, имаме вяра в българската образователна система. Затова и призоваваме компетентните органи бързо да направят проверка и да наложат мерки, за да не ставаме отново свидетели как още от най-ранна възраст децата биват сегрегирани.", "date": "2018.03.22", "title": "Деца от детска градина в Момчилград танцуват на ориенталска музика, ВМРО иска незабавна проверка (видео)"}
{"url": "https://offnews.bg/tenis/otstranilata-serina-uiliams-iskah-da-ia-nakaram-da-izvika-c-mon-677242.html", "text": "Японската тенисистка Наоми Осака, която отстрани Серина Уилямс в първия кръг от турнира в Маями сподели, че днешната победа е била най-ценна за нея, тъй като идва над най-големия ѝ идол. До сега американката не беше отпадала във Флорида преди четвъртия кръг (16 участия).\"Всъщност бях много нервна, когато пристигнах на корта. Не знам дали знаете, но Серина е любимият ми играч. Дори само фактът, че имах възможността да играя срещу нея бе сбъдната мечта, но това, че победих прави момента още по-приятен.Донякъде просто исках да я впечатля. Просто исках да я накарам да извика \"C’mon!\" поне веднъж и мисля, че го направи, щастлива съм от този факт\", каза Осака.Във втория кръг в Маями японката ще се изправи срещу четвъртата поставена Елина Свитолина.", "date": "2018.03.22", "title": "Отстранилата Серина Уилямс: Исках да я накарам да извика \"C’mon!\""}
{"url": "https://offnews.bg/obshtestvo/uvelichavat-zaplatite-na-sluzhitelite-v-pirogov-677230.html", "text": "Днес беше подписан Колективният трудов договор (КТД) в „Пирогов\". Той влиза във сила от 1 април 2018 година и предвижда увеличение на основното трудово възнаграждение в период от 1 година.Договорът беше подписан между изпълнителния директор на болницата проф. д-р Асен Балтов и председателите на пироговските секции на двата синдиката КНСБ и КТ „Подкрепа\".Заплащането на лекарите, специалистите по здравни грижи (медицински сестри, медицински лаборанти, медицински рехабилитатори и др.) и санитарите ще бъде подпомогнато от фонд „Работна заплата“, а персоналът ще поличава до 300 лева повече на месец.„С този договор поставяме основите за подобряване на основните трудови възнаграждения“, коментира проф. Балтов.Увеличаването на трудовото възнаграждение няма да затрудни разплащането с доставчиците и покриването на останалите задължения на лечебното заведение, заявиха от „Пирогов“.От синдикатите обявиха, че с подписването на този КТД основните заплатите в „Пирогов\" стават над средните в браншовия договор в отрасъл здравеопазване. Този КТД носи стабилност и основа за развитие на работните заплати при добри финансови резултатите на болницата. ", "date": "2018.03.22", "title": "Увеличават заплатите на служителите в „Пирогов\""}
{"url": "https://offnews.bg/obshtestvo/spriaha-dvizhenieto-v-park-vitosha-zaradi-snega-677234.html", "text": "Временно е спряно движението на пътни превозни средства в природен парк Витоша, съобщи Столична община. Причината е обилния снеговалеж и извършваните обработки срещу заледяване в планината. Временно бе ограничено и движението на всички автомобили в посока София на АМ „Люлин” заради снегопочистване.Имаме готовност с екипи на КАТ да затваряме пътни платна за обработка, така че където е необходимо ще започнем обработките с тях. Патрулите на КАТ ще вървят зад снегорините във ветрило, започваме с Южната дъга, бул. „България” и Цариградско шосе”, каза Красимир Димитров от кризисния щаб. ", "date": "2018.03.22", "title": "Спряха движението в парк Витоша заради снега"}
{"url": "https://offnews.bg/obshtestvo/sofijska-voda-s-nagrada-za-stantciata-v-kubratovo-677236.html", "text": "В навечерието на Световния ден на водата, по време на 6-те годишни награди за обмен в областта на енергията и водата, състояли се на 14 март в Лисабон, Португалия, Софийската пречиствателната станция за отпадъчни води в Кубратово (СПСОВ) беше наградена за значителен принос във ВиК сектора, със специален акцент върху иновациите в намаляване на енергийното потребление и кръговата икономика.От деветте различни категории в конкурса на престижния световен форум, „Софийска вода“ АД спечели наградата за управление на питейни и отпадъчни води. Това е признание за иновация в реализирането на устойчиво управление на питейни и/или отпадъчни води. Наградата отличава високото постижение на дружеството в сферата на устойчиво управление на водните ресурси в градска среда, съобщиха от дружеството. Тя отразява осъществената амбиция на „Софийска вода“ АД да управлява целия воден цикъл на град София с високо качество на услугите водоснабдяване, отвеждане и пречистване на отпадъчни води, предоставяни на жителите на Столична община.При всички тези дейности дружеството използва голям брой енергоемки активи, потреблението на електроенергия за които през 2017 г. е било над 25 400 МВтч. Фактът че повече от 91% от електроенергията, необходима за услугите в рамките на водния цикъл на София се доставя от енергийно независимата СПСОВ, е основната причина за класирането сред иновативните проекти на годината в сферата на кръговата икономика.„Като част от „Софийска вода“ се ползваме от доверието на хората в управлението на един от най-ценните природни ресурси – водата. Това е огромна отговорност, която всички колеги се стараем да изпълняваме добросъвестно. Обновихме Софийската ПСОВ така, че тя е пример за кръгова икономика в страната и в Източна Европа“, заяви по повод наградата Изпълнителният директор на дружеството - Арно Валто. „ подчерта Арно Валто.ПСОВ Кубратово е проектирана с капацитет за 1,3 млн. еквивалентни жители и пречиства повече от 400,000 млн. м3 битови и промишлени отпадъчни води всеки ден в съответствие с най-строгите изисквания на Европейския съюз (включително за отстраняване на азот и фосфор). Станцията е въведена в експлоатация през 1984 г. и през годините използва между 16 000 и 24 000 МВтч електрическа енергия годишно. След инсталирането на когенераторите през 2009 г. енергията, произвеждана в станцията на годишна база, нараства от 1 500 МВтч до 23 000 МВтч през 2017 г.Осъществените мерки за намаляване на потреблението на енергия доведоха до излишък от 4 300 МВтч през 2017 г., т.е. станцията произвежда 23% повече енергия отколкото е необходима за експлоатацията ѝ. Този напредък беше постигнат чрез целенасочени инициативи, особенo през 2017 г., когато компанията въведе в експлоатация нови въздуходувки с честотно регулиране за биологичното стъпало, което увеличи ефективността на процеса с 11%. Едновременно с това беше осъществен и проект за използване на топлината от отработените горещи газове от когенераторните агрегати. Това доведе до капацитет от още 570 МВтч, което е изключително важно като допълнителен източник на топлинна енергия за увеличаване на температурата на анаеробните изгниватели в станцията. С този проект произвежданата в станцията енергия се увеличи с още 10%.", "date": "2018.03.22", "title": "Софийска вода с награда за станцията в Кубратово"}
{"url": "https://offnews.bg/kultura/amerikanskiat-savremenen-tantc-se-predstavia-pred-evropa-i-sveta-ot-pl-677235.html", "text": "България посреща най-доброто от американската сцена за съвременен танц между 26 и 28 март в Пловдив с 9 спектакъла, избрани от престижно международно жури. Всяко представление ще дебютира както пред българските зрители, така и пред директори на театри и фестивали от над 30 държави, които ще посетят Пловдив специално заради събитието. Селектираните танцовите компании отразяват многообразието на стилове, каузи и артистични гласове на съвременната сцена в САЩ. Spotlight:USA – платформа за американски съвременен танц се организира от American Dance Abroad и ONE DANCE WEEK.На 26 март (понеделник) от 20:00 ч. в Дом на културата „Борис Христов“ танцовата компания CONTRA-TIEMPO от Лос Анджелис ще представи спектакъла БУЙНА ВОДА, който ще насочи вниманието към актуалните екологични, социални и расови проблеми. Вдъхновен от последната пиеса на Шекспир “Бурята“ и афро-кубинския бог на вятъра и стихиите, Ойя, представлението показва как хората взаимодействат с околната среда и едни с други. Очаквайте музика на живо, впечатляващи визуални ефекти, хип-хоп и социални танци.На следващия ден, 27 март (вторник), програмата продължава отново в 20:00 ч. в Дом на културата „Борис Христов“ с \"Индустриален балет\" на Kate Wallich + The YC от Сиатъл. Според критиците „Черният лебед“ на Кристофър Нолан среща Nine Inch Nails на Трент Резнър в хореографията на Кейт и движенията на танцьорите ѝ, а когато участват и музикантите на Джони Гос всеки присъстващ мигновено се потапя в бунтарския индустриален ритъм на Сиатъл от 80-те и 90-те. Бас китари, барабани и синтезатори съпровождат това наелектризиращо съчетание от класически и съвременен балет, атлетизъм, клубна и поп култура.В сряда, 28 март, отново от 20:00 ч. на същата сцена се качват Dance Heginbotham от Ню Йорк, които ще представят спектакъла \"Принципите на несигурността\". Представлението проследява и изследва различни епизоди от човешката история, като тръгва от Помпей и изригването на вулкана Везувий и достига до идеите на Ницше и бурните двадесет на XX в. Създателите му гледат с въображение и хумор на живота, смъртта и стремежа да опознаеш и двете. Майра Калман е художник, колумнист на New York Times и автор на книги, а Джон Хегинботам е сред водещите танцьори и хореографи в САЩ.", "date": "2018.03.22", "title": "Aмериканският съвременен танц се представя пред Европа и света от Пловдив"}
{"url": "https://offnews.bg/politika/ot-1-iuli-osinovitelite-na-detca-do-5-godini-shte-polzvat-visokoplate-677223.html", "text": "От 1 юли тази година един от осиновителите на деца до 5-годишна възраст ще получава от 90% от заплатата си като обезщетение в продължение на година, независимо на колко е детето.Това приеха окончателно депутатите с приемането на промени в Кодекса на труда. Новите правила ще важат и за заварените случаи.Досега т.нар. високоплатено майчинство за срок от една година имаше само за децата между 2 и 5 години. Ако детето не е навършило 1 година, осиновителят му имаше право на високоплатено майчинство от датата на осиновяване до момента, в който детето стане на 1 година, а след това - за периода до 2 години получават 380 лева. Това се определяше за дискриминация, защото реално може родителите на осиновено дете да се взима и по-малко от месецДепутатите обаче отхвърлиха предложението на БСП осиновителите на деца над 5-годишна възраст да имат право на 90 дни отпуск в годината след осиновяването.", "date": "2018.03.22", "title": "От 1 юли: Осиновителите на деца до 5 години ще ползват високоплатено майчинство"}
{"url": "https://offnews.bg/temida/ostaviha-v-aresta-zapodozrenite-za-krazhbata-na-bankomat-na-bul-rozh-677239.html", "text": "Трима от обвиняемите за взривения банкомат на бул. „Рожен“ в столицата остават в арестаДнес Софийския апелативен съд отхвърли окончателно жалбата на обвиняемите И. Янински, Р. Цветков, Ю. Цанев за изменение на мерките им за неотклонение от „Задържане под стража“ в по-леки и определи парична гаранция в размер на 5000 лева за четвъртия обвиняем по делото - Пл. Попов .Те са били привлечени към наказателна отговорност за извършените от тях престъпления, а именно унищожаване и отнемане на чужди вещи.На 02.03.2018 година те взривили банкомат на Райфайзен Банк, намиращ се на бул. „Рожен“ в гр. София и откраднали парите в него. После са се опитали да се укрият от полицията, като не се подчинили на разпореждане за спиране на автомобила.Съдът е приел доводите на прокурора, че на този ранен етап от разследването се смята, че обвиняемите са отговорни за престъплението, като двете престъпления са тежки и са извършени в съучастие, след предварителна уговорка и при разпределение на ролите, което предопределя тяхната обществена опасност.Четиримата обвиняеми са многократно осъждани, като Попов е реабилитиран по право, Ценев е обявен от Интерпол за международно издирване през 2013 г.", "date": "2018.03.22", "title": "Оставиха в ареста заподозрените за кражбата на банкомат на бул. 'Рожен' в София"}
{"url": "https://offnews.bg/sviat/zukarbarg-prizna-za-greshki-vav-fejsbuk-677191.html", "text": "Собственикът на Фейсбук Марк Зукърбърг призна, че социалната мрежа е допуснала грешки, които са позволили данни на абонатите ѝ да попаднат в аналитичната фирма \"Кеймбридж аналитика\". Това е първият му коментар след скандала с използването на личните данни на над 50 млн. потребители от компанията \"Кеймбридж аналитика\". „Имаме отговорност да защитаваме личните ви данни и ако не можем да го правим, значи не ви заслужаваме“, заяви Зукърбърг в коментара си. Работих, за да разбера точно какво се е случило и как да направя така, че това да не се повтаря, добавя той.  Зукърбърг обещава, че ще бъде направено всичко необходимо, за да не се повтори подобен случай и потребителите на мрежата да могат по-добре да контролират как се използват личните им данни.Срещу \"Фейсбук\" започнаха разследвания, а акциите на компанията се сринаха след началото на скандала. ", "date": "2018.03.22", "title": "Зукърбърг призна за грешки във Фейсбук"}
{"url": "https://offnews.bg/tenis/grigor-zapochva-sreshtu-germanetc-v-maiami-677195.html", "text": "Най-добрият български тенисист Григор Димитров ще започне участието си на турнира от сериите \"Мастърс 1000\" в Маями срещу германеца Максимилиан Мартерер.22-годишният Мартерер елиминира на старта първата ракета на Унгария Мартон Фучович с 6:4, 6:4, а във втория кръг ще срещне именно Димитров, който е поставен под №3 в схемата.Първата поява на Григор в Маями ще е в петък. Миналата година той отпадна във втория кръг от аржентинеца Гуидо Пея. Димитров приключи рано и участието си в Индиън Уелс, след като загуби още в първия си мач, който също беше във втори кръг.Междувременно първата сензация в Маями стана факт, след като японката Наоми Осака елиминира осемкратната шампионка Серина Уилямс (САЩ) още на старта с 6:3, 6:2 за 77 минути. Така Осака продължи серията си на осем поредни победи, след като през миналата седмица спечели надпреварата в Индиън Уелс.", "date": "2018.03.22", "title": "Григор започва срещу германец в Маями"}
{"url": "https://offnews.bg/medii/aezh-balgaria-akreditira-za-sreshtata-vav-varna-95-zhurnalisti-hvarle-677232.html", "text": "АЕЖ-България издаде символични акредитации за срещата на върха Европейски съюз – Турция във Варна на 26 март за 95 турски журналисти. Ето и още от становището на журналистическата организация:Посланието ни към политиците е ясно: Журналистите не са терористи и не могат да бъдат третирани като такива заради работата си. Дори да сложите критичните журналисти зад решетки, няма да спрете да ги чувате – с техния глас ще говорят други. С техния глас ще говорим ние. Затова и организирахме тази необичайна акредитация – 95 акредитационни карти, наредени на една маса, изглеждат много. Но представяте ли си, че зад всяка една стои човек, а зад този човек стои неговото семейство, приятели, читатели, зрители, слушатели? В крайна сметка стоим всички ние, тъй като мисията на истинския журналист е да служи на цялото общество. Затова когато толкова много журналисти са лишени от свобода, в най-пълна степен важи максимата, изречена от Мартин Лутър Кинг: “Никой не може да бъде свободен, докато всички не бъдат свободни”.Настояваме Турция незабавно да освободи задържаните заради работата им журналисти. Европейският съюз в никакъв случай не трябва да мълчи по този въпрос и трябва да поставя съдбата на задържаните журналисти като условие за всякакво сближаване с Анкара.След неуспешния опит за преврат от лятото на 2016 година Турция се превърна в най-големия затвор за журналисти в света. Стотици представители на медиите бяха задържани или обявен за издирване, а множество редакции закрити от властите. И в момента огромен брой журналисти остават зад решетките. Колко точно? Данните са противоречиви. Според списъка на Стокхолмския център за свобода задържаните са 190, а други 55 вече са осъдени, включително и на доживотен затвор. Според Платформата за солидарност със задържаните журналисти – те са 212. Съюзът на турските журналисти посочва 147 имена, а Асоциацията на прогресивните журналисти – 135. При всички случаи броят е внушителен.Ние сравнихме четирите списъка и изготвихме акредитационни баджове единствено за 95-те колеги, които се срещат във всички четири списъка. Искахме да бъдем сигурни, че няма да получим обвинения в неточност или в преувеличение и затова избрахме този сигурен вариант – да акредитираме символично само журналистите, които се посочват от всяка една от тези независими една от друга организации. Със сигурност извън нашия списък остават задържани колеги. Солидарни сме и с тях и настояваме и те да бъдат освободени незабавно.Разчитаме на солидарността и на българските и европейските колеги. Нека говорим с един глас – гласа на свободата на словото.*Символична акредитация, за която използвахме снимки, предоставени ни от Стокхолмския център за свобода. Имената бяха проверени в четири независими един от друг източника.", "date": "2018.03.22", "title": "АЕЖ-България акредитира за срещата във Варна 95 журналисти, хвърлени в затвора от Ердоган"}
{"url": "https://offnews.bg/tehnologii/kakvo-prizna-facebook-za-skandala-s-kejmbridzh-analitika-i-kakvo-shte-677192.html", "text": "Искам да споделя актуална информация за ситуацията с \"Кеймбридж Аналитика\", включително стъпките, които вече сме предприели и следващите ни стъпки по този важен въпрос.Ние носим отговорност да пазим данните ви, и ако не можем, тогава не заслужаваме да ви служим. Работя да разбера какво точно се е случило и как да се уверя, че това няма да се случи отново. Добрата новина е, че най-важните действия за предотвратяване на това да се случи отново днес вече сме ги предприели преди години. Но също така направихме грешки, има още какво да се направи и трябва да го направим.Ето хронологията на събитията:През 2007 г. стартира Facebook Platform с визията, че повече приложения трябва да бъдат публично достъпни. Че вашият календар трябва да може да показва рождените дни на приятелите ви, картите ви трябва да показват къде живеят приятелите ви, а вашият Address Book трябва да показва техните снимки. За да направим това, ние дадохме възможност на хората да влизат в приложения и да споделят кои са приятелите им и някаква информация за тях.През 2013 г. изследовател на университета в Кеймбридж на име Алекзандър Коуган създаде приложение с личностен тест. То е било инсталирано от около 300 000 души, които са споделили данните си, както и някои от данните на приятелите си. Като се има предвид начинът, по който нашата платформа работеше по онова време, това означава, че Коуган е можел да получи достъп до десетки милиони от данните на техните приятели.През 2014 г., за да се предотвратят приложения, злоупотребяващи с правилата, обявихме, че променяме цялата платформа, ограничавайки драстично данните, до които приложенията имат достъп. Най-важното е, че приложенията като това на Коуган вече не можеха да искат данни за приятелите ви, освен ако те самите също не са оторизирали приложението за това. Също така изискахме разработчиците да получат одобрение от нас, преди да могат да поискат \"чувствителни\" лични данни от хората. Тези действия ще попречат на всяко приложение като това на Коуган да получи достъп до толкова много данни днес.През 2015 г. научихме от журналисти от в. \"Гардиан\", че Коуган е предоставил данни от приложението си на \"Кеймбридж Аналитика\". Нарушение на политиката ни спрямо разработчиците е те да споделят данни без съгласието на хората, така че незабавно забранихме приложението на Коуган от платформата ни и поискахме той и \"Кеймбридж Аналитика\" официално да удостоверят, че са изтрили всички неправилно придобити данни. Те предоставиха тези сертификати.Миналата седмица научихме от \" Гардиан\", \"Ню Йорк таймс \" и Канал 4, че компанията \"Кеймбридж Аналитика\" може да не е изтрила данните, както са сертифицирали. Веднага им забранихме достъп до услугите ни. \"Кеймбридж Аналитика\" твърди, че вече са изтрили данните и се съгласиха на съдебен одит от фирма, която сме наели да потвърди това. Работим и с регулаторите, докато разследват какво се е случило.Разглеждаме това като нарушаване на доверието между Kоуган, \"Кеймбридж Аналитика\" и Facebook. Но също така беше нарушено доверието между Facebook и хората, които споделят данните си с нас и очакват от нас да ги защитим. Трябва да поправим това.В този случай ние вече направихме най-важните стъпки преди няколко години, през 2014 г., за да попречим на лошите участници да имат достъп до информацията на хората по този начин. Но трябва да направим и още и аз ще изложа тези стъпки тук:Първо, ще разследваме всички приложения, които са имали достъп до големи количества информация преди да променим платформата си към драматично намаляване на достъпа до данни през 2014 г., и ще проведем пълен одит на всяко приложение с подозрителна дейност. Ще забраним достъпа на всеки разработчик от нашата платформа, който не се съгласи на задълбочен одит. И ако намерим разработчици, които са злоупотребявали с разпознаваема лична информация, ще ги забраним и ще кажем на всички засегнати от тези приложения. Това включва и хората, с чиито данни е злоупотребил Коуган тук.Второ, ще ограничим още повече достъпа на разработчиците, за да предотвратим други видове злоупотреби. Ще премахнем например достъпа им до вашите данни, ако не сте използвали приложението им в последните три месеца. Ще ограничим данните, които споделяте с приложенията, когато се записвате, само до името, профилната снимка и имейл адреса ви. Ще изискваме от разработчиците не само да получат одобрение, но и да подпишат договор, за да поискат достъп до вашите публикации или други лични данни. А в следващите дни ще обявим и още промени.Трето, искаме да се уверим, че разбирате на кои приложения сте позволили да получат достъп до данните ви. През следващия месец всички ще могат да видят най-отгоре на своя News Feed инструмент с приложенията, които са използвали, и лесен начин да оттеглите съгласието си те да виждат вашите данни. Вече имаме такъв инструмент в настройките ви за поверителност, а сега ще сложим този инструмент най-отгоре на  News Feed-a, за да сме сигурни, че всички ще го видят.Отвъд стъпките, които вече предприехме през 2014 г., считам, че това са следващите стъпки, които трябва да направим, за да продължим да запазим сигурността на платформата.Аз съм човекът, започнал Facebook, и в крайна сметка аз съм отговорен за онова, което се случва на платформата ни. Сериозен съм, когато казвам, че ще направя нужното, за да защитя нашата общност. И макар че този конкретен проблем, включващ \"Кеймбридж Аналитика\", не трябва повече да се случва с новите приложения днес, това не променя случилото се в миналото. Ще се поучим от този опит как да защитим на платформата ни оттук насетне, за да осигурим сигурност на всеки в нашата общност занапред.Искам да благодаря на всички вас, които продължавате да вярвате в нашата мисия и да работите заедно за изграждането на тази общност. Знам, че отнема повече време да оправим всички тези проблеми, отколкото бихме искали, но ви обещавам, че ще се справим с това и ще изградим по-добро обслужване в дългосрочен план.", "date": "2018.03.22", "title": "Какво призна Facebook за скандала с Кеймбридж Аналитика и какво ще промени"}
{"url": "https://offnews.bg/politika/zhelio-bojchev-inerkom-na-ginka-s-bezsrochen-dogovor-za-naj-apetitnit-677202.html", "text": "В комисията за продажбата на ЧЕЗ бе предоставен предварителният договор между Патриаршията и „Инерком”, като при нас постъпиха и сигнали от разследващи журналисти. В него пише, че се отдават сгради на Софийската митрополия, в центъра на София, под наем за 10 години, като след това автоматично се продължава за още 4 пъти по толкова и, ако няма претенции, остава безсрочен.Това заяви зам.-председателят на БСП за България и председател на комисията за продажбата на ЧЕЗ Жельо Бойчев по бТВ. Той обясни, че днес ще бъдат изпратени писма и на регулатора, за да се установи дали има нарушения, има ли издадени наказателни постановления. „От 2014 г. едното от дружествата лицензиант - ЧЕЗ, е с процедура за отнемане на лиценз. Интересно е как се прави оценка и как се купува дружество в процедура по отнемане на лиценз?”, попита Бойчев и допълни, че тази процедура не е приключила.Следващия вторник ще има въпроси към външното и финансовото разузнаване по повод финансирането на сделката. Още повече, че и премиерът беше казал, че имало руско, грузинско финансиране. Сега институциите трябва да дадат информация доколко финансирането е проблем за националната ни сигурност, посочи председателят на комисията за ЧЕЗ и допълни, че има искане за изслушване на Гинка Върбакова от двата синдиката. Ако министър-председателят и правителството си бяха на мястото, нямаше да има нужда и от комисията за ЧЕЗ. Министър-председателят, от самото начало, на 24 часа, си променя мнението – от нищо не знаещ до човек, който казва, че държавата влиза в сделката, каза председателят на комисията.Той допълни, че дейността на ЧЕЗ е извършена на територията на България и се регулира от държавата ни, от българските институции, от българските регулатори, а някои искат да прехвърлят отговорността на чешката държава, поради което се стигна почти до международен скандал.„Ще поканим и министър-председателят да каже как и по какъв начин държавата ще участва в сделката и какво доведе до промяна на мнението на правителството”, каза също Бойчев.", "date": "2018.03.22", "title": "Жельо Бойчев: Инерком на Гинка с безсрочен договор за най-апетитните имоти на Софийската митрополия"}
{"url": "https://offnews.bg/obshtestvo/130-mashini-se-boriat-sas-snega-v-sofia-677198.html", "text": "Над 130 снегопочистващи машини извършват обработки със смеси срещу заледяване в София.Екипи на почистващите фирми обработват със смеси срещу заледяване в почти всички райони на Столична община приоритетно улици и булеварди, по които се движи градския транспорт и основни улици в кварталите, както и опасни и стръмни участъци. Извършва се и ръчно почистване на прилежащите площи към спирки на градския транспорт, подлези и тротоари.Към момента градският транспорт се движи при зимни условия по всички маршрути.При необходимост с цел почистване на пътни платна е възможно временно затваряне на пътни артерии с помощта на екипи на Пътна полиция и „Аварийна помощ и превенция“ на Столична община.Призоваваме шофьорите да карат само с автомобили, оборудвани за движение при зимна обстановка и да се движат със съобразена скорост, напомнят от Столична община. ", "date": "2018.03.22", "title": "130 машини се борят със снега в София"}
{"url": "https://offnews.bg/obshtestvo/tragvat-velikdenski-proverki-v-skladove-i-zavedenia-677204.html", "text": "Във връзка с наближаващия християнски празник Великден Българската агенция по безопасност на храните (БАБХ) организира засилени проверки на обекти за производство и търговия с храни.Инспекциите започнаха на 21 март и ще продължат до 10 април. Освен пакетиращи центрове за яйца и хранителни складове за търговия на едро на проверки подлежат също заведения за обществено хранене, обекти за търговия на дребно, пазари и борси за традиционно предлагани храни, като агнешко месо, козунаци, яйца, включително боядисани яйца, пресни зеленчуци и др., както и на боя за яйца.През почивните дни ще бъдат осигурени и дежурни екипи, които ще осъществяват официалния контрол в цялата страна.", "date": "2018.03.22", "title": "Тръгват великденски проверки в складове и заведения"}
{"url": "https://offnews.bg/koloezdene/liubimetc-na-sektor-g-se-pritceli-v-obikolkata-na-balgaria-677205.html", "text": "Бившият нападател на ЦСКА Стойко Сакалиев и любимец на феновете си постави нова амбициозна цел след края на футболната кариера. Бургазлията се е посветил сериозно на колоезденето и има амбицията да запише участие в Обиколката на България.“Спортът, който в момента ми е на сърце е колоезденето, това е много красив спорт, един човек тр да го практикува за да го опознае. Имам амбиции за нещо повече, но трябва време”, разкри Сакалиев пред „Домът на футбола”.„Както повечето спортисти казвам, че е важно участието, за мен е целта да мина поне един етап в Обиколката на България.Тази година ме картотекираха като професионалист, има няколко състезания на по-ниско ниво, както миналата година на шампионат в Турция от 166 участници станах 34-и. Участие в Обиколката на България е голямата ми цел.Трябва да си много добре подготвен, за да завършиш цялата обиколка. За мен ще е успех за завърша един етап\", каза още Саката.", "date": "2018.03.22", "title": "Любимец на Сектор \"Г\" се прицели в Обиколката на България"}
{"url": "https://offnews.bg/nashite-avtori/novi-tvorcheski-uspehi-677186.html", "text": "Другари, на екрана ми повече от година стоеше отворен един прозорец, статия от сайт за съвременна наука. Голям почитател съм на именно този модел наука, щото тя не е като традиционна наука, а често се отприщва в такива полети на въображението, че писателите фантасти изглеждат аматьори пред нея. А „Произход на видовете“ от Дарвин е историческо четиво, което потребяваме само за развлечение, щото кой има два-три века на разположение да чака от едно животно да произлезе друго такова? Днес науката постига такива върхове, че само си викам дано, дано… Не казвам дано какво, щото ще ме обвините в десетина престъпления, а ако приемат и онзи закон, да не му пиша името, направо съм за доживотна присъда. Не наука, а направо вълшебство. Човекът вече може всичко. А да можеш всичко, без да имаш етически граници, е опасно, както още Достоевски е отбелязал.Обаче, другари, държа да наблюдавам по какъв начин светът се възвисява. Съжалявам, ако от днешния обзор ви стане малко тежко на стомаха, но само цитирам факти. На 27. 1. 2017 сайтът за наука пусна чудесния материал „Създадоха хибрид между човек и свиня“. На 19. 2. 2018 излиза нова научнопопулярна статия „Създадоха хибрид между овца и човек“. Какъв напредък само за една година! Знаех си, че един ден отвореният на екрана ми прозорец към бъдещето ще получи своя отговор. Дочаках го, разгеле. От свинечовека до овцечовека научната еволюция е само една година. Изкуство! Дарвин пасти да яде. Щастлив съм, че най-накрая ще мога да затворя този случай. Да създадеш хибрид между животно и човек – иска се много дързост и простота. Простотия исках да река, но мнозина умници не са съгласни.Вие като как си го представяте свинечовека, другари? Да оставим настрана политическите инсинуации и шегички. Онези там асоциации с разни свинечовеци, които вече почти 30 години управляват нашата бедна ферма, не са ми интересни. Говоря за същността на проблема – наука ли е това или нещо още по-голямо и неразбираемо за цървули като мен? Предварително са ми известни коментарите на напредничавите умове и мечтателите. Ти, Фенерски, нищо не разбираш. Ако всички бяха ръбове като теб, още в каруци щяхме да се возим, нямаше да имаме подводници, ракети, смъртфони… Ето това ми нашепват те, но аз не им обръщам внимание.Комбинирането на гени от различни биологични видове няма как да доведе до нещо добро, до решаване на някой медицински проблем и изобщо – до щастие за хомо сапиенсите. Просто пак става дума за старата горделива идея човекът да се направи на Бог и да докаже, че може да сътвори от нищо нещо. Че може да създаде себеподобен. Клонинг. Робот. Хибриден машиночовек. Чапек написва „R.U.R.“ през 1920, където въвежда в употреба думата „робот“, Айзък Азимов сътворява трите закона на роботиката в един свой разказ от 1942. През март 2018 роботът София, „която“ миналата година се сдоби с гражданство на Саудитска Арабия, идва у нас за участие в конференция. Друга почти научна медия, ВВС, съобщава, че таз електронна пача София искала да има и бебе. Тук, другари, вече представите ми съвсем се объркват, но нищо, отдавам го на собствената си тъпота селска.Другари, в художествена форма първи за човешкия ни напредък говорят, разбира се, скандинавците. Има нещо гнило в Дания. Датчанинът А. Т. Йенсен (набор 72) през 2015 пусна филма „Хора и пилета“, героите са хибриди, овцечовеци, минотаври… Разхождат се и кокошки с човешки телесни части… Гледайте го, аз го гледах. Приятен филм, но все пак се подгответе психически с нещо по-силно. През същата 2015 година илиза и „Момичето от Дания“ на англичанина Т. Хупър (също роден през 72), в което се разказва за младеж, който страда неимоверно в затвора на мъжкото си тяло и се облича като жена. И през 1930 го оперират. (Вижте Lili Elbe в гугъл.)А на 16. 2. 2018 сайтът за нова наука пусна статия за мъж, който бил опериран и станал на нещо като жена и с хапчета успели да му отгледат бюст и освен това да произвежда мляко, с което да кърми… Напредък, другари. На-пре-дък!Горкото бебе. Горките лекари. Горките ние.", "date": "2018.03.22", "title": "Нови творчески успехи"}
{"url": "https://offnews.bg/politika/evropejskiat-savet-reshava-da-ima-li-sreshta-es-turtcia-vav-varna-677194.html", "text": "Европейският съвет се очаква да реши тази вечер дали ще се състои насрочената за 26 март среща ЕС-Турция във Варна, съобщава БНР.Отношенията ЕС -Турция ще бъдат дискутирани в контекста на неотдавнашните инциденти, породени от действията на турския военноморски флот в Изключителната икономическа зона на Кипър, като се очаква държавните и правителствени ръководители да приемат заключения по темата.Срещата беше  по време на срещата му с германския канцлер  в резиденция Бояна през януари.„Радвам се, че във Варна ще има среща между министър-председателя на България, председателите на ЕК, на ЕП. Смятам, че тази среща е добър шанс да се говори и с турския президент за всички въпроси, които ни вълнуват“, заяви тогава Меркел.На 6 февруари председателите на Европейския съвет Доналд Туск и на Европейската комисия Жан-Клод Юнкер изпратиха писмо до президента на Турция Реджеп Ердоган, в което официално отправиха покана за среща на 26 март във Варна. В текста се на писмото се посочва, че премиерът Борисов, от името на българското председателство на Съвета на ЕС, е приел да бъде домакин на работната вечеря. ЕС отправя покана към Ердоган за участие, като отбелязва, че Турция полага усилия за решаването на въпроси от вътрешен и европейски характер.", "date": "2018.03.22", "title": "Европейският съвет решава да има ли среща ЕС-Турция във Варна"}
{"url": "https://offnews.bg/zimni/koukalova-e-v-konflikt-s-otbora-po-biatlon-na-chehia-677211.html", "text": "Двукратната световна шампионка по биатлон от Чехия Габриела Коукалова е влязла в остър конфликт със съотборниците си и треньорския щаб.Тя пропусна олимпийските игри в Пьонгчанг, като посочи за мотив контузия и проблеми с храненето. Оказва се, че малцина са й повярвали.\"Огорчена съм от реакцията на някои хора, за които смятах, че са загрижени за мен. Оказва се, че са имали грижа само, когато съм постигала успехи. Това е много болезнен опит. Когато спрях да тренирам просто ме отписаха и забравиха. Отборът и треньорите бяха против да пропусна олимпийския сезон.Опитвах се да тренирам, но болките ставаха все по-силни. Спрях и те станаха нервни. Не можех да направя нищо. Не издържах и вече на атмосферата. Всички ме гледаха като предател. В отбора решиха, че си измислям травма, но това не е така. Какъв е смисълът на пропусна олимпийските игри, ако съм здрава?\", казва Коукалова в интервю.Заради хроничните проблеми с прасците, носителката на Световната купа за сезон 2015/2016 година е близо до прекратяване на кариерата.Очаква се това да се случи още това лято.", "date": "2018.03.22", "title": "Коукалова е в конфликт с отбора по биатлон на Чехия"}
{"url": "https://offnews.bg/politika/bsp-bedstvashtata-obshtina-bregovo-e-nakazana-ot-gerb-677209.html", "text": "БСП и ГЕРБ си размениха обвинения зарадиС обвиненията започнаха социалистите, които заявиха, че община Брегово е наказана от кабинета, защото \"там ГЕРБ никога не е печелил избори\". Той обвини правителството, че конюнктурно да разделя хората от различните общини.\"Брегово е наказано от българското правителство. Беше отпусната помощ за Враца и Хайредин, но Брегово отново беше пренебрегнато. Може би там, според Борисов, живеят друга категория хора - по-малко граждани, по-малко европейци? Господин премиер, не си ли взехте поука от Мизия. Господин Борисов, Брегово е частот България. Не се отнасяйте към българите там като към лош материал – те са достойни, четни и смели българки граждани“, заявих Попов.От ГЕРБ обвиниха БСП, че си правят кризисен пиар. \"Видимите резултати ги видяхме миналата седмица - дойдохте с джиповете, прехвърлихте се в автобусите, дадоха ви ботуши, вместо да ги дадат на хората, които запушват пробойните по дигите и решихте проблеми\", коментира депутатът от  ГЕРБ Владимир Тошев  и добави, че не знае дали като управляващи и опозиция си говорят от микорфоните в пленарната зала - ще помогнат на хората от Брегово.\"В момента се решават проблемите по отводняването на подпочвените води\", обясни депутатът от ГЕРБ и добави, че според него наводнението е в резултат на нерегламентирано обработване на блатни земи. \"Въпросът е кой обработва тези земи? Дали залятата площ е 5000 дка, дали обработваемата засята територия е 2000 дка и дали има някаква роднинска, близка връзка с кмета на община Брегово\", каза още народният представител от ГЕРБ. Тошев обвини Попов, че не е запознат със ситуацията в Брегово. Социалистът обаче отговори, че не просто знае каква е ситуацията, но знае още, че хората в Брегово се страхуват да пият вода от чешмата, защото не знаят какво е качеството й. \"Много добре съм запознат. Запознат съм, че до ден днешен на кмета на община Брегово не е даден какъвто и да е официален документ за качеството на питейната вода в Брегово. Кметът със собствени усилия на общината се опитваше да отводнява наводнените територии\", каза Попов.", "date": "2018.03.22", "title": "БСП: Бедстващата община Брегово е наказана от ГЕРБ"}
{"url": "https://offnews.bg/112/20-godishno-momiche-e-bilo-prebito-v-studentski-grad-677193.html", "text": "20-годишно момиче е било нападнато и пребито тази сутрин към 05:45 ч. в Студентски град в София, съобщава bTV. Инцидентът станал, когато момичето се прибирало от дискотека.Пострадалата сама се обадила на 112 и съобщила за нападението.По първоначална информация нападението е било с цел грабеж – искали са да ѝ вземат дамската чанта.Извършителите се издирват, но към момента не се знае колко души са били. По непотвърдена информация става въпрос за двама нападатели. Единият дори насочил пистолет срещу момичето.Момичето е удряно по главата и по лицето, настанено е в болница с множество охлузвания, без опасност за живота.", "date": "2018.03.22", "title": "20-годишно момиче е било пребито в Студентски град"}
{"url": "https://offnews.bg/obshtestvo/skala-blokira-liniata-plovdiv-karlovo-677212.html", "text": "Движението на влаковете между Долна махала и Карлово е преустановено. Причината е паднала около около 50 куб. м скална маса от преовлажняване на ската и големите температурни амплитуди.Създадена е организация за разчистване, тежка механизация и аварийни екипи на НКЖИ пътуват към мястото. Районът е достъпен единствено по железен път, което допълнително затруднява дейностите по осигуряване на проходимост на жп участъка.Очаква се в рамките на деня движението в участъка да бъде възстановено.Клиентите на националния железопътен превозвач от крайградските пътнически влакове № 82201 (Пловдив-Карлово) и № 82202 (Карлово-Пловдив) са превозени с автобуси в участъка Долна махала-Баня.Осигурен е превоз с автобуси за пътниците от всички влакове през деня до възстановяване на движението по направлението Пловдив-Карлово.", "date": "2018.03.22", "title": "Скала блокира линията Пловдив-Карлово"}
{"url": "https://offnews.bg/politika/okonchatelno-bez-obshtestveni-porachki-za-remontite-na-ogradata-po-gr-677196.html", "text": "Ремонтът на оградата по границата с Турция няма да минава през обществени поръчки. Това решиха окончателно депутатите, като приеха промени в Закона за обществените поръчки.Промените бяха приети с 94 гласа \"за\", 51 \"против\" и 8 \"въздържал се\".БСП и ДПС бяха против приемането на текстовете, а опасенията им бяха, че така се отваря широка врата за да далавери и корекционни схеми.\"Този закон урежда една далавера. Около тази оградата продължават да се въртят нечисти дела от самото започване на този строеж до момента\", коментира Хамид Хамид от ДПС.Социалистите пък отправиха сериозни критики за състоянието на оградата и обвиниха управляващите, че с промените се опитват да го прикрият. \"Оградата е като швейцарско сирене. От един филм, нещата ще се превърнат в сериал\", обяви депутатът от БСП Иван Иванов. От партията на Корнелия Нинова определиха промените в закона като \"закон за златната дупка\".\"Златна дупка има само в аргументите срещу този закон\", отговори на обвиненията един от вносителите на промените - депутатът от ОП Христиан Митев.\"Понеже става въпрос за дупки, да не би да обсъждаме дупките в Цанков камък. Може би колегите се оглеждат във водното огледало на Кърджали. Ако става въпрос за тези дупки, нека темата да бъде дебат, но в друго време\", добави народният представител от ГЕРБ Димитър Лазаров.От опозицията казаха още, че с тези промени се цели да освободи Министерския съвет от отговорността за оградата по границата и да натовари с нея областните управители. \"Защо от управляващото мнозинство правите това предложение, когато специализираната прокуратурата е образувала досъдебно производство. Очевидно е, че не е, за да се направи процедурата по-бърза и по-ефективна\", коментира социалистът Филип Попов. Той подчерта, че и в действалия досега закон е имало възможност за спешни и неотложни ремонти да не се пуска обществена поръчка.\"Не мога да разбера каква връзка има между законопроекта и провежданото досъдебно производство в Специализираната прокуратура. Едното няма нищо общо с другото\", отговори Митев.Павел Шопов от Обединените патриоти определи новите текстове като прагматични и добави, че те вършат работа.\"Всичко, което допринася за по-лесната поддръжка и експлоатация е добре дошло\". За колегите от БСП въпросът е обект на опозиционност и нищо друго. За ДПС нещата са съвсем различни – за тях това е проблем, защото оградата отделя страната ни от Турция\", добави той. ", "date": "2018.03.22", "title": "Окончателно: Без обществени поръчки за ремонтите на оградата по границата"}
{"url": "https://offnews.bg/obshtestvo/na-pet-mesta-v-sofia-remonti-spirat-vodata-677130.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Почистване и ремонт на филтри на редуктори за налягане на ул. „Бреза“ и ул. „Бистришко шосе“, с. Бистрица, налага спиране на водоподаването от 10:00 до 18:00 часа на ул. „Просвета“, ул. „Борова гора“, ул. „Еделвайс“, ул. „Щастливеца“, ул. „Шипка“, а от 09:00 до 18:00 часа на вилна зона „Бункера“Във връзка с подмяна на сградно водопроводно отклонение на бул. „Евлоги и Христо Георгиеви“, Център, се налага спиране на водоподаването от 09:00 до 18:00 часа на бул. „Евлоги и Христо Георгиеви“от ул. „Георги Сава Раковски“ до ул. „Проф. Никола Михайлов“. Подмяна на спирателен кран на ул. „Акад. Стоян Аргиров“, вилна зона „Симеоново-Драгалевци“, налага спиране на водоподаването от 09:00 до 17:00 часа на ул. \"Монах Спиридон\", ул. \"Поветица\", ул. „Красива гледка\", ул. \"Акад.Стоян Аргиров\" от ул. \"Монарх Спиридон\" до № 23.Реконструкция на уличен водопровод на ул. „Александър Стамболийски“, с. Казичене, налага спиране на водоподаването от 09:30 до 21:30 часа в района на ул. „Христо Ботев“ от ул.“ Цар Борис III“ до ул. „Георги Бенковски“, ул. „Александър Стамболийски“ от ул. „Димитър Ашов“до ул.“Околовръстна“, ул. „Младост“ .Ремонт на уличен водопровод в с. Локорско налага спиране на водоподаването от 09:00 до 21:00 часа на кв. „Световрачене“ – по ул. „Синчец“ от ул. „Околовръстен път“ до ул. „Железопътна“.", "date": "2018.03.22", "title": "На пет места в София ремонти спират водата"}
{"url": "https://offnews.bg/sviat/povdignaha-obvinenia-na-nikola-sarkozi-zaradi-pari-ot-kadafi-677188.html", "text": "Бившият френски президент Никола Саркози получи обвинения в разследването по подозрения за финансиране на предизборната му кампания през 2007 г. от режима на тогавашния либийски лидер Муамар Кадафи. Срещу него е започнато разследване за пасивна корупция, което представлява вземане на подкупи, незаконно финансиране на предизборна кампания и незаконно получаване и притежание на либийски държавни средства.63-годишният френски политик бе освободен след два дни разпити и поставен под съдебен контрол. Саркози бе президент на Франция от 2007 до 2012 г. В първата година от мандата си той посрещна Кадафи в Париж на държавно посещение.", "date": "2018.03.22", "title": "Повдигнаха обвинения на Никола Саркози заради пари от Кадафи"}
{"url": "https://offnews.bg/sviat/v-briuksel-obsazhdat-otnosheniata-es-turtcia-otravianeto-na-skripal-i-677189.html", "text": "Последното развитие на отношенията ЕС-Турция, отравянето на агента Сергей Скрипал в Солзбъри, американските мита върху стоманата и алуминия ще са част от темите, които ще бъдат обсъдени на днешния ден от заседанието на Европейския съвет в Брюксел. Отношенията ЕС –Турция ще бъдат дискутирани в контекста на неотдавнашните инциденти, породени от действията на турския военноморски флот в Изключителната икономическа зона на Кипър, като се очаква държавните и правителствени ръководители да приемат заключения по темата.Разговори се предвиждат и по митата от страна на САЩ върху вноса на стомана и алуминий и евентуалния ответен отговор на ЕС. Сред останалите теми ще бъдат Единният пазар, Европейският семестър, социални въпроси, както и Западните Балкани преди Срещата на върха на 17 май в София.Премиерът Бойко Борисов ще информира устно за изпълнението на предходните Заключения на Европейския съвет, включително за напредъка по реформата на Общата европейска система за убежище.Заключенията, които се очаква да бъдат приети ще приканват и към напредък по стратегиите за Единния пазар и Цифровия единен пазар, Плана за действие за Съюза на капиталовите пазари и Енергийния съюз. По социалните въпроси ще се наблегне върху осъществяването на Европейския стълб на социалните права и предстоящото предложение на ЕК за създаване на Европейска агенция по заетостта, съобщи БНР.В рамките на работна вечеря ще бъдат обсъдени въпроси, свързани с данъчното облагане в цифровата икономика.", "date": "2018.03.22", "title": "В Брюксел обсъждат отношенията ЕС-Турция, отравянето на Скрипал и американските мита"}
{"url": "https://offnews.bg/obshtestvo/naj-vkusnata-voda-e-v-staklena-butilka-pastarvata-pluva-samo-v-chista-677067.html", "text": "Тази година мотото на Международния ден на водата е да търсим отговорите на проблемите в природата. Хармоничното развитие на двете инфраструктури е свързано с принципа за устойчиво развитие - осигуряване на достъпност и стопанисване на водоснабдяването и канализацията за всички. Както и с другите принципи - унищожаване на бедността, на глада, здравословен начин на живот, който кореспондира с опазване на водните екосистеми и възстановяване на зелената инфраструктура.Водният цикъл на София включва яз. Бели Искър, река Бели Искър, в която се влива Черни Искър и продължават в р. Искър в горната й част до язовир Искър. От него част от водата отива в пречиствателна станция Бистрица за питейни води, където се пречиства и влиза във водоснабдителната система на столицата с много добро качество. След това използваната вода отива в градската канализация и преминава в пречиствателната станция за отпадъчни води \"Кубратово\". Пречистени, до равнище, отговарящо на комплексното разрешително, водите отиват обратно в река Искър. В тази средна част на р. Искър - между Прокопаник и Габровница, се установява замърсяване на водата, което се дължи на натрупване в седиментите на замърсители още от времето, когато е нямало пречиствателни станции. Една от причините тази част от реката да бъде замърсена са притоците - река Лесновска се счита за една от най-замърсените реки в България в частта на вливането й в р. Иск ър.Хубавото на естествените водни тела е, че те имат мощен потенциал да се самопречистват. Но и минералните води, които пием, преминават пречистване и обработка. В днешно време се счита, че материалът, от който са изработени бутилките, трябва да е такъв, че да не се отделят токсични съединения при дълго съхранение или висока температура през летните месеци. Въвеждат се биоразградими пластмаси. Това обаче не може да се каже за всички пластмасови бутилки, които се употребяват в момента. Най-добрата бутилирана вода е в стъклени бутилки, тя е и най-вкусна и най-скъпа. Една от целите на проекта \"Жива вода\" беше да се покаже, че качеството на водата в реката и язовира представлява една комплексна величина, в която участват различни организми - хидробионти. С дейността си те играят ролята на фактори за самопречистване. Има микроорганизми, които разграждат замърсителите, растения, макрозообентос, който се храни с бактерии. Целта ни бе да докажем, че за да се поддържа качеството на водата и доброто екологично състояние на водните тела, трябва да те да съдържат целия комплекс от организми, за необходими за пречиствателния процес. Всички те играят и ролята на индикатор за екологичното състояние на водата. Има формула, по която може да се прецени колко замърсяване може да поеме самопречиствателният процес на реката. Това обаче е крехък баланс, ако замърсяването превиши потенциала за самопречистване, започва натрупване на замърсители в седиментите.Горната част на р. Искър до София е чиста река, именно защото потенциалът й за самопречистване е по-висок от замърсителите, които се влизат в нея. И защото е високопланинска, както и поради факта, че всички населени места, за да си заустват водите в нея, са задължени да пречистват водите си. Най-голямото населено място е гр. Самоков, който има една от най-добрите пречиствателни станции.Язовир Искър също има много силен самопречиствателен потенциал и това позволява в пречиствателна станция \"Бистрица\" да влиза вода, която може да бъде обработена до питейна вода. Не може да се каже еднозначно обаче, че ако в една река има риба, тя задължително е чиста. Има такива, които се приспособяват към средата - дънните риби се адаптират към по-големи замърсявания. Индикатор за чиста вода е пъстървата. В горната част на р. Искър например има пъстърви.Извън зелената инфраструктура - София има една от най-модерните пречиствателни станции за питейни води, с много добра технология и контрол и би трябвало да пием една от най-качествените и вкусни води. До сградите идва чиста качествена вода - ако някъде в града водата не е добра, проблемът трябва да се търси в локалното водоснабдяване, в тръбите на блока.Що се отнася до другата пречиствателна станция - Кубратово, за отпадъчни води, технологиите са съществено подобрени. Водата се пречиства до отстраняване на въглерод, водород азот и фосфор едновременно, което предполага всички замърсители, а утайката, която се получава в резултат на пречиствателния процес, отива в метан танкове. Те произвеждат алтернативно гориво биогаз, което захранва нуждите от енергия на самата пречиствателна станция. Метанът идва от твърдите замърсители и утайките, от които чрез анаеробни процеси се образува биогаз - метан, въглероден диоксид, малко водород, като преобладава метанът. Така водите взети от околната среда се връщат в нея, а твърдите отпадъци стават на енергия.Иновациите са да се работи по увеличаване на метана в биогаза и той да се използва за захранване на автомобили, но това тепърва се разработва от млади учени. Това също влиза в \"Живата вода\", защото водата ражда енергия по различни начини. Веднъж в каскадата ражда чиста енергия, втори път „от замърсителите“ отново се ражда възобновяема енергия. И така водата в зелените и сиви инфраструктури функционира в полза на кръговата икономика.От един Франкенщайн, каквито са замърсените води, ще направим едно чудо - екологично гориво. Екипи от института по микробиология работят по това да се увеличи в биогаза не метанът, а водородът. Той е едно още по-чисто и по-калорично гориво, няма да има въглеродни емисии при неговото използване. Но това засега е в сферата на мечтите, защото проблемът е в съхранението му като силно избухливо вещество. ", "date": "2018.03.22", "title": "Най-вкусната вода е в стъклена бутилка, пъстървата плува само в чиста река"}
{"url": "https://offnews.bg/obshtestvo/poreden-protest-v-zashtita-na-pirin-677190.html", "text": "Поредна акция в защита на Пирин ще се проведе днес пред Министерството на земеделието и храните от 11,30 часа. Поводът е среща при министър Румен Порожанов, на която ще се обсъжда предложение за забрана на износ на дърва за огрев, ако са добити от държавни гори.Природозащитниците подкрепят забраната. Те настояват и за отмяна на решение, което дава повече възможности за строителство в планината, както и за оставката на екоминистъра Нено Димов.", "date": "2018.03.22", "title": "Пореден протест в защита на Пирин"}
{"url": "https://offnews.bg/112/mazh-otkradna-obshtinsko-darvo-v-s-kriva-bara-677197.html", "text": "Полицаи от Козлодуй са разкрили извършителя на нетрадиционна кражба в село Крива бара.От полицията във Враца съобщиха, че 2 март в селото е установено, че има отрязано дърво, което било \"общинска собственост на тротоарна площ\". Целта на извършителя била да открадне дървото, съобщават от ОДМВР-Враца.След оперативно-следствени действия на служители на РУ Козлодуй извършителят е установен - това е 34-годишен мъж, жител на селото. ", "date": "2018.03.22", "title": "Мъж открадна общинско дърво в с. Крива бара"}
{"url": "https://offnews.bg/obshtestvo/spirat-kamionite-po-hemus-i-trakia-zaradi-snega-677199.html", "text": "Близо 440 машини почистват пътните настилки по републиканската мрежа в районите със снеговалеж. Обработката на настилките продължава, за да се осигури безопасността на пътуването при зимни условия. Най-интензивен е снеговалежът в Западна България, съобщиха от Агенция \"Пътна инфраструктура\".Прогнозата на метеоролозите е за валежи през целия ден. Шофьорите трябва да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.Поради обилния снеговалеж временно се ограничава движението на камионите над 12 тона по магистрала „Тракия“ на територията на Софийска област - от км 0+000 до км 55+600. На магистрала „Хемус“ движението на МПС над 12 тона е ограничено само в посока София, като товарните МПС се спират при Ботевград.За снегопочистване временно е ограничено преминаването на всички автомобили в посока София по автомагистрала „Люлин“. Шофьорите на леки автомобили се насочват по обходен маршрут по път I-1 Владая - София. В посока Перник на магистрала „Люлин“ е ограничено движението на товарните автомобили над 12 тона, трафикът на автомобилите до 12 тона е без ограничение. Тежкотоварните автомобили е необходимо да изчакват на място.Заради силния снеговалеж и за снегопочистване временно е ограничено движението на товарните автомобили над 12 тона през прохода „Предел“, по път II-84 Велинград – Якоруда, по път II-62 Самоков - Дупница и по път III-822 Самоков – Ихтиман. Ограничен е и трафикът на превозните средства над 12 тона с ремаркета и полуремаркета по път III-842 Юндола – Белово. Обходният маршрут за шофьорите е по път Белово - Варвара - Велинград - Юндола.Областните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.03.22", "title": "Спират камионите по Хемус и Тракия заради снега"}
{"url": "https://offnews.bg/ikonomika/vragat-na-bdzh-e-razkrit-zhurnalist-ot-offnews-e-video-677206.html", "text": "Врагът на българските железници е разкрит! Оказва се, че той не е друг, а журналистът от OFFNews Светослав Метанов. Това става ясно от записа на пресконференцията във вторник на БДЖ с участието на зам.-министъра на транспорта и бивш шеф на борда на жп компанията Велик Занчев и изпълнителният директор на Изпълнителна агенция \"Автомобилна администрация\" (ИАЖА) Веселин Василев.На сбирката в централата на жп компанията на столичната ул. \"Иван Вазов\" Веселин Василев обяснява, че няма конфликт на интереси със собственика на фирмата \"Жп Тракция\" и добавя:Медийната изява на Занчев, Василев и БДЖ бе свикана на пожар, след като два от общо трите завода за ремонт на локомотиви в България, обвиниха държавната компания в уреждане на обществени поръчки с милионен бюджет в полза на новопоявила се частна компания на пазара \"Жп Тракция\". Неин собственик е Николай Кръстев, който е бивш заместник на шефа на ИАЖА Веселин Василев по времето когато той е управлявал жп компания, свързана с известния бизнесмен Васил Божков. Именно Василев издава лиценз за извършване на жп ремонти на бившия си заместник за извършване на ремонт на локомотиви, а компанията веднага започва да печели апетитни обществени поръчки на БДЖ. Разследването по темата  бе включено в \"Черна книга на правителственото разхищение в България 2017\", която се издава от Фондация за свободата \"Фридрих Науман\" със съдействието на Института за пазарна икономика.Предприятията \"Експрес Сервиз\", Русе и българо-хърватският джойнт венчър \"БДЖ Кончар\" потвърдиха точка по точка друго разследване на OFFNews от миналия петък - , което разкри, че \"БДЖ-Пътнически превози\" са обявили поръчка, с която искат да възложат ремонт на 9 локомотива срещу над 4 милиона лева, а според тръжната документация се оказва, че държавното дружество ще свърши над 80 процента от работата съвсем сама. Дейностите ще се извършват в халета на БДЖ, от служители на БДЖ, с инструменти и оборудване на БДЖ и с резервни части на БДЖ. Фактурите обаче ще заминават към частна фирма. По повод разследването на OFFNews транспортният министър Ивайло Московски вече възложи цялостен одит на обществена поръчка с предмет: „Извършване на планова техническа поддръжка (ТП, МПР и ГПР) и извънпланова техническа поддръжка (РН) на електрически локомотиви серия 46200 и електрически локомотиви 44001 и 44002, собственост на „БДЖ-Пътнически превози” ЕООД за тригодишен период”.Проверката на откритата процедура, която се извършва от Звеното за вътрешен одит към МТИТС, все още не е приключила, а офертите по въпросната процедура би трябвало да бъдат отворени утре.Остават въпросите колко кандидати са поискали сладката поръчка \"не правиш нищо - вземаш милиони от българския данъкоплатец\" и кои от изброените по-горе факти са лъжа.", "date": "2018.03.22", "title": "Врагът на БДЖ е разкрит! Журналист от OFFNews е (видео)"}
{"url": "https://offnews.bg/obshtestvo/video-sluzhitel-na-kat-pomaga-na-zakasal-avtomobil-v-sofia-677214.html", "text": "Служител на пътна полиция бе заснет как бута и помага на закъсал автомобил в София.Видето бе пуснато днес във Фейсбук групата .Времето днес в цялата страна е снежно и затруднява трафика на много места, включително и в столицата.Кадрите показват как полицаят бута колата, за да я изведе на безопасно място и да не застрашава другите участници в движението.Видео:", "date": "2018.03.22", "title": "Видео: Служител на КАТ помага на закъсал автомобил в София"}
{"url": "https://offnews.bg/sviat/tramp-i-dzho-bajdan-si-razmeniha-zakani-za-boj-677256.html", "text": "Американският президент Доналд Тръмп се закани, че ще надвие на бой бившия вицепрезидент Джо Байдън, ако последният изпълни заплахата си \"да му хвърли як пердах\", предаде Асошиейтед прес.В реч в университет в Маями във вторник, Байдън подложи на остра критика Тръмп, като напомни за отправените му обвинения в сексуален тормоз. Той спомена публикуван през 2005 г. видеозапис, в който Тръмп се хвали пред събеседник, че има успех сред жените, на които се харесвало, когато той ги задява.\"Питаха ме дали бих искал да вляза в дебат с този джентълмен (Тръмп), и аз казах: Не!\" - заяви Байдън пред студентите, поддръжници на неговата Демократическа партия. - \"Ако бяхме ученици в горните училищни класове, бих го завел зад физкултурния салон и бих му хвърлил як пердах.\"Днес Тръмп отвърна в Туитър: \"Лудият Джо Байдън се опитва да се прави на нахакано момче. А той, всъщност, е умствено и физически слаб и въпреки това ме заплашва за втори път с физическа разправа. Но той не ме познава - веднага ще бъде сразен и ще лее горчиви сълзи. Не заплашвай хората, Джо!\"", "date": "2018.03.22", "title": "Тръмп и Джо Байдън си размениха закани за бой"}
{"url": "https://offnews.bg/politika/rumen-radev-se-sreshta-s-beniamin-netaniahu-i-mahmud-abbas-677187.html", "text": "Президентът Румен Радев ще проведе среща с министър-председателя на Държавата Израел Бениамин Нетаняху днес. Българският държавен глава ще разговаря с Роберт Сингер, вицепрезидент и главен изпълнителен директор на Световния еврейски конгрес.Радев ще посети и Палестина. По време на официалното посещение в Рамала българският държавен глава ще разговаря със своя палестински колега Махмуд Аббас.Двамата ще обсъдят перспективите за развитието на двустранните българо-палестински отношения. Задълбочаването на политическия диалог и на сътрудничеството в сфери като търговско-икономическите контакти, образованието, науката и културата ще бъдат във фокуса на срещата.", "date": "2018.03.22", "title": "Румен Радев се среща с Бениамин Нетаняху и Махмуд Аббас"}
{"url": "https://offnews.bg/obshtestvo/magistrala-hemus-tane-v-sniag-kilometrichni-zadrastvania-i-avariral-677255.html", "text": "Само няколко часа, след като Агенция \"Пътна инфраструктура\" съобщи, че по републиканските ни пътища близо 440 снегорина работят 24 часа в денонощието, потребителка на социалната мрежа Facebook публикува видео, в който ясно се вижда неизчистената и заснежена магистрала \"Хемус\" в близост до село Врачеш.В клипа се вижда още, че в в посока София има километрично задръстване във всички ленти, предизвикано от два аварирали ТИР-а.След като рано сутринта от АПИ забраниха предвижването на тежкотоварни камиони по републиканските ни пътища поради зимната обстановка, около 12:30 часа на сайта на агенцията бе публикувано съобщение, че то е възстановено.", "date": "2018.03.22", "title": "Магистрала \"Хемус\" тъне в сняг, километрични задръствания и аварирали ТИР-ове"}
{"url": "https://offnews.bg/obshtestvo/sniag-viatar-i-vielitci-iz-tcialata-strana-677154.html", "text": "Оранжев и жълт код в цялата страна за дъжд, сняг и вятър е обявен за днес. В Северна България ще има условия за виелици и навявания. Оранжев код заради очаквани снеговалежи и вятър и обявен за областите в Северна и Северозападна България. Предупреждението за втора степен на опасност е за областите Видин, Монтана, Враца, Ловеч, Плевен, Велико Търново и Габрово, Русе, Търговище, Разград, Силистра, Шумен, Добрич, Варна, София област, София град, Перник и Кюстендил.В тези райони ще се образува снежна покривка 15-30 см, в Предбалкана и повече. Ще духа умерен и временно силен североизточен вятър. Жълт код е за дъжд и сняг обявен за областите Благоевград, Пазарджик, Пловдив, Смолян, Кърджали, Хасково, Стара Загора, Сливен, Ямбол и Бургас. Температурите ще се понижават и към 14 часа ще са между минус 3 и 2 градуса, по-високи в крайните югозападни райони.Утре валежите и вятърът отслабват, но остава студено. ", "date": "2018.03.22", "title": "Сняг, вятър и виелици из цялата страна"}
{"url": "https://offnews.bg/112/avtobus-i-tir-se-blasnaha-na-patia-ruse-biala-677259.html", "text": "Автобус и ТИР се сблъскаха на пътя Русе - Бяла, на разклона за град Две могили. Автобус на фирма \"Етап\" се е блъснал в движещ се пред него ТИР, съобщи БНР.Няколко от пътниците в автобуса са пострадали леко. От Русе са изпратени три линейки.Движението се отклонява през град Две могили. Движението в района е затруднено.", "date": "2018.03.22", "title": "Автобус и ТИР се блъснаха на пътя Русе - Бяла"}
{"url": "https://offnews.bg/offtopic/spasenite-balgarski-shtarkeli-stignaha-do-mezhdunarodnite-medii-677215.html", "text": "Доброто дело на Сафет Халид, който спаси няколко щъркела от премръзване край селото си Зарица, стигна до международния печат.За постъпката на Халид съобщиха медии като  и Франс Прес.В британския сайт са публикували и докосващи снимки на Халид и неговите нови приятели.Мъжът от с. Зарица сподели за постъпката си преди няколко дни в социалните мрежи и оттогава стана същинска звезда в медиите.\"Тази нощ спасихме живота на четири щъркела, които бяха сковани и замръзнали от поледицата\", написа Халид преди дни.За своята добра постъпка Халид бе и награден от Министерството на околната среда с печка за отопление.", "date": "2018.03.22", "title": "Спасените български щъркели стигнаха до международните медии"}
{"url": "https://offnews.bg/obshtestvo/ekolozi-iadem-morski-darove-s-plastmasovi-chastitci-677213.html", "text": "Екоорганизации искат спешни действия за ограничаване на пластмасовите торбички, чаши, бутилки и посуда в България. Една година от началото на кампанията „Свободни от пластмаса\" отбелязват днес „За Земята\" и „Грийнпийс\" – България. От екоорганизациите напомнят, че нуждата от адекватни мерки за справяне с пластмасовите отпадъци в природата не търпи отлагане. Трите основни проблема у нас са използването на еднократни пластмасови чаши за вода в детските градини, растящото потребление на пластмасови торбички за пазаруване и наличието на пластмасови бутилки от напитки в масово разпространените незаконни сметища и замърсявания в България.Деница Петрова от „Грийнпийс\" – България коментира, че „краят на масовото ползване на еднократни пластмаси е неизбежен, ако искаме да пием чиста вода, а не пластмасова супа.\" Резултатите от изследване на учени от БАН, проведено в рамките на кампанията „Грийнпийс\" за намаляване на пластмасовите отпадъци показват, че българското Черноморие е сред най-замърсените с микропластмаса в света. Микропластмасата включва парчета от пластмасови изделия, влакна от изкуствени материи и гранули от козметични препарати. Друг сериозен проблем в световен мащаб са дрехите от полиестер и други изкуствени материи, които при всяко пране отделят стотици хиляди миниатюрни власинки. Te не се задържат нито от филтрите на пералните машини, нито от водопречиствателните станции. „Крайно време е и България да забрани пластмасовите торбички за пазаруване. Съществуващата екотакса не променя постоянно растящото потребление на всички видове полиетиленови торбички у нас, огромна част от които бързо се превръщат в замърсяващи отпадъци в сметищата, деретата и морето\", казва Евгения Ташева от „За Земята\".Министерствата на здравеопазването, образованието и околната среда и водите не бива да пренебрегват повече наболелия въпрос с използването на стотици милиони пластмасови чаши за еднократна употреба в детските градини в България. Това възпитава погрешни представи, които са в разрез с отговорното поведение, необходимо за кръгова икономика. Подобно на скандинавските страни, Германия, Холандия и много други, време е и в България да се разшири обхвата на депозитната система за опаковки за напитки, така че да включва и пластмасовите бутилки и други опаковки за напитки. По този начин ще се събират голямо количество висококачествени суровини за рециклиране, докато се спестяват обществени средства за почистване на нерелгаментирани замърсявания.В рамките на българското председателство на Съвета на ЕС министрите на околната среда ще решат какво да бъде предстоящото европейско законодателство за ограничаване на еднократните пластмасови изделия. Въпреки обещанията за справяне с проблема обаче, на всички събития от Европредседателството водата се сервира в пластмасови шишета.Поради голямата обществена значимост на проблема „За Земята\" и „Грийнпийс\" – България настояват за прозрачен процес на вземане на решения с участието на гражданите и за пореден път призовават министъра на околната среда и водите да премине от думи към действия и в най-кратък срок публично да оповести план за ограничаване на прекомерната употреба на еднократни пластмасови изделия у нас. ", "date": "2018.03.22", "title": "Еколози: Ядем морски дарове с пластмасови частици"}
{"url": "https://offnews.bg/kakvi-sa-pravata-ni-kato-potrebiteli/kakvo-e-tajmshear-i-kak-da-izbegnem-kapanite-677248.html", "text": "Какво е таймшеър (timeshare - англ.)? До скоро това беше просто екзотичен вариант за почивка сред по-заможните граждани в Европейския съюз. В последно време обаче купуването на право на ползване на къща или апартамент в туристически комплекс за почивка за определен период през годината, при което разходите по поддръжката на имота се поделят между всички собственици, става все по-популярно и сред българите.Но успоредно с възможностите има и проблеми. Регистрира ги Европейският потребителски център - България, който получава сигнали от хора, станали жертва на съмнителни практики за продажба на ваканционни клубни сертификати. Затова и ЕПЦ публикува съвети за реакция в подобни случаи.Например разхождайки се по плажа или отивайки на екскурзия до приятна дестинация, туристите могат да попаднат на търговски представители, които им предлагат възможности за теглене на скреч карти с награда. Туристът винаги печелят. За да си вземе наградата обаче, трябва да се включи в обиколка с екскурзовод в луксозен хотелски комплекс на фона на дълга и агресивна търговска презентация. Предлага се възможност за ВИП сертификат, като на потребителя се внушава, че цената на имота е висока само в началото, а постепенно намалява. Така човек преценява, че попада на изгодна сделка. Но няма време да прочете договора спокойно, а след подписването му туристът трябва незабавно да направят авансово плащане. В някои от Европейските потребителски центрове в мрежата ни ECC-Net жертви са се оплаквали, че дори били придружавани до банкомата, за да изтеглят пари. В жалбата си до ЕПЦ България един от потребителите разказва, че е имал не повече от 30 минути, за да прегледа предварителния договор, който бил на английски език, в него нямало общи срокове и условия. Човекът плащал няколко вноски, като не получавал платежни документи. Договорът получил едва няколко месеца по-късно, пак на английски език, като се оказало, че трябва да плаща и такси, за които той не бил уведомен по време на презентацията.Какво трябва да знаете?• Ако договорът включва \"ограничени наличности\", може да се получи така, че апартаментът никога не е свободен, когато искате да го ползвате.• Когато не можете да използвате ваучера (например поради заболяване), губите авансовото плащане.• Цената за ваканционните сертификати е много висока, като в тях не се включват самолетни билети, трансфер до мястото, както и храна и напитки.Как да се защитите?- Независимо колко привлекателна е наградата в една такава томбола, не се увличайте и не взимайте подобна скреч карта. Не отивайте на представянето на продажбите.- Ако все пак отидете и гледате презентация - не подписвайте договор! Не плащайте нищо! Не може да бъдете принудени да платите предварително депозит – вземете договора вкъщи и го прочетете на спокойствие, преди да се съгласите и да сложите своя подпис на листа.- Ако все пак подпишете, но размислите, имате 14 дни от подписването на контракта, за да го анулирате безплатно.- В случай че имате проблеми с ваканционен клуб в друга държава от ЕС, Исландия и Норвегия, то може да се обърнете за съвет и безплатна помощ към ЕПЦ България.", "date": "2018.03.22", "title": "Какво е таймшеър и как да избегнем капаните"}
