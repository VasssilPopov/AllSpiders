{"url": "https://m.offnews.bg/news/Lajfstajl_18806/Geroite-na-Disni-v-moderniia-sviat-snimki_660444.html", "text": "Пинокио със селфи стикАнглийският илюстратор Том Уорд актуализира героите на Дисни, като показва какъв би бил техният живот през 2017 година и за жалост, някои от тях изглеждат наистина зловещо.Русалката Ариел е с две опашки заради токсичните отпадъци, изхвърляни в морето. Пинокио пък използва дървения си нос за селфи стик. Питър Пан използва умението си да лети, за да шпионира хората в домовете им. А слончето Дъмбо продава бивните си.„Героите на Дисни са толкова емблематични, че реших, че ако ги „внедря“ в съвременния свят, това може да ни помогне да го видим с нови очи и да обсъдим някои важни въпроси като цирковите животни, замърсяването и търговията със слонова кост“, каза Уорд пред Mashable.Ето какви послания ни изпраща даровитият художник:", "date": "2017.07.13", "title": " Героите на Дисни в модерния свят (снимки)"}
{"url": "https://m.offnews.bg/news/Temida_18762/Tcatcarov-razsledva-koj-iznudval-Mareshki-za-biznesa-s-goriva_660461.html", "text": "Главният прокурор се самосезирал и е разпоредил проверка на Софийската градска прокуратура (СГП) да провери твърденията на Веселин Марешки, че е бил изнудван да спре бизнеса си с горива. лидерът на \"Воля\" направи, след като прокуратурата му повдигна обвинения за изнудване. Бизнесменът заплаши с предсрочни избори през септември и че ще стане изключително агресивен към управлението, ако то не започне да работи по неговите три приоритета - корупция, контрабанда и картелите.\"Поставиха ми тежко условие в края на май да прекратя бизнеса си с горивата\", заяви той без да посочи кой е поставил условието. Само загатна: \"Тези, които мародерстват този бизнес, ни го поставиха\".В четвъртък следобед от държавното обвинение съобщиха, че Цацаров се е самосезирал по публикации в медиите, \"отразяващи твърдения на Веселин Марешки пред медиите в парламента за упражнен спрямо него натиск, във връзка с повдигнатите днес обвинения на народния представител\".„Едно от нещата, което ми беше поставено като много тежко условие е да прекратим до края на май бизнеса с горива“, е заявил Веселин Марешки. Според Марешки исканията към него били не само политически, но и икономически, и идвали от хора, които „мародерстват този бизнес, имат възможност да поставят такива услови“, посочват от прокуратурата.Главният прокурор разпореди на Софийска градска прокуратура незабавно започване на проверка на изнесените данни.", "date": "2017.07.13", "title": " Цацаров разследва кой изнудвал Марешки за бизнеса с горива"}
{"url": "https://m.offnews.bg/news/Sviat-_12/Malta-uzakoni-gej-brakovete_660438.html", "text": "Католическият остров Малта гласува за узаконяване на бракове между лица от един и същи пол.Парламентът се съгласи да измени мярката за брак в Малта, като вече родовото различие в думите \"съпруг\" и \"съпруга\" няма да се използва, предаде Би Би Си.Думите за майка и баща също се изменят. Майката ще се нарича \"родител, който е родил\", а бащата ще се нарича \"родител, който не е родил\".Премиерът на Малта Джоузеф Мускат, който превърна равенството в главен приоритет след преизбирането, заяви: \"Това е историческо гласуване. Това показва, че нашата демокрация и общество са достигнали ниво на зрялост и сега можем да кажем, че всички сме равни.\"Въпреки опозицията от страна на католическата църква, само един от депутатите гласува против изменението.Извън парламента промяната беше отпразнувана от стотици, които се събраха на площад извън кабинета на премиера за парти, организирано от Малтийското движение за гей права.", "date": "2017.07.13", "title": " Малта узакони гей браковете"}
{"url": "https://m.offnews.bg/news/Stil_18811/Opasni-himicheski-saedineniia-dori-i-v-drehite_660348.html", "text": "С какви видове химикали се обработват дрехите?Случвало ли ви се е да обръщате специално внимание на материите, от които са изработени дрехите? Може би вече имате горчивия опит с неприятен кожен обрив след обличане на нова дреха. Разбира се, бебетата и малките деца със своята деликатна кожа са особено чувствителни, но за съжаление некачествено третираните с различни химически съединения дрехи крият рискове и за възрастните.Не малка част от дрехите са ушити от потенциално предизвикващи алергия материи като латекс, ликра или спандекс. Освен това по време на производствения процес могат да са замърсени с различни химикали, които водят до различни заболявания. Например облеклото от микрофибър отделя при пране малки власинки, които попадат във водата и замърсяват околната среда.През септември 2016 година самолетният превозвач American Airlines пусна в обръщение нови униформи за своите над 70 000 служители. Скоро след това 100 пилота и 3000 стюарда се оплакали, че дрехите им причиняват редица болестни симптоми като кожни обриви, сърбеж, подуване на очите и общо неразположение. Фирмата, която е ушила униформите, е извършила редица тестове, които не открили нищо подозрително. На служителите била дадена алтернатива – да носят старите си униформи.Едни от най-дразнещите са агресивните оцветители - азо-анилиновите багрила. Те могат да доведат до различни кожни реакции – от леки до тежки. При контакт на тъканта с кожата (това се случва най-често в областта на кръста, врата, подмишниците и бедрата) може да има обширни зони на зачервяване, сърбеж и изсушаване на кожата. Багрилата могат да бъдат изпрани след няколко пранета, но дотогава ще продължават да причиняват неприятни симптоми.Формалдехидните смоли се използват, за да загладят структурата на тъканта и тя да не прави много гънки на свивките. Освен че е доказан канцероген, формалдехидът може да предизвика упорит кожен обрив. Често се среща в изкуствено боядисани дрехи, както и в дрехи с щампи. Можете да перете дрехите си и да измивате токсичните вещества, но те попадат в канализацията, а после техни следи са установени в рибата и дивата природа.Глифоза́тът (или глифосат, N-(фосфонометил)-глицин, C3H8NO5P e неселективен системен хербицид, един от най-често използваните. Заема първо място в света по производство. Може да се намери под търговското име Roundup, Glifor и др. Използван е при отглеждането на памук и така стига до памучните тъкани. През март 2015 година Международната агенция за изучаване на рака към Световната здравна организация публикува данни, според които глифозатът е възможен канцероген за човека. Освен това е в състояние да предизвиква хромозомни мутации в човешките клетки и промени в ДНК. По-късно е направен опит тези резултати да бъдат оборени. В САЩ са подадени искове от хора, които смятат, че са се разболели след контакт с глифозат. Хлорното избелване се използва за премахване на петна. То може да причини астма и респираторни проблеми. Среща се при преработка на памучните влакна, включително и денима. Снежнобелите памучни тениски може би сияят така след подобна обработка.Хлорното избелване, използвано за избелване и премахване на петна, може да причини астма и респираторни проблеми и се среща при преработката на влакна / памука, включително в деним.Разтворителите, които се използват за печатане на различни щампи, могат да отделят с течение на времето микрогазове, които могат да доведат до проблеми с черния дроб, както и репродуктивни проблеми.Флуоровъглероди, понякога наричани перфлуоровъглеводороди или PFC, се използват в униформите и връхни дрехи, които да са водоустойчиви и за да не се цапат лесно. Водоотблъскващият агент DWR се използва при якета, панталони, спални чували и палатки. Много производители на облекла като Adidas, H&M и др., са обещали да не използват вредните вещества. Но други отлагат това, тъй като настоящите алтернативи не са толкова ефективни. Според тях удобството клиентите им да са сухи и на топло си заслужават риска. От друга страна, тези съединения се натрупват в тялото и са канцерогенни и са токсични за околната среда.Бромираните забавители на горенето се използват за спиране на дрехите от изгаряне. Съдържат се също във възглавници, килими, матраци, електроника. Натрупването им води до безплодие, забавяне на неврологичното развитие, поведенчески проблеми при деца и пр. Те са идентифицирани в една от 17 високо приоритетни химични групи, които трябва да се избягват, за да се намали риска от рак на гърдата. Вредни са и за домашните любимци и дивата природа.Амонякът се използва за осигуряване на устойчивост на свиване. Намира се в естествените тъкани. Може да се вдиша и да причини изгаряне на носа и гърлото. Дразни очите.Тежки метали като олово, кадмий, хром и др. могат да се намерят в готовите дрехи. Достигат там след отпечатване на щампи или цялостно боядисване на материята.В световен мащаб големите компании започват да наблягат на информираността на населението. Често дрехи, които са евтини, са изработени с помощта на химически обезцветители на петната и различни „подобрители“.Знаете ли, че за производството на един чифт дънки са нужни около 20 000 литра вода?Това включва водата, необходима за поливането на памука и за различните обработващи процеси. Памучните култури използват 24% от всички инсектициди и 11% от всички пестициди в световен мащаб, а 25% от произвежданите в света химикали се използват в текстила.Без съмнение за това е отговорно и съвременното консуматорско общество, което държи да купува, за да доказва възможностите си. Една стара дреха може да е красива и стойностна. Като стар филм. Или като добре отлежало вино. Оставяме сравненията на вас, но не винаги новото е най-качествено и най-здравословно. ", "date": "2017.07.13", "title": " Опасни химически съединения дори и в дрехите"}
{"url": "https://m.offnews.bg/news/Politika_8/Zaplashili-Mareshki-da-spre-biznesa-s-goriva-toj-iska-predsrochni-izb_660432.html", "text": "Депутатът и бизнесмен Веселин Марешки, който днес бе привлечен като обвиняем за изнудване от съда, заплаши, че тръгва на предсрочни избори от септември и ще стане изключително агресивен към управлението, ако то не започне да работи по неговите три приоритета - корупция, контрабанда и картелите.Антикорупционното звено на прокуратурата привлече депутата под наказателна отговорност за това, че в периода от есента на 2012 г. до края на 2015 г. в няколко града е  им и други противозаконни действия.Марешки коментира в парламента , че е изнудвал аптекари. По думите му това е натиск, а някой е \"спуснал името му\". \"Това е намеса свише\", заяви депутатът.За делото срещу него за изнудване депутатът коментира: \"Декември прекратяват това производство с ясни указания, че няма доказателство за извършено престъпление, а сега отново се вади, без да има допълнително разследване\".„Няма нужда с такива измислени обвинения да ни правят послушни. С това нещо няма да им се получи”, добави той.Заради делата и обвиненията председателят на парламента Димитър Главчев поискал Марешки да не стои на председателската банка. Лидерът на \"Воля\" е зам.-председател на Народното събрание. Марешки обаче се обзаложи, че Главчев много по-бързо от него ще напусне банката.Лидерът на \"Воля\" изказа възмущението си, че откакто е дошло новото управление, нищо хубаво не се е случило в България. Затова, ако не се започне борба с неговите три приоритета - т.нар. ККК - корупция, контрабанда и картели, той щял да тръгне на избори.После обаче добави: \"Ще станем много послушни, ако започнат да работят срещу корупцията, картелите и осигуряване на нормални доходи в България и добра бизнес реда\".Марешки отново анализира кой е замесен в натиска срещу него, допусна това да е и опозицията. \"Според мен е свързано не само с политически и икономически интереси, всеки ден някой се опитва да е отгоре. Нещата между олигархия и политици са смесени\", коментира той.\", заяви той без да посочи кой е поставил условието. Само загатна: \"Тези, които мародерстват този бизнес, ни го поставиха\".Депутатът дори се срещал с премиера Бойко Борисов преди 2-3 дни, за да напомни за своите приоритети - трите ККК. Премиерът му обещал, че ще помисли за варианти.\"Големият проблем е, че сме независими\", заяви Марешки, но уточни, че техният проблем е, че не се върши нищо срещу картелите и контрабандите.\"Покрай всички тези шумотевици забравихме да задаваме въпроса „Кой“ и целия модел. КТБ ще бъде потулено, ясно е, че никой няма да разкрие къде са изчезнали парите ни. Защо бензиностанциите „Петрол“ са в Гриша Ганчев?“, попита той.В края на изявлението си Марешки коментира и изборите на ВСС: \"Никой не говори за качеството, а се прави нов модел 4:3:2:2, ако не знаете - ГЕРБ, БСП, Обединени патриоти и ДПС\".", "date": "2017.07.13", "title": " Заплашили Марешки да спре бизнеса с горива, той иска предсрочни избори"}
{"url": "https://m.offnews.bg/news/112_6/Dzhip-ubi-velosipedist-v-Plovdiv_660441.html", "text": "Шофьор с джип бутна и уби велосипедист в Пловдив тази сутрин, съобщават от МВР.Около 11.30 часа днес е подаден сигналът за катастрофата на ул. “Авксентий Велешки” в областния град. Според информацията, велосипедист с неустановена към момента самоличност бил ударен от автомобил “Нисан” с 49-годишен водач.С линейка пострадалият е транспортиран в болница, където по-късно издъхнал. Местопроизшествието е запазено и посетено от екипи на сектор “Пътна полиция” и Второ РУ.Шофьорът на колата е тестван са апарати за употреба на алкохол и наркотични вещества, резултатите са отрицателни. Причините и обстоятелствата около пътния инцидент се изясняват.", "date": "2017.07.13", "title": " Джип уби велосипедист в Пловдив"}
{"url": "https://m.offnews.bg/news/OFFTOPIC_18750/Misterioznite-zhitni-kragove-kraj-Sofiia-se-okazaha-piar-aktciia_660443.html", "text": "Не, не са извънземните! Мистерията с житните кръгове, които се появиха край близкото до София село Равно поле, се оказа пиар акция на водка Absolut.Замисълът на кампанията бил да се привлече внимание за повече толерантност и чуваемост между феновете на различните музикални стилове под надслов „Да се чуваме повече“.Инициативата бе представена със зрелищна инсталация от житни кръгове насред полята и звуково-светлинен пърформънс, на който станаха свидетели някои популярни музиканти, сред които Орлин Павлов, Поли Генова, Рут Колева, Дивна, Прея, Кристина Димитрова, Сашка Васева, Григовор, Жлъч и Гена, Иво Димчев, DJ Steven, Ясен Петров и Момчил Колев от известното българско дуо Дони и Момчил.Кампанията цели да насочи внимание към колаборации на музикални изпълнители от различни жанрове и отправя послание към феновете да бъдат по-толерантни и да се отърсят от предразсъдъците, свързани с любимите им стилове, и хората, които ги харесват или не, обясниха организаторите.На събитието стана ясно, че инсталацията е създадена, за да привлече внимание към темата за толерантността и да спечели повече съмишленици към каузата за пренебрегването на предразсъдъците в музиката.Проектът ще се развива през следващите месеци и ще представя неочаквани музикални срещи, за да чуем и видим на една сцена артисти, чиито фенове обикновено не биха се смесили. Инициативата е вдъхновена от факта, че музиката е най-близо до сърцето на съвременния човек и в музикалните предпочитания предразсъдъците са най-явни. Именно затова за старта на кампанията на една сцена застанаха Иван Шопов, който създава електронна музика, и Теодосий Спасов, който свири на кавал.", "date": "2017.07.13", "title": " Мистериозните житни кръгове край София се оказаха пиар акция"}
{"url": "https://m.offnews.bg/news/Sviat-_12/Neobichaen-trus-ot-5-8-po-Rihter-razliulia-Severna-Koreia_660448.html", "text": "Необичайно земетресение с магнитуд 5,8 бе регистрирано днес в Японско море край бреговете на Северна Корея, съобщи Геофизичният институт на САЩ, цитиран от БТА.Земетресение с такъв размер е рядкост за този район, но не е безпрецедентно, коментира пред агенция \"Ройтерс\" сеизмологът Джули Дътън и добавя, че последното голямо земетресение в тази част на Японско море е било през 1994 г.Северна Корея обикновено предизвиква сеизмична активност, когато извършва подземни тестове на ядрени бомби, но според Дътън по нищо не личи трусът да е предизвикан от човешка ръка.Говорител на Пентагона каза, че по първоначални данни трусът не е резултат от ядрен опит.Той е бил на много голяма дълбочина, 538 метра под морското дъно, така че е слабо вероятно да предизвика щети. Епицентърът му е на около 190 км югоизточно от севернокорейския град Чхънджин.", "date": "2017.07.13", "title": " Необичаен трус от 5,8 по Рихтер разлюля Северна Корея"}
{"url": "https://m.offnews.bg/news/Politika_8/31-polititci-diplomati-i-prokurori-skrili-koli-nivi-i-apartamenti_660439.html", "text": "31 от хората по висшите етажи на властта са скрили част от притежанията си от Сметната палата. Проверката ѝ на имотните им декларации от 2016 г. приключи и днес тя обяви установени несъответствия, след което ще предаде случаите на изпълнителния директор на Националната агенция за приходите и председателя на ДАНС.Обхванати са 113 встъпителни и 127 финални декларации, имотното състояние на съпрузите/съпругите и непълнолетните деца.Сред \"провинилите се\" от партиите няма представители на БСП и ГЕРБ. Там са хора на ВМРО-БНД, БЗНС, Земеделски народен съюз, ПП ЗС \"Ал. Стамболийски\", ПП \"Комунистическа партия на България\". Има кметове, общински съветници, зам.-кметове, прокурор, посланик, член на Надзорния съвет на НОИ, представители на Патентното ведомство, Агенцията по заетостта.Често липсите в декларацията касаят имотно състояние на половинката, има и една декларация с липсваща информация за апартамент на дете.Посланикът ни в Сърбия Радко Влайков например не е декларирал 1/2 ид.ч. от дворно място с площ от 735 кв.м. в гр. София и притежавани дялове в \"АСПАРУХ ТУРС\" ООД, гр. София.Офелия Гарабед Киркорян-Цонкова - зам.-председател на Патентното ведомство - е пропуснала да впише дялове на съпруга ѝ в \"Пазарни решения\" ЕООД.Във финалната декларацията на главния секретар на Агенцията по заетостта Радослав Иванов липсват данни за притежавано право на строеж на апартамент с площ 63,84 кв. м. в София на съпругата му.Любомир Калинов Йосифов от Надзорния съвет на НОИ не декларирал, че съпругата му има \"Мицубиши Паджеро\".Зам.-директорът на Областната дирекция на МВР в Габрово Цветан Цветанов Петков не е написал, че иманива с площ 2,699 дка в с. Шумата, общ. Севлиево.Прокурор Бисерка Николова Милушева от Районна прокуратура в Трън не е декларирала данни за съпруга - притежавани нива с площ от 4,201 дка, в с. Венковец и нива с площ от 3,800 дка в с. Боерица, общ. Ихтиман.В декларацията си Айдън Сабриев Карамехмедов, председател на Общинския съвет в Две могили, има сериозни пропуски. Той не е декларирал следните притежания на съпругата си: урегулиран поземлен имот с площ от 1075 кв.м., заедно с построените в него жилищна сграда - 100 кв.м., лятна кухня - 18 кв.м. и гараж - 36 кв.м. в с. Бъзовец, общ. Две могили, както и урегулиран поземлен имот с площ 1 325 кв.м., заедно с построената в него жилищна сграда - 76 кв.м. в с. Батишница , общ. Две могили и три броя ниви с обща площ от 12,043 дка в с. Бъзовец, общ. Две могили.Александър Пелев от ВМРО-БНД не е написал, че има дялове в \"ОБЕРОН-ПРЕС\" ООД, гр. Банкя, а във финалната си декларация Борис Борисов от БЗНС е спестил факта, че притежава пожизнено право на ползване върху ид.ч. от масивна жилищна сграда с площ от 369 кв.м. и двуетажна стопанска сграда с площ от 169 кв.м., построени в урегулиран поземлен имот с площ от 798 кв.м. в с. Смоляновци, общ. Монтана.", "date": "2017.07.13", "title": " 31 политици, дипломати и прокурори скрили коли, ниви и апартаменти"}
{"url": "https://m.offnews.bg/news/Vitc-na-denia_18754/Vitc-na-denia-13-iuli_660453.html", "text": "Той:- Знаеш ли, не те обичам вече и късам с теб!Тя:- И ми го казваш така - по Вайбър?!ГДБОП:- Баси гадното, копеле!", "date": "2017.07.13", "title": " Виц на деня: 13 юли"}
{"url": "https://m.offnews.bg/news/Futbol_18793/Losho-Porazheniiata-v-mozaka-na-talanta-ot-Aiaks-sa-nepopravimi_660452.html", "text": "Лоши новини долетяха от лагера на Аякс. След надеждите, че сърцето на талантливия футболист Абделак Нури пак работи нормално, дойде и ударът! Мозъкът на халфа е претърпял сериозни увреждания, които няма как да бъдат излекувани.Както е известно, Нури колабира по време на контролата на Аякс с Вердер в 73-а минута. Отначало не изглеждаше сериозно, но лекарите видимо се уплашиха и извадиха всевъзможна апаратура. Дойде линейка, после и хеликоптер, с който талантът беше откаран в болница.Оказа се, за съжаление, че за времето без въздух Нури е получил трайни увреждания на мозъка. Просто трагедия. 20-годишен спортист, който получи моментална помощ от професионалисти! И пак няма спасение.Дано лекарите са се излъгали отново. В понеделник те съобщиха, че сърцето е върнато в ритъм и няма поражения. Нови изследвания обаче са категорични, че проблемът е в мозъка.Аякс съобщи официално тъжната вест в Туитър: \"Това е най-лошото съобщение! Ужасяващо! Съчувстваме  на неговите родители, роднини. Тяхното страдание не може да бъде описано\", каза Едвин Ван Дер Сар, легенда  на Ман Юнайтед и Аякс, сега директор на гранда от Амстердам.", "date": "2017.07.13", "title": " Лошо! Пораженията в мозъка на таланта от Аякс са непоправими"}
{"url": "https://m.offnews.bg/news/Sviat-_12/Dvama-osadeni-na-smart-biaha-ekzekutirani-v-IAponiia_660450.html", "text": "Двама осъдени на смърт бяха екзекутирани в Япония, с което броят на екзекуциите в страната след връщането на власт на консервативния премиер Шиндзо Абе достигна 19, предаде Франс прес, цитирана от БТА.\"Става дума за два изкючително жестоки случая, при които животът на жертвите е бил отнет по напълно егоистични причини\", заяви на пресконференция министърът на правосъдието Кацутоши Канеда. \"Разпоредих извършването на тези екзекуции след зрял размисъл\", добави министърът. Той разреши и предишната екзекуция, извършена през ноември миналата година.\"Амнести интернешънъл\" определи смъртното наказание като \"пълно пренебрежение към правото на живот\".\"Смъртната присъда никога не дава правосъдие, това е най-тежкото наказание по своята жестокост и безчовечност\", заяви Хирока Шоджи, специалист по Източна Азия в организацията.САЩ и Япония са единствените индустриализирани демократични страни, които налагат смъртни присъди.Международните организации за защита на човешките права се обявяват и против жестоката според тях японска система, при която осъдените могат да чакат с години в изолация. Предупреждават ги за момента на екзекуцията само няколко часа по-рано.В момента 124 затворници очакват изпълнението на смъртните си присъди. 91 от тях са поискали повторен процес, според агенция Джиджи прес.", "date": "2017.07.13", "title": " Двама осъдени на смърт бяха екзекутирани в Япония"}
{"url": "https://m.offnews.bg/news/Knigi_18808/V-dvortcite-na-Knosos_660456.html", "text": "Древногръцките легенди и митове продължават да живеят в паметта на човечеството и да будят въображението му хиляди години след създаването им. Те са реалистичните прародители на приказките, в които богове и простосмъртни си приличат и често пътищата им се преплитат.Именно легендата за един от най-трагични древногръцки герои възкресява вълнуващата адаптация „В дворците на Кносос” на великия писател Никос Казандзакис – тази за Тезей, обединителя на Атика, и за Минотавъра, сковал в страх остров Крит. Тезей, синът на цар Егей, е призван да се превърне в мъж, който ще разтърси основите на света. Пристигайки на остров Крит заедно с избраните атиняни, които трябва да бъдат принесени в жертва на Минотавъра в Лабиринта като кръвен дан, той е твърдо решен да освободи народа си от подчинението, което тегне над него. С помощта на дъщерята на цар Минос – смелата и непокорна Ариадна – той ще се изправи пред митичното чудовище и ще се опълчи на могъщия владетел.Умело преплитайки любовна история и митичните приключения, Никос Казандзакис изгражда мозайка от изящно слово, което ще пренесе читателя в Древна Елада.Това е време на прогрес, когато хората мечтаят да полетят, за да станат богоподобни. Време, когато светът се променя, когато морето бива завладяно от бързи галери, когато тайната на желязото тепърва ще бъде разкрита, а от север надигат глава русите варвари.История за чудовища, богове и героични подвизи – „В дворците на Кносос” плете разказ, който е смайваща съкровищница на човешкия дух. Наситените краски и размахът на стила на Казандзакис доукрасяват познатите полумитични образи, а авторът отправя посланието си – доброто трябва да надмогне злото.Никос Казандзакис е най-известният гръцки писател и философ на 20 век. Поет, есеист и философ, сред най-известните му творби са „Алексис Зорбас”, „Капитан Михалис”, „Последното изкушение”, „В дворците на Кносос” и „Аскетика”. Разгарът на лятото, пладне. Слънцето пада отвесно върху прочутия из целия свят дворец в Кносос и бронзовите двойни секири, пъстроцветните покриви, широките му дворове блестят.Реката тече спокойно сред цъфналите олеандри. По двата ѝ бряга – маслини, кипариси, смокини; хора седят на сянка и ядат. Робите сноват из двореца, излизат от избите, преминават бързо-бързо по дългите тесни коридори, изкачват се по мраморните стълби, носят ястия на царедворците. Чува се силно бучене, сякаш дворецът е някакъв огромен кошер, пълен с трудолюбиви пчели.В далечината полето тръпне в мараня под слънцето. Жътвата е минала, снопите са натрупани по харманите, отвява се зърното. Житото, свещеният плод, който храни хората, вече се извисява сред харманите на големи златисти купове. Под маслиновите дървета селяните, изтегнати, ядат оскъдната си сиромашка храна – къшей сух хляб и няколко маслини. Не говорят, гледат струпаното жито и поклащат тъжно глава.Бронзовата врата на големия официален двор на палата се отваря. Появява се слаб, сух старец с обръснати мустаци, с дълги сиви коси, държи малък барабан. Пристъпя към средата на двора с бавни, тържествени крачки. Вдига палката, която държи в ръка, удря три пъти барабана: „Бам! Бам! Бам!“.И извиква с тънък, пронизителен глас:– Тишина! Тишина! Царските дъщери искат да си поспят следобед! Тишина!Замълчава за малко, пристъпя още няколко крачки, вдига пак палката, отново удря три пъти барабана:– Тишина! Тишина! Царедворците искат да си поспят следобед! Тишина!Шумът секва изведнъж. Тези, които говорят, снишават глас, други, които се смеят, сподавят смеха си, робите стъпват на пръсти, вратите се затварят и робините мълчаливо постилат на двете царски дъщери да спят до отворените прозорци.Федра е по-голямата. Висока, мургава, с гъста къдрава коса, с плътен мъжки глас; Ариадна, по-малката, е тънка, руса и с нашарени устни и бузи, защото е много бледа и се срамува да не кажат, че е болна. Сега седи край прозореца и си вее с ветрилото. Поглежда надолу към двора, поглежда отвъд, към пожълтялото поле, и още по-нататък, в далечината, към свещената планина Юхтас, която прилича на великанска глава, полегнала върху скалите.– Ариадна, няма ли да дойдеш да поспиш? – каза Федра, която се беше вече изтегнала върху снежнобялата постеля.– Не ми се спи – отвърна с плачлив глас царкинята. – Няма да спя. Ще седя тук и ще гледам.Федра се засмя. Ариадна се извърна засегната.– Защо се смееш? – попита тя и смръщи вежди.– Сетих се нещо… – отвърна с насмешка Федра.– Какво?– Нищо.Ариадна размаха припряно ветрилото си, прехапа устни и не продума нищо. Федра затвори очи и скоро се унесе в сън. Ариадна въздъхна облекчено.„По-добре да съм сама – помисли си тя. – По-добре… Страх ме е от Федра…“Надвеси се през прозореца и се усмихна.Сред двора върху един стълб, на който блестеше огромна двойна секира, се беше покатерила любимата ѝ маймунка – бяха ѝ я донесли лани от Египет – и сега белеше някакъв плод и го ядеше.– Киц! Киц! Киц! – извика царкинята и размаха ветрилото си.Хитрата маймунка вдигна глава, погледна я и също нададе радостен писък.– Ела! Ела! – повика я отново царкинята.Ала къде ти да зареже банана, който държеше и така лакомо ядеше! Навири опашката си, размаха я и тя като ветрило, и завря пак муцунка в сладкия плод.", "date": "2017.07.13", "title": " В дворците на Кносос"}
{"url": "https://m.offnews.bg/news/112_6/Balgarche-pochina-v-SASht-zaradi-igrata-Sin-kit-tvardi-semejstvoto_660451.html", "text": "16-годишно българче в САЩ се е самоубило заради онлайн играта , предаде Си Ен Ен.Семейството на момичето вярва, че трагедията е вследствие на играта, за която се твърди, че подтиква младежи да отнемат живота си. Твърди доказателства за това до момента не съществуват.За да предпази и други деца от фатален край, семейството на починалото момиче е разказало историята му пред Си Ен Ен, но е пожелало да запази анонимността си.\"Беше весело дете. Обичаше да прави забавни физиономии\", казва майката. Дъщеря й била талантлива, рисувала. Умеела да скрива тайните си в творбите си. Братът на момичето показва нейни абстрактни рисунки от училищна изложба, в които на пръв поглед не изглеждат необичайни. Семейството не забелязало нищо тревожно в тях до момента, в който момичето посегнало на живота си. Ако потърсите в \"Гугъл\" как изглежда скелетът на синия кит, ще видите смайваща прилика с нейните рисунки, посочва братът на момичето.По непотвърдени данни играта \"Син кит\", ако изобщо съществува, започва от Русия. Свързва се със самоубийства на тийнейджъри на различни места по света. Няма ясно доказателства, че играта съществува. Допуска се, че някои от случаите на самоубийства са вследствие на слухове за нейното съществуване, успели да стигнат до вниманието на уязвими и чувствителни тийнейджъри. Твърди се, че става въпрос за игра с 50-дневно предизвикателство - всеки ден на играча се поставя по една задача. Обикновено тя е свързана със самонараняване или висок риск - например да се качи на висока сграда. След като я изпълни, той трябва да изпрати фото доказателство на анонимния администратор на играта. На 50-ия ден задачата е да сложи край на живота си.\"Започнах да търся информация за играта и тогава пъзелът започна да се подрежда - спомних си как през уикенда тя ме помоли да се качи на покрива\", казва майката на детето. Тя намерила снимки, между които и такава на покрива. Убедена е, че дъщеря й я е направила заради предизвикателство от \"Синия кит\".Американските медии посочват, че семейството е с български произход и живее в САЩ от 15 години.В същото време семейството на 15-годишно момче, също в САЩ, обяви, че вярва, че синът им се е самоубил отново заради предизвикателството “Син кит“.Исая Гонзалес живеел в Сан Антонио, Тексас. Открили го обесен в дома му, а в близост до тялото бил мобилният му телефон, разположен така, че да може да предава наживо момента на самоубийството.След смъртта на момчето семейството прегледало активностите му в интернет. Близките му са убедени, че виновник за трагедията е играта „Син кит“.Бащата на Исая споделя, че открили текстове за сатанисти – тема, която никога не е вълнувала сина му. Той предупреждава родителите да проверяват редовно какво разглеждат в интернет техните деца, както и какво правят в социалните мрежи.", "date": "2017.07.13", "title": " Българче почина в САЩ заради играта \"Син кит\", твърди семейството му"}
{"url": "https://m.offnews.bg/news/Sviat-_12/Britanskoto-pravitelstvo-publikuva-zakonoproekta-za-skasvane-na-vrazki_660454.html", "text": "Британското правителство публикува законопроекта за прекъсване на политическите, финансовите и правните връзки с Европейския съюз. Законът, известен като \"Закон за отмяната\", е основна част от плана за напускане на ЕС до 2019 г. В него е включено анулиране на договора, с който страната е станала член на ЕС през 1972 г. и прекратяване на участието на Великобритания в законодателството на ЕС.Това е един от най-важните закони, преминали през парламента. Той е значима част от процеса за Брекзит, коментира ресорният министър Дейвид Дейвис, цитиран от БТА. Британското правителство публикува към законопроекта и три доклада със становища, в които се посочва, че Великобритания ще се оттегли от Евратом и ще напусне юрисдикцията на Съда на ЕС. Прокарването на закона в парламента ще бъде решаващо за премиера Тереза Мей. Прокарването на законодателството в парламента може да бъде решаващо за бъдещето на министър-председателката Тереза Мей. Очаква се законът да бъде подкрепен веднага от депутатите от Консервативната партия, които поддържат Брекзит. Останалите обаче е възможно да поискат отстъпки за смекчаване на условията за излизането на страната от ЕС. Ако партията не бъде единна при гласуването на закона, като се има предвид и крехкото мнозинство, това ще постави под съмнение способността на Мей да договори условията за Брекзит. Опозиционната Лейбъристка партия вече обяви, че ще отхвърли законопроекта, ако той не отговаря на поставени от нея условия, в това число и гаранции за правата на работниците.", "date": "2017.07.13", "title": " Британското правителство публикува законопроекта за скъсване на връзките с ЕС"}
{"url": "https://m.offnews.bg/news/Obshtestvo_4/Iztegliha-nad-270-hil-potentcialno-opasni-LED-prozhektora-ot-rodniia_660417.html", "text": "Държавната агенция за метрологичен и технически надзор изтегли от българския и европейския пазар 279 509 LED прожектора, които не отговарят на условията за безопасност. Това стана в рамките на участието в европейски проект по надзор на пазара на LED прожектори, финансиран от Европейската комисия. Той стартира през 2016 г. и в него взеха участие 21 национални контролни органа, организации и присъединени партньори от страните: Австрия, Англия, Белгия, България, Германия, Дания, Ирландия, Исландия, Испания, Кипър, Латвия, Люксембург, Норвегия, Финландия, Холандия, Швейцария, Швеция.Проектът се фокусира върху LED прожектори, които са нови и широко използвани продукти от потребителите за осветление на домове, тераси, дворове и гаражи. Тези прожектори често имат фотоклетки и се включват при засичане на движение на хора в осветяваното пространство, което ги прави още по-атрактивни на пазара.В хода на проекта, от територията на европейските страни-участници, бяха закупени и тествани по отношение на безопасност 90 броя LED прожектори от различни марки и модели. Обобщените резултати от тестовете по електрическа безопасност и електромагнитна съвместимост показаха, че 55 от изпитаните продукти отговарят на стандартите. Пет продукта имат сериозни несъответствия - те носят висок риск за потребителите от попадане под напрежение и удар от електрически ток. Гранични стойности при изпитанията са показали 9 прожектора - те потенциално могат да създадат среден и нисък риск, а несъществени несъответствия имат 21 продукта.В резултат на проекта в рамките на Съюза са създадени 12 нотификации в Европейска система за бързо предупреждение за опасни нехранителни продукти – RAPEX, като 5 от тях са благодарение на работата на българската Държавна агенция за метрологичен и технически надзор. На ниво ЕС общо 35 различни по марка и модел несъответстващи LED прожектори бяха изтеглени от пазара и спрени от разпространение, като окончателното им количество ще бъде обобщено, след приключване на проекта на ниво ЕС през есента.За да бъде под контрол целият български пазар, служителите на ДАМТН извършиха през месец април 2016 година проверка на още 133 LED прожектора различни по вид, марка и модел в търговски обекти на територията на цялата страна. На място бяха установени несъответствия за 13 продукта: липса на инструкция за употреба на български език и адрес на отговорните икономически оператори. За тях бяха предприети коригиращи действия и несъответствията бяха отстранени. За всички 133 продукта проверките продължиха с изискване на Декларация за съответствие и техническо досие за всеки прожектор. Предоставени бяха документи, които потвърдиха оцененото и удостоверено съответствие на всички проверени продукти.", "date": "2017.07.13", "title": " Изтеглиха над 270 хил. потенциално опасни LED прожектора от родния пазар"}
{"url": "https://m.offnews.bg/news/Futbol_18793/Ludogoretc-plati-1-milion-evro-za-majstor-na-avtogola-video_660447.html", "text": "Само няколко часа след като загуби първия си двубой срещу Жалгирис с 1:2 в квалификациите на Шампионската лига, Лудогорец побърза да осъществи трансфер. Целта е да се трагичната засили защитата. Новината е на dnevnik.bg. Българският първенец привлече централния защитник Матийо Соние от испанския Гранада. Въпросът е дали това попълнение ще засили, или ще направи нова дупка в отбраната. 27-годишният французин, който има в кариерата си немалко автоголове, вече е подписал своя договор с тима от Разград.Соние е парафирал за три години срещу месечна заплата от 40 хиляди евро, а трансферът е на стойност 1 млн. евро. Соние има богат опит във френския футбол, където носи екипите на Бордо, Родез и Троа. Защитникът има 149 мача в Лига 1.През лятото на 2016 г. той напуска Троа и подписва с Гранада. През миналия сезон в Ла Лига Соние има 16 мача, в които е вкарал един гол. Само в един от тези двубои бранителят не е започнал като титуляр.Френският защитник е привлечен в Разград, за да запълни дупката след продажбата на Хосе Луис Паломино. Аржентинецът беше продаден в Аталанта в края на юни за 2.5 млн. евро.Това е втори трансфер на Лудогорец от испанския Гранада. През 2014 г. българският първенец купи Браян Ангуло за 1.4 млн. евро от тима. Сделката се оказа провал.", "date": "2017.07.13", "title": " Лудогорец плати 1 милион евро за майстор на автогола (видео)"}
{"url": "https://m.offnews.bg/news/Ikonomika_59/Ivajlo-Penchev-obiavi-starta-na-Auxionize-sas-stihotvorenie_660419.html", "text": "Бизнесменът Ивайло Пенчев обяви официалното пускане на платформата за прозрачни обществени поръчки в стихотворна форма. Първоначално той обяви, че софтуерът ще бъде готов за Коледа, но плановете се промениха и на 10 юли Auxionize заработи.Новината Пенчев съобщи във Фейсбук профила си, обръщайки се към \"свободните българи\":Боят настана, тупкат сърца ни!Ето ги близо наште душмани!Кураж дружина, вярна сговорнаНий не сме вече рая покорна!Свободни Българи, Окшънайз пусна функционалностите, унищожаващи корупцията в държавните и общински покупки.Както обещахме.На десети юли. Нито ден по-късно!Вече може всички държавни и общински фирми, институции и организации да пускат колкото си поискат търгове в платформатаНапълно безплатно за тях и техните доставчици.Никой няма да плати и една стотинка на Окшънайз във връзка с търгове на държавата и общините.И както обещахме целият процес е напълно прозрачен за всички нас, данъкоплатците.Ако някой тръгне да хитрува или краде – всички ще го видим!Още нямаме многокритерийни търгове и други разни глупости, изисквани от закона за обществените поръчки, така че ще унищожим корупцията само в покупки до към седемдесет хиляди парчето. В останалите още може да се краде на воля.Но ще е до време. А сега Мили хора, да изискваме настойчиво чиновниците да харчат парите ни публично. А да видим има ли честни хора в таз държавна администрация или всички са крадци и страхливци!А да видим!", "date": "2017.07.13", "title": " Ивайло Пенчев обяви старта на Auxionize със стихотворение"}
{"url": "https://m.offnews.bg/news/Kuhnia_18815/10-vkusni-hrani-za-otslabvane_659271.html", "text": "Ако се опитвате да отслабнете и да подобрите здравето си, може би вече сте наясно какво трябва да ядете през деня. Може да пропуснете закуската. На обяд можете да изберете салата с много зеленчуци, без крутони и дресинг с ниско съдържание на мазнини. След това, обаче, става 15:00 часа. Вероятно вече сте отново гладни и жадуващи за бонбони, сладкиши или чипс. В 18:00 ч. вече тършувате из кухнята, като се наслаждавате на всичко, което откриете.Ако това ви е познато, но все пак искате да отслабнете, прочете за тези 10 храни, които ще ви помогнат да отслабнете, без да гладувате.Картофите биват несправедливо отхвърляни при диети или здравословно хранене. Всъщност, в проучване, което измерва засищащия индекс на 38 храни, включително кафяв ориз и пълнозърнест хляб, хората класират картофите на първо място, съобщавайки, че се чувстват по-сити и ядат по-малко два часа след консумирането им. Независимо дали са печени или варени, картофите са пълни с витамини, фибри и други хранителни вещества.Бобовите супи съдържат голямо количество фибри и устойчиво нишисте - въглехидрат, който забавя освобождаването на захарта в кръвта и така оставаме сити за по-дълго време. Освен това водата в супата ще запълни стомаха ни и ще добави още по-голямо усещане за ситост. Ако не обичате супа, можете да я замените със салата с боб, грах, леща.Проучване на университета в Сейнт Луис установи, че хората, които ядат яйца за закуска консумират 330 калории по-малко от другите през деня. Причината е голямото количество протеин. Тоест, яйцата съдържат деветте основни аминокиселини, без които тялото ви не може. Когато те се разградят, червата произвеждат хормони, които потискат апетита.20-годишно изследване на Харвард показа, че киселото мляко е най-ефективната храна при отслабване. Друго проучване показва, че киселото мляко увеличава усещането за ситост, намалява апетита и поддържа стабилна кръвната захар. Ябълките са едни от малкото плодове, които съдържат пектин. Той забавя храносмилането и предизвиква чувство за пълнота. Тялото ви има нужда от време, за да каже на мозъка, че вече не е гладно. Следователно можете да ядете много ябълки, докато отслабвате.Този вид храна съдържа повече въздух, отколкото калории. Средна купа пуканки съдържа едва 90 калории. Тук храната действа и на психологично ниво. Мозъкът ви вижда голямата купа храна през вас и по този начин смята, че сме изяло голямо количество храна, докато всъщност сме се насладили на хубав филм и вкусно подправен въздух.Смокините имат голяма плътност и съдържат голямо количество фибри, които забавят освобождаването на захарта.Овесените ядки са известни със способността си да поемат вода, като гъба. Когато сипете мляко или вода, овесените ядки се сгъстяват и това забавя храносмилането им. За още по-голям ефект добавете сурови ядки. Те съдържат ненаситени мазнини, които могат да помогнат при стабилизирането на нивата на инсулина.Пшеничните зърна, когато са цели, съдържат най-високо количество протеини и фибри - по 6 грама на зърно. Протеинът е толкова полезен при отслабване, тъй като задейства хормонът грелин, който казва на мозъка, че тялото е сито. Докато фрешовете не задоволяват глада ни, смутитата правят точно това. Една чаша, в която има смлени различни плодове и мляко засища толкова, че следващите часове тялото ви няма нужда да се храни. ", "date": "2017.07.13", "title": " 10 вкусни храни за отслабване"}
{"url": "https://m.offnews.bg/news/Politika_8/DPS-Demokratciiata-u-nas-e-zastrashena-mirat-e-na-izpitanie_660426.html", "text": "Демокрацията в нашата страна е застрашена. Мирът в нашата родина е на изпитание. Крайно време е да бъдат взети мерки за това. И всички органи да започнат да изпълняват законовите си правомощия.Това заяви от парламентарната трибуна председателят на ДПС Мустафа Карадайъ в декларация от името на парламентарната група на движението по повод годишнината от влизането в сила на Конституцията на България.Карадайъ посочи, че Конституцията и принципите в нея са поставили основите на модерната държавност у нас и са поставили личността на най-високото стъпало в обществената ценностна система. Основните права и свободи на личността обаче са само предпоставка, не и реална мярка за демократизма на обществото. \"Те са безпредметни, щом не са създадени необходимите политически, икономически и юридически механизми за тяхното осъществяване. Остават просто декларации\", се допълва в декларацията.ПГ на ДПС предупреждава още, че \"независимо, че новата ни Конституция създаде принципно нова по същност, съдържание и форма държава, няма гаранции, че тя няма да се окаже заложник на лица и формации, останали оковани в старите вериги на собствените си тежки предразсъдъци. Особено, когато са облечени във власт.\"", "date": "2017.07.13", "title": " ДПС: Демокрацията у нас е застрашена, мирът е на изпитание"}
{"url": "https://m.offnews.bg/news/112_6/Mlad-bashta-napadna-akusherka-v-Stara-Zagora_660428.html", "text": "Млад баща е отправил обиди и закани срещу акушерка в Стара Загора, съобщиха от областната дирекция на полицията в града.Инцидентът е от сряда. Около 12.25 часа е получено съобщение за това, че 28-годишен мъж е нахлул в АГ-клиниката на болницата в Стара Загора, като е извършил \"непристойни действия\".Пристигналият на място полицейски екип е установил, че мъжът е отправял обиди и закани срещу акушерка в кабинета ѝ. В гнева си той е счупил стъкло на врата във фоайето в клиниката.Той е задържан за 24 часа в Първо РУ - Стара Загора и е образувано е бързо производство.По информация на bTV мъжът е от ромски произход и е искал да посети жена си и да види новороденото си дете. Той бил придружаван от оператор, който трябвало да заснеме срещата, но двамата били спрени, тъй като посещението на външни лица е забранено.По непотвърдена информация мъжът бил пиян.", "date": "2017.07.13", "title": " Млад баща нападна акушерка в Стара Загора"}
{"url": "https://m.offnews.bg/news/Obshtestvo_4/Merkantilni-interesi-prechat-na-magistralite-zatova-obzhalvaneto-na_660422.html", "text": "Оценките за въздействие върху околната среда (ОВОС) да могат се обжалват само пред една инстанция в бързо производство, което да протече не повече от 6 месеца, предвиждат промените, които ГЕРБ предлага в Закона за опазване на околната среда. Сега това става на две или три инстанции. Това обясни в парламента председателят на правната комисия Данаил Кирилов от ГЕРБ и вносител на предложението.Той уточни, че законопроектът им се отнася до 10-ина обекта, които са с национално значение - магистрали, пътна и жп инфраструктура, пристанища. Изключени са природните паркове, Банско, защитени обекти, но точният списък на обектите се очаква от Министерство на регионалното развитие.Целта на промените е да се уеднаквят производствата, когато иде ред за изпълнение на голям инфраструктурен обект с национално значение, такъв, какъвто е определен с решение на МС.От ГЕРБ уточниха, че има много случаи, когато оценката се забавя заради спекулация с правото на жалба.Кирилов каза, че не очаква срещу законопроекта им да се надигнат протести, най-вече от екозащитници, тъй като казусът е правен, но призна, че не са водени обсъждания с тях.\"Не ги персонализирам - всякакви организации, които имат меркантилен интерес. Но ако има атака, тя ще е от дежурни жалбоподатели, които черпят сила от законовата възможност да обжалват непрекъснато\", коментира Кирилов.Другият вносител на законопроекта бившият екоминистър и шеф на екокомисията Ивелина Василева също разясни подробности. По думите й приемането на поправките би ускорило големи инвестиционни проекти, които сега се бавят от бавно съдебно производство. Тя даде пример, че така са се забавяли големи проекти - като строежа на магистрала Струма и Хемус.„Опитваме се да ограничим злоупотребите с права”, категорична беше Василева. На въпрос дали предложението на ГЕРБ се очаква да провокира екопротести, Василева също каза, че не смята, че ще има такива.", "date": "2017.07.13", "title": " Меркантилни интереси пречат на магистралите, затова обжалването - на една инстанция"}
{"url": "https://m.offnews.bg/news/Obshtestvo_4/Turach-kojto-se-rodi-pochti-6-kilograma-bil-nedonosen_660429.html", "text": "Бебето гигант, което се роди с тегло от близо 6 килограма и 57 сантиметра ръст, се е родило месец преди термина на майката. Това разказа лекарят от пловдивската болница \"Селена\", който е изродил малкия Турач.Той обясни, че е следил бременността на майката през последните 3 месеца.Турач надминава с размерите си досегашния рекордьор от март тази година - Денис Айров с тегло 5 240 грама и ръст 53 см.Новороденият шампион е първо дете на 29-годишна майка от Хасково. Почти 9 пъти по-малко тежи най-дребното в момента бебе, за което се полагат грижи в неонатологията на болницата - 610 грама. Има още три недоносени дечица с подобно тегло, най-голямото е един килограм.", "date": "2017.07.13", "title": " Турач, който се роди почти 6 килограма, бил недоносен"}
{"url": "https://m.offnews.bg/news/Futbol_18793/Botev-Plovdiv-shte-tarsi-golove-i-rekord-v-Izrael_660425.html", "text": "Ботев Пловдив излиза с мисълта да постигне минимум гол на чужд терен срещу Бейтар Йерусалим в първи мач от втория предварителен кръг в Лига Европа, Задачата на \"канарчетата\" се усложнява заради отсъствието на лидера на тима Лъчезар Балтанов. Без него Ботев ще разчита на бързината и далечните удари на Тодор Неделев и скоростта на Косоко.Пловдивчани вече показаха, че могат с успех да играят навън, след като победиха албанския Партизани с 3:1 в първия кръг. Бейтар е с по-висока класа от Партизани и затова треньорът Николай Киров ще заложи на по-предпазлива и дефанзивна тактика.Специалистът има реален шанс да влезе в завинаги в историята на Ботев. Това обаче може да стане само при победа на \"канарчетата\" над тима от Йерусалим.Ако двубоят, който ще се играе на стадион \"Ха Мошава\", завърши с триумф за Ботев, това ще бъде трета поредна победа за пловдивчани в Европа.По този начин ще се изравни клубният рекорд на \"канарчетата\". До момента те два пъти са стигали до 3 последователни успеха в евромачове.По-стойностната такава поредица е от дебютното участие на отбора в турнирите - за КНК през сезон 1962/63. Тогава Ботев побеждава Стяуа с 5:1 в 1/16-финал реванш, а на осминафиналите се справя и в двете срещи с ирландския Шамрок Роувърс - 4:0 в Дъблин и 1:0 в Пловдив. С тях пък достига до първия и единствен четвъртфинал в своята история.Бейтар: Клайман, Конт, Мори, Кхила, Хайстер, Келтенс, Клаудемир, Сабо, Веред, Езра, Шехтер.Ботев Пловдив: Чворович, Й. Минев, В. Генев, Димов, Панов, Юсеин, Меледже, Стоянов, Бризола, Неделев, Косоко.", "date": "2017.07.13", "title": " Ботев Пловдив ще търси голове и рекорд в Израел"}
{"url": "https://m.offnews.bg/news/Obshtestvo_4/89-plazha-sa-bez-spasiteli_659206.html", "text": "89 плажа са без спасители. Точният брой на спасителите на морето обаче остава мистерия, тъй като в институциите няма точна информация за това в разгара на лятото. От всички 223 плажа у нас 134 са с договори за наем или концесия, съобщиха за OFFNews от Министерството на туризма. За охраната на тези плажове отговарят наемателите и концесионерите и само те могат да дадат информация за броя спасителите.   Останалите 89 плажа са неохраняеми, като за осигуряването на водното спасяване на тяхна територия отговорност имат областните управители. Дали са осигурени спасители на охраняемите и на неохраняемите плажове се установява само при проверки - планирани или по сигнал, уточниха от министерството. Проверките установяват наличието на спасители, поддържането на чистотата на плажа и осигуряването на медицински екип.Окончателният брой на спасителите става ясен след края на сезонните проверки, допълниха оттам. През 2016 г. неохраняемите плажове са били 90 плюс три плажа за природосъобразен туризъм. Спасителите през миналата година са били около 1200-1300 души.През миналата година Българският червен кръст е обучил общо 1000 души за спасители - 700 души са обучени за спасители за басейни и 300 - за спасители на морето. Списък на плажовете без охрана можете да видите .", "date": "2017.07.13", "title": " 89 плажа са без спасители"}
{"url": "https://m.offnews.bg/news/Futbol_18793/Pochina-tcariat-na-koruptciiata-vav-FIFA_660423.html", "text": "Бившият член на Изпълкома на ФИФА Чък Блейзър, който се превърна в централна фигура на корупционния скандал преди време, почина на 72 години. Новината е на Associated Press.Той беше изхвърлен доживотно от футбола през 2015 година. Доста време Блейзър изкара в инвалидна количка, прикован от тежък рак. Освен това страдаше от диабет и сърце.Покойникът влезе в Изпълкома на ФИФА през 1997 година и изкара там до 2013-а. Също така над две десетилетия беше генерален секретар на Конфедерацията по футбол на Северна и Централна Америка и страните от Карибския басейн (КОНКАКАФ).Той се призна за виновен по 10 престъпни деяния. Като фактор във ФИФА и КОНКАКАФ Блейзър е играл ключова роля при доста схеми за получаване на подкупи и всякакви финансови машинации. Интересното е, че американецът движеше целия бизнес от Тръмп Тауър в Ню Йорк. Там имаше и офис, и апартамент.", "date": "2017.07.13", "title": " Почина царят на корупцията във ФИФА"}
{"url": "https://m.offnews.bg/news/Evropa_18764/Prioritet-za-predsedatelstvoto-Zapadnite-Balkani-v-ES_660399.html", "text": "Подготовката на държавите от Западните Балкани за членство в Европейския съюз ще бъде един от приоритетите на българското правителство, когато в началото на следващата година поеме ротационното председателство на Съвета на Европейския съюз. Ние и сега сме силно ангажирани с този процес, защото в Европа не може да остават празни пространства, но ще използваме възможностите на председателството, за да подпомогнем в по-голяма степен подготовката на страните-кандидатки, и, надявам се, да помогнем и на държавите-членки и на европейските институции с познанието си за процесите на Балканите.Това заяви министър-председателят Бойко Борисов пред лидерите от Берлинския процес, които провеждат своята четвърта среща на върха в Триест. Българският премиер участва по лична покана на италианския си колега Паоло Джентилони, домакин на събитието, в пленарната вечеря, обобщаваща дискусиите от срещата.Премиерът Борисов беше сърдечно приветстван от министър-председателя Джентилони като специален гост, на чиято помощ ще се разчита при предстоящото председателство.В изказването си пред лидерите Борисов постави акцент върху свързаността между страните от Западните Балкани, които се стремят към членство в Европейския съюз, и останалите държави от континента.По думите му, това ще способства не само развитието на икономическите връзки, а и изграждането на доверие между държавите и народите им. Според Борисов Западните Балкани трябва да бъдат подпомогнати в най-голяма степен по оста Север-Юг. Той отбеляза изключителната важност на включването на Коридор №8 в Берлинския процес, свързването с магистрален път и железопътна линия на София и Скопие.„Свързващата инфраструктура ще даде наистина нова перспектива за развитието на Балканите“, подчерта Бойко Борисов.", "date": "2017.07.13", "title": " Приоритет за председателството: Западните Балкани в ЕС"}
{"url": "https://m.offnews.bg/news/Temida_18762/Obviniavat-Mareshki-v-iznudvane-sadat-pogva-oshte-dvama-ot-Volia_660402.html", "text": "Веселин Марешки е призован в специализираното звено \"Антикорупция\", за да бъде обвинен в изнудване. Ден след него, обвинения за същото ще бъдат повдигнати на още двама депутати от \"Воля\", подпомагали, според прокуратурата, Марешки да притиска представители на бизнеса с лекарства, съобщава БНР.От държавното обвинение обясниха за схемата, че покрай друго разследване срещу Марешки - прокурори във Варна, попадат на данни, че през 2012 година той взима решение да наложи монопол в аптекарския бизнес. Реализацията започва година и нещо по-късно, когато негов близък по партийна линия оглавява Изпълнителната агенция по лекарствата и назначава подходящите служители, които, започват целенасочени проверки срещу апетитни аптеки и цели аптечни вериги.Според разследването от есента на 2012 година до края на 2015 година във Варна, Добрич, Видин, Плевен и София Веселин Марешки е заплашвал 7 собственици на аптеки иги принудил - да му продадат част или целия си бизнес. Други пък били принуждавани да зареждат - при доста неизгодни условия от склада за лекарствени продукти на настоящия заместник - председател на Парламента. Управител на склада е другият депутат с предстоящо обвинение Пламен Христов.Освен това Христов и Кръстина Таскова от \"Воля\" в различни конфигурации участвали в натиска и изнудването над фармацевти, твърдят от прокуратурата. И тримата отричат тези обвинения, а Марешки видя в прокурорския интерес съм себе си и партията си - дългата ръка на конкуренцията.", "date": "2017.07.13", "title": " Обвиняват Марешки в изнудване, съдът погва още двама от \"Воля\""}
{"url": "https://m.offnews.bg/news/Obshtestvo_4/IAnko-IAnev-v-pomosht-na-potarpevshi-pri-patni-intcidenti_660357.html", "text": "Голяма част от застрахователните компании се възползват от недобрата информираност на потърпевшите при пътнотранспортни произшествия, като имат практиката да изплащат значително по-ниски обезщетения от полагаемите. Срещу такива практики от страна на застрахователните дружества се бори адвокат Янко Янев.Едни от най-популярните тактики, които компаниите използват, за да намалят сумата на обезщетението, е да оспорят тази, за която се е извършил ремонтът на автомобила. Схемата е лесна и много хора успяват да паднат в „капана“. На практика компаниите оспорват легитимността на извършения ремонт на автомобила, като твърдят, че сумата е завишена, още повече когато това се отнася за по-стари превозни средства.В други случаи застрахователите принуждават потърпевшите да подпишат споразумение за сума, значително по-ниска от полагащата им се. Този документ ограничава правото на ищците да предяват претенции по съдебен път за по-висока сума. От друга страна, при отказ на клиентите да подпишат съответното споразумение компанията или намалява предложената сума, или напълно отказва да изплати обезщетение. В много случаи се получава несъответствие между общите условия на застрахователя и тези по полицата. В този тип казуси, когато има покрит риск за „кражба“, част от компаниите държат автомобилите да имат монтирани алармени системи, което в условието на застраховка „Гражданска отговорност“ не присъства.Ето защо от асоциацията за защита на застраховани и пострадали при ПТП препоръчват при настъпване на застрахователно събитие хората да потърсят услугите на професионалисти в този тип право, за да защитават интересите им.Янко Янев се занимава със застрахователни казуси от 2008 година насам, след като самият той претърпява пътен инцидент, след който едва не остава парализиран. С течение на годините той и екипът му от професионалисти в областта на застраховането, гражданското и търговското право и недвижимите имоти, приключват успешно стотици случаи.Янко Янев е роден през 1974 година в град Хасково. Завършва висшето си образование, със степен магистър по право, в Югозападен университет „Неофит Рилски“, като полага задължителния си едногодишен стаж в София. През 2001 година започва практиката си като адвокат в много известна софийска кантора, а няколко години по-късно отваря своя собствена отново в столицата. С разрастването на практиката си адвокат Янко Янев разкрива офиси и в Пловдив и Велико Търново, с идеята възможно най-много хора да имат достъп до качествени правни услуги.С годините кантората израства като една от най-водещите в бранша, а на професионалната помощ на адвокат Янко Янев и екипа му са се доверили дори Синдикатът на служителите в Министерството на вътрешните работи.", "date": "2017.07.13", "title": " Янко Янев в помощ на потърпевши при пътни инциденти"}
{"url": "https://m.offnews.bg/news/112_6/Peti-den-bez-sleda-ot-16-godishniia-blasnal-hora-v-Trigrad_660403.html", "text": "Пети ден все още няма след от изчезналия Кристиян Младенов, с когото няма връзка откакто 16-годишният младеж бутна с кола четирима пешеходци в Триград и избяга.Претърсва се целият район около селото, както и околностите, а в гората са разлепени листовки, които призовават момчето да се предаде.Хората се надяват той да ги прочете и да разбере, че блъснатите от него хора вече се възстановяват и няма защо да се страхува, разказва Нова телевизия.\"Реално съм притеснена за живота му. Той се превърна в изкупителна жертва\", каза класната на Кристиян Станислава Докторова.Цяла нощ момчето е било издирвано с термо камери, а местните започват да се отчайват.Участници в издирването му казаха, че оттук нататък се надяват на чудо. Те допълниха, че не вярват той да успее да се справи сам в пустошта без подходящи дрехи и прясна храна.Директорът на училището, в което учи Кристиян, го определи като \"природно интелигентно дете\".\"Не мога да повярвам, че това е същият човек. Трябва да подходим към него като към дете, което е направило грешка\", заяви той.Негова съученичка пък смята, че младежът едва ли сам е решил да подкара колата на баща си и че някой го е подтикнал да го стори.", "date": "2017.07.13", "title": " Пети ден без следа от 16-годишния, блъснал хора в Триград"}
{"url": "https://m.offnews.bg/news/Futbol_18793/Isliamska-darzhava-vze-na-mushka-macha-Angliia-Shotlandiia_660401.html", "text": "Тайните служби на Холандия предупредиха, че \"Ислямска държава\" е взела на мушката мача Англия - Шотландия от Евро 2017 при дамите. Той ще бъде игран следващата сряда в Утрехт.Антитерористи са прихванали кодирано съобщение между военни подразделения на ислямистите, които се наричат последователи на \"самотния вълк\". Те са вдъхновени от последните атаки в Лондон за кървава баня и в Холандия.Агенцията NCTV заяви, че разглежда внимателно заплахата. Тя е била криптирана в чатове, използвани от главорези на ИД за комуникация с поддръжници. Нещата изглеждат сериозни.Засега не е разкрит някакъв конкретен план. Англия и Шотландия също взимат предпазни мерки. Федерациите са в непрекъсната връзка с холандските служби, както и с тези на Острова.Говорител на FA сподели пред \"Дейли мейл\": \"Сигурността на нашите спортисти и привърженици е приоритет за всеки един мач на Англия. Работим непрекъснато с властите в Холандия и у дома\".", "date": "2017.07.13", "title": " \"Ислямска държава\" взе на мушка мача Англия - Шотландия"}
{"url": "https://m.offnews.bg/news/Futbol_18793/Fenovete-na-Levski-sas-selfi-ot-politciiata_660445.html", "text": "18-те фенове на Левски, които бяха прибрани в районното в Задар, демонстрираха отлично настроение. Те дори си направиха селфи от полицията.\"Сините\" привърженици бяха прибрани да пишат обяснения. Няколко от тях участваха в сбивания в Сплит. Колата на човек от агитката, нощуващ в Задар, беше запалена.Във фейсбук се появиха и снимки на обгорялото БМВ. Ясно е, че собственикът му ще трябва да търси нов автомобил.Както е известно, дипломатическите ни служби се притекоха веднага на помощ на левскарите по молба на клубните шефове. Те получиха уверенията на хърватската полиция, че виновниците са палежа ще бъдат издирени и наказани. Не е ясно обаче дали за боевете няма да го отнесе и някой българин.Искрата пламна след припомняне на хърватски медии защо Левски има наказание за евромачовете. Разпространени бяха обясненията в любов на част от сектор \"Б\" към Аркан и Ратко Младич, сръбски главорези от войната след разпада на Югославия. Едва ли в Хърватия има по-мразени личности от двамата.   От Левски пък обявиха важна информация за българските фенове в Сплит, които ще присъстват на двубоя с Хайук от втория квалификационен кръг на Лига Европа.Ето и цялото съобщение:\".", "date": "2017.07.13", "title": " Феновете на Левски със селфи от полицията"}
{"url": "https://m.offnews.bg/news/Protesti_17652/Miniorite-ot-Bobov-dol-otnovo-na-protest-za-zaplati_660405.html", "text": "Миньорите от Бобов дол отново излязоха на протест заради дължими заплати от май и неосигурени ваучери за храна от март, предаде bTV.Преди да изразят недоволството си днес, ръководството събра работниците в опит да ги разубеди. След срещата миньорите казват, че са получили \"празни\" обещания и не само - имало е и натиск.Последният им протест беше през март, след който заплатите бяха дадени.Миньорите искат да дадат гласност на проблема и очакват помощ от държавните институции.", "date": "2017.07.13", "title": " Миньорите от Бобов дол отново на протест за заплати"}
{"url": "https://m.offnews.bg/news/Obshtestvo_4/Credissimo-liubima-marka-na-Balgariia_660420.html", "text": "Шест награди само за седмица получи иновативната българска ФинТек компания Credissimo. Дружеството беше удостоено с най-престижната награда на потребителите, за най-любима „Финансова институция“ в България, в единствената потребителска класация у нас – „Любимите марки”.Седмица по-рано, на годишните награди на b2b Media, Credissimo спечели голямата награда на конкурса – „Иновация на годината“ за въвеждането на първия финансов чатбот в света – SIMO. Компанията получи и две първи места в категориите „Технологична иновация“ и „Иновация в маркетинга и ПР сферата“.„Получените отличия са ясен знак от нашите клиенти и от експертите, че положените от нас през годините усилия за предоставяне на все по-адекватни и изпреварващи потребителските очаквания, услуги, са били в правилната посока и дори са надскочили техните изисквания. Благодарни сме им за високата оценка, която дават на старанието ни да им предоставяме най-доброто обслужване. Първото място, на което ни поставиха българските потребители в своите предпочитания е изключителна чест, но и отговорност. Отговорност да продължим да им предоставяме решения, които да изпреварват техните очаквания, именно затова и продължаваме да създаваме и внедряваме иновации в сектора, така, че те да получават най-доброто от световните тенденции, което само водеща ФинТек компания на световно ниво може да им даде” – заяви Георги Карпузов, изпълнителен директор на компанията.Признанията от потребителите и професионалната общност, които Credissimo получи са в резултат на дългогодишната и устойчива политика на компанията за постигане на потребителска удовлетвореност чрез иновации. Още от основаването си през 2007 година, дружеството е първата компания в България, предлагаща редица революционни решения за сферата на бързите кредити в световен мащаб.За последните десет години от своето създаване, Credissimo успява да се наложи като пионер в интегрирането на иновации и технологични решения, и да стане символ на ФинТек индустрията в страната. Компанията се разграничава от конкурентите си, като първа въвежда изцяло автоматизиран и онлайн базиран процес по заявяване и усвояване на кредит, нов метод за валидиране на банкова сметка, нямащ аналог в България. Големите отличия на компанията се дължат и на създаването и внедряването на първия финансов чатбот в света за заявяване на кредит – SIMO, който предоставя автоматизирано разглеждане на молби за . Това позволява на клиентите да получат желаната от тях сума в рамките на минута. От Credissimo споделят, че SIMO се възприема изключително добре от потребителите, като само в рамките на няколко месеца вече е обработил над 20 000 заявления.Наред с тези иновации, Credissimo е и първата ФинТек компанията в България, предложила на своите клиенти допълнителна възможност за плащане, чрез най-популярната криптовалута – Bitcoin. Новото официално разплащателно средство цели по-бързо и по-ефективно обслужване на клиентите на дружеството, като им предлага редица предимства. Иновативните решения донесоха на компанията и покана за участие в един от най-известните конкурси за иновации в света – Distribution and Marketing Innovation Awards.Екипът на Credissimo непрестанно работи по внедряването на разработки базирани на изкуствен интелект в различните процеси, с цел съкращаване на времето за обработка на молби и подобряване качеството на предоставените услуги. В бъдеще компанията планира да подхожда още по-персонално към всеки клиент, като дори ще адаптира съдържанието на сайта с помощта на самообучаващ се робот на база поведението, демографията и интересите на потребителя.Благодарение на своите иновативни идеи и постоянно развиване на услугите и процесите през последните десет години, Credissimo отстоява лидерските си позиции и е №1 в онлайн кредитирането на българския пазар, като бележи постоянен ръст на нови и лоялни клиенти. Компанията успешно се отличи и превърна в лидер и на Македонския пазар, където дружеството оперира и развива своята успешна дейност почти година. Очаква се съвсем скоро и експанзия в Полша и Румъния.", "date": "2017.07.13", "title": " Credissimo – любима марка на България"}
{"url": "https://m.offnews.bg/news/Futbol_18793/Otkradnaha-gashtite-na-futbolniia-Bansko-izchezna-i-televizor_660406.html", "text": "Два сериозни удара понесе Банско, който пролетта изпадна в Югозападната \"В\" група. Тимът  остана без част от екипировката си - фланелки, гащета, анцузи. Злосторници влезли в склада на клубната база, където спокойно подбрали, каквото им е нужно, съобщава \"Меридиан мач\".Освен екипи апашите взели и 42-инчов LED телевизор, на който отборът правеше в продължение на почти 4 години своите разбори. Явно крадците са били суеверни и са заложили на числото 3 като били откраднати и всички топки, с които отборът разполагал и били закупени само преди 3 месеца.Все пак изпълнителният директор на клуба Йордан Баряков и ръководството реагираха своеовременно и веднага бяха закупени чисто нови топки и бе поръчана да бъде възстановена откраднатата част от екипировката.Докато пристигне обаче, домакинът Благой Загорчин ще трябва да изрови от дълбоките резерви част от подготвената за бракуване екипировка, която за късмет е трябвало да бъде изписана в края на този месец.Предния ден пък стадион „Свети Петър“ беше разоран. Местен бабаит се помислил за велик и влязъл през нощта с колата си и в буквалният смисъл се изгаврил с общинското имущество.", "date": "2017.07.13", "title": " Откраднаха гащите на футболния Банско, изчезна и телевизор"}
{"url": "https://m.offnews.bg/news/Futbol_18793/Ivajlo-Petev-s-shokirashto-uvolnenie-ot-Dinamo-Zagreb_660409.html", "text": "Българинът Ивайло Петев е уволнен като треньор на Динамо Загреб. Медиите в Хърватия са шокирани от новината.Тя идва само два дни преди старта на първенството. В сряда вечер Петев е водил тренировката на гранда и по нищо не е личало, че ще има раздяла. Петев пристигна миналия сезон в Динамо, но не успя да защити титлата, за която отборът е абониран. Медиите в Загреб обаче тепърва проучват какво се е случило снощи!\"Новият треньор е Марио Цвитанович, който водеше втория тим. Имаме му пълно доверие. Не сме и търсели друг, това показва, че не сме подготвяли смяната.Просто се решихме на тази стъпка. Ако Марио покаже качества, ще води още дълго време Динамо\", като на шега обяви президентът на клуба Мирко Баришич.", "date": "2017.07.13", "title": " Ивайло Петев с шокиращо уволнение от Динамо Загреб"}
{"url": "https://m.offnews.bg/news/Futbol_18793/18-levskari-oshte-pishat-pokazaniia-v-politcejskoto-upravlenie-na-Zada_660427.html", "text": "От Министерство на вътрешните работи, не може да им се отрече, следят изкъсо случките с феновете на Левски в Хърватия. Последната информация гласи, че български запалянковци още пишат обяснения за палежа на автомобил в Задар. Двете агитки се сблъскаха преди мача от Лига Европа между Хайдук Сплит и Левски от Лига Европа.Ето актуалната информация на МВнР:", "date": "2017.07.13", "title": " 18 левскари още пишат показания в полицейското управление на Задар"}
{"url": "https://m.offnews.bg/news/Turizam_75/Nudisti-iskat-Delfin-da-stane-ekoplazh_660449.html", "text": "Туристи настояват в петиция \"Делфин“ (или морски плаж „Къмпинг Делфин“, както е отбелязан в Министерството на туризма) да остане плаж за природосъобразен туризъм, а ивицата да не се отдава под наем.Конфликтът, който, едва ли не, изправи един срещу друг нудисти и облечени на плажа, започва още от месец май. Туристи подават сигнали, че на един от склоновете към малката ивица се изсичат дървета и храсти. Зоната е защитена, защото попада и в „Натура 2000“, и в границите на природен парк „Странджа“. Проверка на институциите не открива нарушения, затова и Районната прокуратура в Царево образува производство срещу неизвестен извършител. Въпреки че, според почиващите, е ясно, че това е направено, за да се изгради впоследствие дървена стълба към плажа и черен път, който да обслужва ивицата. Самата стълба е построена от наемателя, „Тйва Интернешънъл“, но без да е съгласувана с РИОСВ–Бургас и да е получил разрешение от Община Царево, за което фирмата е санкционирана. Това, обаче, е само началото. Ивицата се ползва още от 60-те години от много нудисти (или натуралисти, както сами се наричат). Никога не е имало конфликт между плажуващи голи и такива по бански, разказва Чая Войкова, която почива там от средата на 80-те години. На този плаж ходят цели фамилии, деца пораснаха, идват хора дори и с внуците си, пояснява тя. А той е привлекателен с природата и с чистотата.„“, казва Войкова. Тя твърди, че са се опитали да постигнат диалог с наемателя на плажа и негови представители, но неуспешно. Нейните сподвижници са разочаровани и от липсата на реакция на държавни и местни институции заради нарушенията, за които са сигнализирали.Конфликтът придобива далеч по-битово измерение, след като през уикенда на плажа идва полиция, заради присъствието на нудисти сред облечените посетители на ивицата. На самия плаж има и табела с уточнение, че той не е нудистки.Имаше конфликт между посетители с бански и такива без и управителят е преценил, за да не ескалира ситуацията, да извика органите на реда, уточнява наемателят Йордан Тодоров. Напрежение има, казва той, тъй като на новите посетители на плажа не им допадал прекият визуален контакт с голи хора. Той, от своя страна, казва, че се е опитвал да постигне диалог с нудистите, но не успява. „“, казва Йордан Тодоров. Това се потвърждава, донякъде, и от разпалените дискусии в няколко групи във Фейсбук. Между представители на т. нар. нудистка общност (въпреки че не става въпрос за организирана група) и на хора, представящи се за местни, тече дебат „за“ и „против“ голите на плажа. От едната страна обвиненията са, че нудистите цапали, че след като ивицата е с наемател, те трябва да си търсят друго място, за да не притесняват плажуващите. „”, пише един потребител.От другата страна също не пестят реплики, като пращат „облечените“ към Северна Корея или – с балтоните – на централния плаж. Нарицателните за тях пък са „текстилни“ или „трикотажни“ хора. До момента няма глобен за нудизъм на този плаж, а този начин на почивка нито е разрешен, нито е забранен. Може да се тълкува като непристойно поведение на обществено място, което е нарушение на общинската наредба на Царево. Кметът Георги Лапчев прави аналогия с ходенето гол по центъра, но внася и уточнение, че дали плажът е обществено място е въпрос на тълкуване. Лапчев признава, че дори и за монокините важи същият казус, ако някой сметне, че голите женски гърди на плажа изглеждат непристойно. Извън буквата на закона, той призова страните да изгладят конфликта, защото от него няма изгода никой.Поне за момента не се очертава разрешение на проблема. Още повече, че се очаква повечето туристи (и голи, и облечени) да пристигнат през август. Решението, според хората, които почиват от десетки години на една от малкото запазени в естествения си вид ивици, е този вид да се върне. Затова и искат с петицията си до Министъра на туризма „Делфин“ да бъде обявен за екоплаж, каквото намерение имаше преди години, дори, ако се наложи, договорът с наемателя да бъде прекратен.", "date": "2017.07.13", "title": " Нудисти искат „Делфин“ да стане екоплаж"}
{"url": "https://m.offnews.bg/news/Obshtestvo_4/Vremeto-dnes-Goreshto-i-s-usloviia-za-gradushka_660394.html", "text": "Днес преди обяд ще е предимно слънчево. Около и след обяд ще се развива купеста и купесто-дъждовна облачност и на много места ще превали краткотраен дъжд с гръмотевици. Има условия за градушки. Вятърът ще е слаб до умерен от северозапад. Температурите ще започнат да се понижават. Максималните ще бъдат предимно между 31° и 36°, в крайните югозападни райони до 39°.Над Черноморието ще преобладава слънчево време. В следобедните часове, главно над северното крайбрежие ще се развива купесто-дъждовна облачност, ще превали и прегърми, казват в прогнозата си за днес от НИМХ към БАН.юЩе духа слаб до умерен югоизточен вятър. Максимални температури между 27° и 30°. Температурата на морската вода е 23°-27°, на север от н. Калиакра е 16°. Вълнението на морето ще бъде около 2 бала.Над планините до обяд ще е предимно слънчево. Около и след обяд ще се развива купеста и купесто-дъждовна облачност и на много места ще превали и прегърми. Ще духа умерен до силен северозападен вятър. Максималната температура на 1200 метра ще е около 26°, на 2000 метра – около 19°.", "date": "2017.07.13", "title": " Времето днес: Горещо и с условия за градушка"}
{"url": "https://m.offnews.bg/news/Temida_18762/IUristi-vnasiat-zhalba-sreshtu-zapoved-na-shefa-na-SGS-zaradi-narushav_660360.html", "text": "В четвъртък в Административен съд - София град ще бъде внесена жалба от столична адвокатска кантора срещу заповед на председателя на Софийския градски съд (СГС) Калоян Топалов. Със заповедта се определят правилата за административно обслужване гражданите и юридическите лица. Атакувани пред съда са два текста. Според единия - достъп до делата и преписките в СГС имат само адвокатите с изрично пълномощно по конкретното дело или общо пълномощно за представителство пред съд. Според втория текст при извършването на справки и проучвания по делата е забранено заснемането и фотографирането на на съдържащите се в тях документи.Според жалбоподателите заповедта ограничава правата на трети лица, което е недопустимо да се случва със заповед на административен ръководител. \"В конкретния случай са нарушени, както свръхповелителни разпоредби на закона, така и конституционни права\", се посочва в жалбата, като се цитира чл. 121 ал. 3 от Конституцията, според който разглеждането на делата във всички съдилища е публично, освен когато законът предвижда друго. Цитира се и ГПК, в който също е предвидено разглеждане на делата в открито заседание, освен ако в закон е предвидено това да стане в закрито заседание.В жалбата се посочва също, че председателят на СГС няма правомощия да издава заповед относно достъпа на адвокатите до дела, нито пък да забранява фотографирането и заснемането на документи по дела. Причината е, че в случая въведените ограничения имат нормативен характер, докато правилата са вътрешнослужебен акт и той би трябвало да засяга само служителите на съда, \"но не и субекти, които се намират вън от подчинените на този орган\". \"В конкретния случай е нарушено правото на информация за гражданите, юридическите лица и адвокатите. Председателят на Софийски градски съд недопустимо обвързва процесуалните действия на съда и на страните по делата и правото на информация за гражданите, юридическите лица и адвокатите. Процесуалните закони (ГПК, НПК и АПК) уреждат само процесуалните действия на съда и страните в процеса, но не и правото на информация, която могат да получат гражданите, юридическите лица и адвокатите\", се посочва в жалбата.Нарушена е и разпоредбата на Закона за адвокатурата, според който адвокатите имат свободен достъп и могат да правят справки по дела, да получават копия от книжа. На основата на тези текстове се посочва също, че въпросът със забраната за фотографиране на книжа не е изрично засегнат, което означава, че тази дейност не е забранена. В същото време се посочва, че фотографирането разтоварва администрацията на съда от допълнителни натоварвания - \"не се отнема време на съдебните деловодители, не се хаби хартия, мастило, не се амортизира техника, съответно не се изразходват средства от бюджета на съда. Получената фотография не е годен документ, който може да бъде използван от адвоката или страната за представяне пред която и да е институция, т.е. може да се използва единствено с информационна цел. От тази гледна точка, дори копията по ал. 2 могат да намерят по-широко приложение, а те се издават веднага съгласно правилата на действащото законодателство. В този смисъл режимът за фотографиране следва да бъде също толкова лек, колкото и този за получаване на копия, дори по-улеснен\". ", "date": "2017.07.13", "title": " Юристи внасят жалба срещу заповед на шефа на СГС заради нарушаване на основни права"}
{"url": "https://m.offnews.bg/news/Sviat-_12/Parvi-opit-za-impijchmant-na-Tramp_660397.html", "text": "Първият опит за импийчмънт на американския президент Доналд Тръмп е факт.Демократ от Камарата на представителите внесе резолюция за започване на процедурата срещу републиканеца Тръмп, съобщи Франс прес и допълни, че на този етап това е символичен акт.Конгресменът от Калифорния Брад Шърман е посочил като мотив, че Тръмп е възпрепятствал правосъдието, като се е намесил в работата на бившия директор на ФБР Джеймс Коми в разследването срещу един от съветника по националната сигурност Майкъл Флин.\"Пълен абсурд, най-грозното в политическата игра\", коментира говорителката на Белия дом Сара Хъкаби Сандърс.Шърман призна, че предстои дълъг път, но допълни, че \"ако импулсивната некомпетентност продължи\", в крайна сметка републиканците също ще поискат Тръмп да бъде отстранен.Никога в американската история Конгресът не е свалял от власт президента с импийчмънт. Андрю Джонсън през 1868 г. и Бил Клинтън през 1998 г. са признати за невинни, а през 1974 г. Ричард Никсън предпочита да подаде оставка, за да избегне импийчмънт заради скандала \"Уотъргейт\".", "date": "2017.07.13", "title": " Първи опит за импийчмънт на Тръмп"}
{"url": "https://m.offnews.bg/news/Drugi_18773/Forbes-klasira-naj-skapite-klubove-v-sveta_660393.html", "text": "Списание \"Forbes\" публикува традиционната класация за най-скъпите спортни клубове в света. И очаквано лидерите са базирани в САЩ.На първо място е Далас Каубойс (американски футбол), който се оценява на 4,2 милиарда долара. На втора позиция е друг митичен тим - бейзболният Ню Йорк Янкис, с 3,7 милиарда долара.Първият тим от европейския футбол заема третото място. Става въпрос за Манчестър Юнайтед с 3,69 милиарда долара.Сривът при Реал е значителен. Колосът от Мадрид се срива от втора до пета позиция с 3,58 милиарда долара.В топ 50 има общо 7 европейски футболни клуба, 7 баскетболни от НБА, 8 бейзболни от MLB и цели 29 от американския футбол, конкретно от NFL!Forbes е включил в изследването още Формула, НАСКАР  и NHL. Те обаче нямат представители в топ 50. ", "date": "2017.07.13", "title": " Forbes класира най-скъпите клубове в света"}
{"url": "https://m.offnews.bg/news/112_6/Hajka-po-moreto-izlovi-366-v-narushenie-za-1-sedmitca_660398.html", "text": "366 акта за нарушения е издала полицията в Несебър при специализирана операция, проведена от 5-и до 12 юли на територията на Районното управление, съобщи Областната дирекция на МВР в Бургас.Операцията е била за противодействие на битовата престъпност, подобряване безопасността на движението и недопускане на тежки пътни произшествия след употреба на алкохол или наркотици от страна на водачите.Проверени са 530 автомобила и 865 души. От 366-те акта 6 са за шофиране след употреба на алкохол с концентрация над 1,2 промила; 8 - за управление на МПС след употреба на алкохол с концентрация под 1,2 промила; 8 - за неправоспособни водачи; 10 - за шофиране без застраховка \"Гражданска отговорност\"; 164 - за други нарушения на Закона за движение по пътищата. За нарушения на Закона за българските лични документи са съставени 87 акта. Наложените глоби по фиш са 155.", "date": "2017.07.13", "title": " Хайка по морето излови 366 в нарушение за 1 седмица"}
{"url": "https://m.offnews.bg/news/Futbol_18793/MVnR-potvardi-za-palezha-v-Zadar-trima-sa-ranenite-levskari_660411.html", "text": "Министерство на външните работи на България потвърди за инцидентите с привърженици на Левски в Хърватия. Довечера е мачът между \"сините\" и Хайдук в Лига Европа, а  част от българската агитка пристигна още вчера.Ето съобщението от министерството:\"В", "date": "2017.07.13", "title": " МВнР потвърди за палежа в Задар, трима са ранените левскари"}
{"url": "https://m.offnews.bg/news/112_6/Arestuvaha-Dinko-lovetca-na-bezhantci_660404.html", "text": "Известният у нас и в чужбина ямболски ловец на бежанци Динко е арестуван, съобщиха от МВР.Причината за прибирането му на топло е причинен побой.Засега няма други подробности по темата, но преди време бившата приятелка на Вълев обяви, че я е пребил и подаде сигнал в полицията.За подвизите на Динко от Ямбол писаха освен българските, така и много медии в чужбина. Британските таблоиди масово го описаха като герой, който обикаля с АТВ-то си границата и върши работата, която държавните институции не смеят.Динко наскоро даде заявка, че е готов да стане министър-председател на България.", "date": "2017.07.13", "title": " Арестуваха Динко - ловеца на бежанци"}
{"url": "https://m.offnews.bg/news/DW_18800/Zashto-da-e-losho-che-idvat-tolkova-mnogo-rusnatci_660412.html", "text": "За силата на предразсъдъците„Руска окупация!” - ще чуете често, когато става дума за руските туристи и заселници по българското Черноморие. Това тревожно възклицание на пръв поглед стъпва върху очевидни факти: селища като Поморие или Кранево, например, през лятото наистина приличат на „Задунайски губернии” - руският език доминира не само по плажовете и в ресторантите, но и по табели, рекламни пана или в търговската мрежа, където продавачите автоматично те посрещат с „Добрый день!”.Вярно, като общ брой руснаците са по-малко от германците, но докато от германците (почти) никой не се страхува, руските туристи често биват използвани като плашило в политическите дебати или пък (отчасти съвсем незаслужено) отнасят какви ли не подигравки и враждебности, извиращи главно от годините на съветската доминация в България.Погледнато обективно, руските туристи и заселници не са нито по-лоши, нито по-добри от германците и скандинавците или от все по-многобройните румънци, поляци и чехи. Хората плащат за почивката си, харчат пари в курортите, а някои и купуват имоти, каквито българите усилено строят и предлагат за продажба.Сред предубежденията към руснаците често ще чуете обвинението, че са пияници. Да, мнозина от тях не са врагове на алкохола. Наскоро в малко българско магазинче изчаквах руско семейство, което купуваше няколко литра от най-евтините български спиртни напитки, плюс голямо количество бонбони и вафли - много захар и алкохол наистина е древна руска рецепта за справяне със студа и неволите. Но нима германските или английските тийнейджъри в Слънчев бряг и Златни пясъци са членове на трезвенически дружества?„Руснаците са простаци, нямат никакви обноски!” - бърчат нос доста българи, когато на съседната маса в плажното капанче се настани руска компания. Това предубеждение също е подвеждащо, макар и не съвсем безпочвено. Да, руснаците понякога нямат маниери, поръчват несъвместими храни и напитки, държат се грубо с персонала. Но същото може да се каже и за част от по-зле възпитаните и по-необразовани туристи от Западна и Средна Европа, които също сядат на първата си бира още в 9 часа сутринта. Да не говорим пък за някои български туристи, представители на различен антропологичен вид, които народът мило нарича мутри и мутреси - и които по плажовете оставят след себе си широка диря от пластмаса, мазна хартия и олигавени с червило цигарени угарки.Всъщност масовият руски турист по българското Черноморие е обикновен и симпатичен човек, представител на тамошната средна класа. На плажа все още ще видите дори руснаци, които четат книга - екзотична гледка сред масите хора, взрени в своите мобилни устройства. Разбира се, срещат се и предполагаеми олигарси, чиито гигантомански строителни проекти по крайбрежието са уникални по грозота и кичозност. В споменатото вече Кранево се издига петзвезден хотел, облепен и обграден с гипсови афродити и аполони, а стаите навяват асоциации за скъп публичен дом или за евтин холивудски филм. А в подножието му, в гротескно съжителство с плажа, току-що беше открит гигантски покрит зимен стадион със стандартна пързалка и трибуни за многохилядна публика, пред които възникна и олимпийски плувен басейн. За щетите, нанесени на дивата природа, за разкопките, калта и прахоляка посред летния сезон да не говорим… Но кичът и грандоманията също нямат отечество, както знае всеки, който е виждал поне по телевизията кадри от Лас Вегас или пък от китайски увеселителен парк.С две думи: руските туристи и заселници по българското Черноморие не са някакво зло - те са икономически фактор, който натежава още повече поради близостта на езиците, религията и културата. Местните хора вече добре го знаят и печелят от това. Кой може да има нещо против?", "date": "2017.07.13", "title": " Защо да е лошо, че идват толкова много руснаци?"}
{"url": "https://m.offnews.bg/news/Obshtestvo_4/Perata-bil-sotcialno-slab-no-vartial-biznes_660414.html", "text": "Петър Низамов – Перата, който стана популярен с лова на нелегални имигранти със   и за последно беше задържан за нападение над тв оператор, се оказа социално слаб. В документ, приет от бургаски съдия, Низамов написал, че семейството му се издържа с 508 лв. – заплатата на съпругата му, съобщава bTV.На името на майката на Перата Елена Низамова са регистрирани както спортният мерцедес, така и две фирми и склад за дърва за огрев. Според документи, с които bTV разполага, една от тях – „Файърууд бийч аш олк”, плаща месечен наем от 1200 лв., а самият Низамов е упълномощен от майка си да движи бизнеса.Именно на тази фирма преди дни Инспекцията по труда в Бургас налага глоби на обща стойност от 12 хил. лв.На телефона, посочен за контакти с фирмата, вместо Петър Низамов вдига друг мъж. Той отказа коментар, но заяви, че фирмата е семеен бизнес.Докато екип на телевизията прави интервюто с Перата кадри от охранителните камери, които заснели репортерите, били качени във фейсбук профила на Низамов.Заради декларация, че не печели нищо, Перата в момента е освободен от съда от държавна такса при завеждане на дела. В същото време той съди няколко бургаски медии.По-късно днес Окръжният съд в Пловдив ще гледа жалбата на Низамов за пускане на свобода. ", "date": "2017.07.13", "title": " Перата бил социално слаб, но въртял бизнес"}
{"url": "https://m.offnews.bg/news/112_6/Zhena-se-udavi-dete-izchezna-v-moreto-kraj-Slanchev-briag_660396.html", "text": "Жена се удави, а 11-годишно дете изчезна във водите на Черно море край Слънчев бряг и до момента не е открито, съобщи Областната дирекция на МВР в Бургас.Инцидентът е станал снощи, между шести и седми спасителен пост, срещу бистро \"Кораба\". Съобщението за него е подадено в Районно управление - Несебър в 20.13 ч.Жената е чешка туристка с инициали О.Б., отседнала в хотелски комплекс в курорта. Тя е на 61 г.Виждайки, че се дави, 38-годишен мъж се хвърлил във водите, за да помогне. 38-годишният И. М. от Габрово успял да извади жената, но тя починала.Пред полицията И. М. казал, че е забелязал и дете, което потънало и повече не успяло да излезе на повърхността. Служители на \"Морска администрация\" и \"Пожарна безопасност и защита на населението\" започнали издирване, но не открили тялото на детето.Изчезналото момиченце е 11-годишно от виетнамски произход, постоянно пребиваващо в Чехия, отседнало заедно с О.Б. и 13 годишната си сестричка в Слънчев бряг.Двете деца влезли в морето с О.Б., но 11 годишното момиченце започнало да се дави. Викайки за помощ, жената првлякла вниманието на И.М., който успял да извади от водата единствено нея. Издирването продължава. Тялото на починалата е откарано за аутопсия в \"Съдебна медицина\" към многопрофилната болница в Бургас.Образувано е досъдебно производство.", "date": "2017.07.13", "title": " Жена се удави, дете изчезна в морето край Слънчев бряг"}
{"url": "https://m.offnews.bg/news/Sviat-_12/Snezhna-buria-blokira-Nova-Zelandiia-galeriia_660395.html", "text": "Силна снежна буря в Нова Зеландия предизвика големи смущения в транспорта и комуналните услуги, оставяйки хиляди домове без ток, съобщи ДПА.Всички регионални полети от столицата Уелингтън бяха отменени тази сутрин. Силни ветрове събориха дървета и електрически далекопроводи. Над 10 000 имота останаха без ток.Поривите на вятъра в Уелингтън достигат 160 км/ч. В протока Кук, разделящ Северния от Южния остров, има ветрове със скорост 130 км/ч и 11-метрови вълни.Основни пътища в центъра на Северния Остров са затворени заради заледявания и натрупал сняг.", "date": "2017.07.13", "title": " Снежна буря блокира Нова Зеландия (галерия)"}
{"url": "https://m.offnews.bg/news/Futbol_18793/Opozhariha-avtomobil-na-levskari-v-Harvatiia_660390.html", "text": "В сериозни неприятности изпаднаха фенове на Левски, които пристигнаха в Хърватия, за да подкрепят “сините” в двубоя от втория предварителен кръг на Лига Европа срещу местния Хайдук Сплит.В последните дни в страната се създаде негативно настроение срещу привържениците на Левски, което ескалира с наближаването на мача. Виновни са и местните медии, които раздухаха как сМестните ултраси буквално устроиха лов на левскари по улиците на Сплит, където хайки от хърватски хулигани са нападали всяка групичка от българи.Местната полиция наложи ограничения на българите да се придвижват из центъра и те обикалят само в радиус от стотина метра от хотела, в който са отседнали.По-тежко е било положението в Задар, където автомобил с българска регистрация е бил запален. В колата са били и документите на нашите сънародници, които са получили изгаряния при опита да ги спасят.Местната полиция превантивно задържала поне 20 българи.“Умишлено пристигнахме в Задар, а не отидохме в Сплит, за да няма сблъсъци, но тук местните лумпени се бяха организирали и нападаха на групи. Запалиха една от колите, с които пътуват феновете, а на петима от момчетата в нея им изгоряха документите.На всичкото отгоре бяха арестувани. Говорил съм с българския консул в Загреб, който се организира да пътува към Задар. Всички фенове за здрави, като само един бе ударен с бутилка в главата\", коментира пред Sportal.bg председателя на НКП Степан Хиндлиян.", "date": "2017.07.13", "title": " Опожариха автомобил на левскари в Хърватия"}
{"url": "https://m.offnews.bg/news/Politika_8/Parlamentat-uzakoni-shtabovete-na-NATO-v-Balgariia_660415.html", "text": "Парламентът регламентира статуса на всички щабове и други структури на НАТО, които са установени на територията на България.Това стана, след като депутатите приеха на второ четене Законопроект за ратифициране на Споразумението между България и Върховното Главно Командване на Обединените Въоръжени Сили в Европа и Щаба на Върховния съюзен главнокомандващ по трансформацията за допълнение към Парижкия протокол.България е домакин на няколко такива структури на НАТО. На територията на страната е разположен Щабен елемент за интегриране на силите на НАТО (NFIU), както и Център за изследване, изграждане и усъвършенстване на способности на НАТО за управление на кризи и реагиране при бедствия.Страната ни осигурява в щатно и ресурсно отношение и Модул на КИС със способности за развръщане - (DCM) F, 2nd NATO Signal Battalion (2NSB).Сключването на споразумението е спешна необходимост за България, тъй като на територията на страната вече пребивават чужди военнослужещи, заемащи длъжности в структурите на НАТО.Тяхното пребиваване, както и на техните семейства поставя много въпроси, които са извън компетентността на Министерството на отбраната, като необходимостта от издаване или признаване на идентификационни и други документи, регистрация на моторни превозни средства, данъчни облекчения и др.", "date": "2017.07.13", "title": " Парламентът узакони щабовете на НАТО в България"}
{"url": "https://m.offnews.bg/news/Sviat-_12/Osadeniiat-za-ubijstvoto-na-Nemtcov-poluchi-20-g-zatvor_660424.html", "text": "Осъденият за убийството на опозиционера Борис Немцов Заур Дадаев получи 20 години затвор. Решението е на Московския окръжен военен съд. Прокуратурата поиска доживотен затвор. Дадаев, който е сочен за физическия убиец на Немцов, е осъден на 20 години лишаване от свобода в колония със строг режим и глоба в размер на 100 000 рубли, съобщи РИА Новости. Освен това съдът отне на Дадаев званието лейтенант и ордена \"За мъжество\". Анзор Губашев, който е взел с автомобил Дадаев от мястото на убийството, беше осъден на 19 години затвор. Брат му Шадид получи 16 години затвор. Темирлан Ескерханов, който е следил Немцов, получи 14 години затвор, а Хамзат Бахаев беше осъден на 11 години лишаване от свобода. Те също ще излежават присъдите си при строг режим. Съдът призна мъжете за виновни за смъртта на Борис Немцов преди две седмици. Защитата вече обяви, че ще обжалва решението на съда. Предполага се, че петимата мъже са изпълнители на убийството. Поръчителят обаче все още се издирва. Смята се, че това е бившият офицер Руслан Мухудинов. Той е обявен за международно издирване. Борис Немцов беше застрелян на 27 февруари 2015 г. в центъра на Москва.", "date": "2017.07.13", "title": " Осъденият за убийството на Немцов получи 20 г. затвор"}
{"url": "https://m.offnews.bg/news/Drugi_18773/Machovete-na-Botev-i-Levski-priako-v-efir-dnes_660413.html", "text": "Футбол21,00 Лига Европа, Бейтар Йерусалим – Ботев Пловдив \"Диема Спорт\" (пряко)21,30 ч Лига Европа, Хайдук - Левски „Диема спорт\" 2 (пряко)1,30 Футбол Фламенго - Гремио Sport+ HD (пряко)9,50 ч Лека атлетика, СП за юноши и девойки в Кения БНТ HD (пряко)12,00 ч Колоездене, обиколка на Франция Eurosport 1 (пряко)12,30 ч Голф, Scottish Open Mtel sport 2 (пряко)14,50 ч Тенис, „Денят с Матс\" Eurosport 2 (пряко)15,00 ч Тенис, „Уимбълдън\" Eurosport 2 (пряко)15,00 ч Trans world sport Mtel sport 116,30 ч Лека атлетика, СП за юноши и девойки в Кения БНТ HD (пряко)18,15 ч Лека атлетика, СП за юноши и девойки в Кения Eurosport 1 (пряко)19,00 ч Тенис, „Денят с Матс\" Eurosport 2 (пряко)22,00 ч Дартс, „Мастърс\" в САЩ „Нова спорт\" (пряко)", "date": "2017.07.13", "title": " Мачовете на Ботев и Левски пряко в ефир днес"}
{"url": "https://m.offnews.bg/news/Futbol_18793/Noviiat-Levski-s-parvi-goliam-test_660431.html", "text": "Феновете на Левски трябваше да чакат седем години, за да видят как отборът им отстранява противник в евротурнирите. Това най-сетне се случи след успеха над черногорския Сутиеска. Апетитът идва с яденето и всички в \"синия\" лагер вече жадуват за нов триумф. Тази вечер от 21:30 часа Левски и Хайдук Сплит излизат един срещу друг в първи мач от втория предварителен кръг на Лига Европа. За да елиминират стария си познайник, така както направиха категорично през 1999-а година, футболистите на треньора Николай Митов ще трябва да са готови за здрав дуел на малкия стадион \"Хърватских витезове\".Няма да бъде никак лесно, тъй като \"сините\" са нов отбор, който не се е обиграл, а срещу тях имат състав, който една година играе заедно.Двата клуба си приличат, след като дълги години не печелят на родна сцена, а също така завършиха на трето място в последното първенство.Съперникът на пръв поглед изглежда по-класен, но се расте с точно такива мачове. Тази вечер от Левски ще получат отговор на въпроса дали прогресират, или за крачка напред във вярната посока ще им е нужно още доста време.\"Сините\" заминаха за Сплит с песни в самолета. Остава да се върнат в подобно настроение. Такива са надеждите и на треньора Николай Митов, който на този ден преди четири години си тръгна от \"Герена\", защото бе уволнен след елиминирането от Иртиш.Капитанът Митрев отново ще изведе \"сините\" с капитанската лента, а пред него в защита ще действат Иван Горанов, Димитър Пиргов и Давид Яблонски. Треньорът до последно ще се колебае кого да пусне като десен бек.Първият вариант е да заложи на представилия се много слабо срещу черногорците Милош Цветкович, а вторият – да върне в отбрана Роман Прохазка.Перлата в лятната селекция на Левски Жорди Гомес не може да издържи повече от половин час, заради което ще започне мача като резерва. Със сигурност титуляр пък ще бъде другото ново попълнение Нелуц Рошу.Хайдук: Стипица, Тудор, Нижич, Лопес, Фомичов, Генцоглу, Радошевич, Хамза, Влашич, Футач, ЕрцегЛевски: Митрев, Прохазка, Яблонски, Пиргов, Горанов, Рошу, Панайотов, Адениджи, Нар, Вутов, Мапуку", "date": "2017.07.13", "title": " Новият Левски с първи голям тест"}
{"url": "https://m.offnews.bg/news/Kultura_33/Balgarskiiat-film-3-4-sas-svetovna-premiera-v-Lokarno_660430.html", "text": "Филмът на Илиан Метев „3/4“ ще има своята световна премиера на Международния филмов фестивал в Локарно, където е селектиран за участие в конкурса \"Конкурс на режисьорите на настоящето\".„3/4“ ще се очаква с особено внимание от международното жури на престижния филмов форум, особено след като българска кинотворба - \"Безбог\" на Ралица Петрова, спечели най-голямата награда \"Златен Леопард\" през 2016 година. 70-тия МФФ Локарно ще се състои от 2 до 12 август 2017.Сценарият на „3/4“ е дело на самия Илиян и Бетина Ип. Един млад пианист се опитва да се пребори страховете си, един брат се отклонява от правия път, а един баща изследва нашата вселена. Дали семейство Ковачеви ще се изгубят по между си, преди още пътищата им да се разделят ?Филмът на Метев е копродукция между България и Германия.", "date": "2017.07.13", "title": " Българският филм „3/4“ със световна премиера в Локарно"}
{"url": "https://m.offnews.bg/news/Ikonomika_59/Mini-Bobov-dol-kam-mediite-Ne-se-zanimavajte-s-nas-ima-i-drugi-firmi_660434.html", "text": "Половината от заплатите на миньорите във „Въгледобив Бобов Дол“ ЕООД за май са преведени по банков път вчера, а днес ще бъдат раздадени и ваучерите за храна. Това обявиха от ръководството на компанията по повод днешния протест на работниците във фирмата.\"Както вече уведомихме целия персонал на дружеството 50% от трудовите възнаграждения за май са преведени по банков път още вчера, но за да може всеки да си види сумата по сметката се изисква технологично време, независещо от нас, това са стандартни процедури на банките, които важат за всички\", обясняват от мениджмънта.От „Въгледобив Бобов Дол“ ЕООД обясняват, че работните заплати се начисляват и изплащат съгласно разписаните правила в двустранно подписания колективен трудов договор и че към момента работодателят не го нарушава. Приетата практика в мината било парите да се дават на 3 транша и никога досега средствата не са давани наведнъж. Той призовава медиите .Според него \"вероятно подобни изкуствени сензации са положителни за рейтинга на медиите, но за него те били предпоставка единствено за създаване на хаос при функционирането на нормалния производствен процес\".", "date": "2017.07.13", "title": " Мини Бобов дол към медиите: Не се занимавайте с нас, има и други фирми с проблеми"}
{"url": "https://m.offnews.bg/news/Obshtestvo_4/Politcaite-shte-poluchat-parite-si-za-uniformi-Krizata-za-kadri-v-MVR_660407.html", "text": "Всички полицаи ще получат наведнъж парите си за униформи, които не са им изплащани между 2011 и 2015 година, реши парламентът. Единодушно със 172 гласа \"за\" депутатите приеха промените в Закона за МВР на второ четене, които засягаха неизплатените пари за униформи на полицаите.Средствата за изплащане на сумите се осигуряват по бюджета на МВР за 2017 година за сметка на централния бюджет. Парите ще бъдат изплатени, веднага щом МВР разпише докладна заповед за целта.Зам.-министърът на вътрешните работи Красимир Ципов обясни в парламента, че става дума за всички полицаи, без тези, които вече са напуснали системата на МВР. Причината те да не получат пари е, че вече им е било изплатено обезщетение, когато са напуснали.За всички униформи ще отидат 29 млн.лв. За всеки един служител ще бъде направен разчет и ще бъде изплатена точната сума. Вчера зам.-председателят на ГЕРБ Цветан Цветанов уточни, че парите ще бъдат изплатени еднократно наведнъж.Най много служители на МВР са напуснали 2015 година. \"Надяваме се да се запази тенденцията от миналата година, когато в системата са назначени повече полицаи, отколкото са напуснали\", обясни Ципов. Той обаче даде пример как на последния конкурс в МВР за служител на Софийско районно управление за 170 места са се явили 130 полицаи, от които са били назначени 99.", "date": "2017.07.13", "title": " Полицаите ще получат парите си за униформи. Кризата за кадри в МВР обаче продължава"}
{"url": "https://m.offnews.bg/news/Tehnologii_18759/Uspeshen-opit-za-teleportatciia-kitajtci-pratiha-foton-v-orbita_660410.html", "text": "Китайски учени обявиха, че са осъществили телепортация, като са изпратили фотон от база в пустинята Гоби (Северен Китай) до сателит в земната орбита. Фотонът е телепортиран на 500 км от земната повърхност. Това е станало чрез т.нар.  - процес, в който  без помежду им да има физическа връзка, съобщава Би Би Си.Учени приветстваха успеха на експеримента, като посочиха, че той е важна стъпка в посока изобретяването на недостъпен за хакери квантов интернет. \"Телепортацията в космоса може да се реализира и се очаква да играе ключова роля в бъдещия разпространяван по квантов път интернет\", пишат авторите, ръководени от професор Чао-Ян Лу от Университета за наука и технологии на Китай.Професорът на експериментална физика от Оксфорд Иън Уолмсли също признава, че става въпрос за научен удар, който би позволил по-висока защита на информацията при комуникация. Ако технологията бъде развита, тя ще позволи информация от компютър до компютър да се предава по много по-защитен начин, без нежелана от потребителя външна намеса.", "date": "2017.07.13", "title": " Успешен опит за телепортация - китайци пратиха фотон в орбита"}
{"url": "https://m.offnews.bg/news/Sviat-_12/Zhena-zagina-povalena-ot-reaktivnata-struia-na-samolet-na-naj-opasno_660433.html", "text": "Туристка загина, след като бе повалена от реактивната струя на самолет на летището на остров Сент Мартен на Карибите. Жената е наблюдавала излитането на самолета на летище \"Принцеса Жулиана\", когато запалването на двигателите на Боинг 737 на Карибските авиолинии я поваля. Тя е седяла на оградата на пистата, от страната на близкия плаж, където се събират множество хора, за да наблюдават пристигащите и заминаващи самолети, които минават една на няколко метра над главите на плажуващите, предаде \"Индипендънт\".При падането си жената получава множество травми на главата и умира от раните си в болница. Летището в Сент Мартен е известно като едно от най-опасните в света заради близостта си до плажа. Ивицаа е осеяна с табели за внимание от опасната струя, която двигателят изпуска при запалване. Въпреки това мнозина не ходят на плажа заради морето, а за да наблюдават самолетите и да правят снимки и видеоклипове.", "date": "2017.07.13", "title": " Жена загина, повалена от реактивната струя на самолет, на най-опасното летище в света"}
{"url": "https://m.offnews.bg/news/Drugi_18773/Titi-se-zavarna-i-razkri-podrobnosti-za-badeshteto-na-Levski_660436.html", "text": "Президентът на баскетболния Левски - Константин Папазов, който по-малко от две години след отказването си от занаята, обяви, че именно той ще води \"сините\" в НБЛ през новия сезон. Тити разкри и подробности относно предстоящата си работа в клуба. Той сподели, че досегашният треньор Мануел Марков ще бъде негов помощник. Като асистент остава и Димитър Ангелов.\"Единствената причина да се върна е, че това иска сърцето и душата ми. Другото, което ще чуете, са спекулации. Искам да правя това, което ми доставя удоволствие. Общественото мнение ми е голяма слабост. Много ме боли, когато се тиражират неверни неща.Хората, които са били с мен през последните две години, ще бъдат с мен, докато те искат. Най-вече Мъни и Митко. Взех решение, което може да донесе мъка на някои.Мануел Марков беше по-щастлив от мен, когато му съобщих решението си. Той има сериозно бъдеще и потенциал. Със сигурност се връщам по-силен психически. Животът е едно голямо училище. Разбрах, че победите на се смисъла на спорта.В отбора ще бъдат тези играчи, които най-силно желаят да са в Левски. Надявам се връщането ми да помогне и за финансирането на клуба. Мегаломански истории няма да има.Стратегията ни е следствие на финансовото ни състояние. Вярвам, че това, което съдбата ми е отнела, ще ми го върне в бъдеще. Аз съм много амбициозен, но се радвам и на малките неща. Искам да благодаря на хората, които ни подадоха ръка.Бюджетът не е много променен, сега ще бъде малко завишен. През миналата година имахме бюджет, който беше четири пъти по-малък от този на женския Берое.Имам думата на човек, който е близо до Левски, но нямам позволение да му кажа името. Разговарям и с една от телекомуникационните компании. Постепенно ще надигаме глава\", каза Константин Папазов.", "date": "2017.07.13", "title": " Тити се завърна и разкри подробности за бъдещето на Левски"}
{"url": "https://m.offnews.bg/news/112_6/Dim-zatvori-Trakiia-kraj-Karnobat_660459.html", "text": "Заради пожар и гъст дим трафикът по автомагистрала „Тракия“ край Карнобат в района на 311 километър временно е отклонен, съобщиха от МВР Видимостта по пътя е намалена заради горящи стърнища край магистралата.Движението по магистралата е спряно в двете посоки.Предприети са действия за погасяване на възникналия пожар в стърнището.Пътна полиция въведе временно отклоняване на трафика, както следва:В посока към Бургас – през Ямбол и СредецВ посока към Пловдив – през Карнобат и Петолъчката.Взетите от МВР мерки идват след на магистралата, при който 40 автомобила катастрофираха при верижен удар.", "date": "2017.07.13", "title": " Дим затвори Тракия край Карнобат"}
{"url": "https://m.offnews.bg/news/Razsledvane_68/Ne-novata-opakovka-niama-da-ubie-kiseloto-mliako-Tezi-sluhove-sa-obi_659115.html", "text": "Каква е истината?Малката лъжа е като гръмотевица - пречи ти да чуваш добре, но ако се напрегнеш, има шанс да чуеш истината. Голямата лъжа е като светкавица - блясва и те заслепява толкова силно, че за известно време не можеш да видиш обичайните неща, а пред тебе е само илюзията от мълнията.Лъжата, че една нова опаковка ще убие любимото ни българско кисело мляко и ще го превърне в жалък чуждоземски йогурт е като светкавица - толкова силно действа на предразсъдъците, патриотизма и спомените ни за вкуса от детството, толкова силно ни заслепява от гняв, че минава време, докато се сетим да проверим дали има нещо вярно в нея.А е твърде вероятно в истерията за българското кисело мляко, която се разигра в последния месец, да няма нищо вярно.Лактобацилус булгарикус си живее еднакво добре и в старата опаковка от полистирол, и в новата опаковка от полипропилен, твърдят пред OFFNews от Трейс Ипома - компанията, която прави новите опаковки. На същото мнение са и повечето от най-големите млекопроизводители.Вчера стана ясно, че 6 от тях са дали проби за изследване на произведено от тях кисело мляко по БДС. Пробите изследват както вкусовите качества на киселото мляко (органолептика), така и състава и количеството на киселомлечните бактерии (микробиология) и как те реагират на материала на опаковката.Резултатите ще бъдат готови в края на юли. За химиците и хората, които разбират от опаковки, още отсега е ясно какъв ще е резултатът от тези тестове. Те са наясно, че количеството на знаменития български бацил в киселото мляко не зависи от това дали опаковката е полистирол или пролипропилен.Всъщност никой не знае кой пусна опорната точка, че лактобацилус булгарикус ще умре в новите опаковки от полипропилен и киселото мляко ще се превърне в йогурт.  Тя е толкова безпочвена, че още никой не е застанал с лицето и името си да я доказва. И няма как да я докаже, защото доказателства за това няма. Опорната точка се прокрадна в няколко медии, а след това избухна навсякъде на едно обществено обсъждане на новия стандарт за киселото мляко, в което имаше повече надвикване, отколкото аргументи.Както в повечето такива случаи, истината е много по-проста и банална. Става въпрос за сблъсък между 2 големи предприятия. Едното произвежда опаковки за кисело мляко от полистирол. Другото отскоро е започнало да произвежда опаковки от полипропилен. Вторите са по-евтини. Ако в нормативната база се признае, че те са поне толкова качествени, колкото първите, то производителите на старите опаковки, ще загубят част от пазарния си дял.Сериозна опасност за това възниква, когато 3 от големите млечни компании пускат искане за промяна на стандарта - освен в полистирол, млякото да може да се опакова и в полипропилен.Както често се случва у нас, и при този казус ще се окаже, че истината е последното нещо, което има значение. Както обикновено по-важни ще се окажат парите и лобистките интереси, а не научните доказателства.Българският институт по стандартизация, който решава дали да промени стандарта или не, ще вземе решението си, още преди да са излезли тестовете. Заседанието е насрочено още за този петък - защото много добре се знае, че резултатите от тестовете няма как да са готови дотогава. Освен това е в скандален формат - на него е извикан само техническия комитет за храните, а не техническия комитет за опаковките, който е далеч по-компетентен по казуса.По времето на социализма у нас действа Български държавен стандарт (БДС). Нищо не може да се произвежда, ако не е по БДС. Последният стандарт за киселото мляко е от 1972 г. В него се описва в какво може да се пакетира киселото мляко - в стъкло, керамика и полистирол.По това време технология за пакетиране на мляко в полипропилен няма и естествено няма как да я има в стандарта.В края на 90-те години БДС е отменен  - всеки може да си произвежда каквото си поиска, стига то да е безопасно и да отговаря на съдържанието, което е изписано на етикета.През 2010 г. БДС е върнат отново - но вече не като задължителен държавен стандарт, а като един вид гаранция за качество за определени продукти, които са традиционни за България. Сред тях е и киселото мляко. Всеки може да произвежда кисело мляко, но само този, който го произвежда по стандарта, може да сложи знак, че продуктът е по БДС.В БДС 12 от 2010 г. е описано и в какво може да се пакетира киселото мляко. Вариантите повтарят тези от 1972 г. - керамика, стъкло и полистирол.По това време в света вече започват да се правят кофички за йогурт от полипропилен, но в България все още няма производство на такива кофички, така че пропускът не прави впечатление на никого.В края на 2015 г. компанията Трейс Ипома внедрява линия за производство на кофички от полипропилен. Няколко големи производители на кисело мляко веднага започват да ги използват. Основната причина е, че са по-евтини. Кофичка и капачка по старата технология (полистирол) струват 6 стотинки, а по новата (полипропилен) 5 стотинки.Затова 3 компании внасят искане за промяна на БДС - в него да бъде записано, че киселото мляко може да се пакетира и в кофичка от полипропилен.За млекопроизводителите тази промяна е равна на печалба от една стотинка на кофичка. За компанията, която има господстващо положение в производството на стария тип кофички, обаче промяната заплашва целия й бизнес.Николай Коляндов е главен технолог в Трейс Ипома - производителят на новите кофички от полипропилен. По времето на социализма е бил технолог в \"Софияпласт\", по-известно с най-старото си име \"Народна република\". До 1989 г. това е единственото предприятие в България, което произвежда старите, класически кофички от полистирол. Така че той е човекът, който най-добре познава и старата и новата опаковка.Ние не твърдим, че опаковката от полистирол трябва да отпадне от стандарта. Тя е достатъчно добра за целите си. В продължение на години беше най-доброто нещо, в което можеше да се пакетира киселото мляко на приемлива цена, казва Коляндов.Полистиролът обаче има редица непряко свързани с киселото мляко проблеми, заради които науката от години търси нещо, с което да го замени, обяснява той. Полистиролът е полимер и докато е такъв с него няма проблеми. Но при по-висока висока температура или при допир с мазнини, от него се отделят мономери, които са токсични и канцерогенни. Ако поставите свинска мас в такава опаковка, само след няколко дни тя вече ще е токсична.Примерът е пресилен, защото на всеки технолог е ясно, че свинска мас не се слага в полистирол, но дали е ясно, че мазнини има и в сметаната, пита Коляндов. При достигане на температура от 50 градуса по Целзий количеството вреден стирол, което се смесва с млякото е 100 пъти повече отколкото при препоръчителната температура за киселото мляко. На теория никога не би трябвало киселото мляко да достига такова температура, но нали си давате сметка, че има житейски ситуации в които това се случва.Другият голям проблем е разграждането на опаковките. Старите от полистирол отделят вредни вещества. Новите от полипропилен са безвредни за природата. И още нещо - те са с една четвърт по-леки. Това означава, че боклукът, произведен от тях е около една четвърт по-малко като килограми, отколкото от старите кофички.Заради тези проблеми световната наука дълго търси технология, с която да замени създадения още през 1930 г. полистирол. Полипропиленът е създаден през 1951 г. Дълги години технологията не е достатъчно добра за опаковане на хранителни продукти. Пробивът настъпва в началото на нашия век. Някъде от 2005-2006 г. технологията навлиза в Европа и само за няколко години става господстваща. На 14 януари 2011 г. - само месеци след излизането на българския стандарт, чиято промяна се иска сега, ЕК публикува Регламент 10 за материали от пластмаса, предназначени за контакт с храни. В този регламент, който ние би трябвало да транспонираме в националното си законодателство, подробно е описано, че полипропиленът може да се използва за пакетиране на храни, наравно с полистеролът.В следващите години цяла Европа минава на полипропилен - защото е по-евтин, по-малко токсичен и по-малко уврежда околната среда.Ние, българите, сме царе на това вместо очевидното да видим скрита конспиративна теория. И така вместо да видим очевидния факт, че има нова, по-евтина и по-добра технология, ние видяхме заговор срещу най-милото ни.Да, Европа пакетира почти 100% от йогурта си в полипропилен. Но го прави защото има само йогурт, а не защото затваря кисело мляко и иска да го превърне в йогурт. И в полистирол, и в полипропилен йогуртът ще си остане йогурт, а киселото мляко ще си остане кисело мляко, стига изобщо някога да е било такова.Сигурен отговор на този въпрос ще имаме, след като приключат тестовете, които шестте млечни компании провеждат.Дотогава можем да дадем няколко косвени доказателства.Българската компания Ел Би Булгарикум изнася значителни количества българска закваска с лактобацилус булгарикус за Япония. От нея японците правят кисело мляко. 100% от него се пакетира в опаковки от полипропилен. Смятате ли, че японците ще внасят бацил от България, само заради удоволствието да го убият и в резултат на това вместо кисело мляко да получат йогурт, който могат да си направят и без да внасят българска закваска?Поне 3 български производители (според някои данни са 6), поне от година пакетират млякото си в кофички от полипропилен. Техните лаборатории са длъжни да следят всяка една партида за количествата лактобацилус булгарикус в края на срока на годност на млякото. Българската агенция за безопасност на храните (БАБХ) пък многократно прави контролни тестове дали резултатите от лабораторията отговарят на истината. Т.е. взема проби и сравнява резултатите от тях с резултатите от производителя. Нито един производител не е установил да са му измрели бактериите, нито веднъж БАБХ не е установила разминаване в резултатите.Всички експерти, с които OFFNews говори, казаха, че една опаковка може да влияе на киселото мляко по отношение на много неща - вкус, токсичност, трайност. Но не могат да си представят как може да влияе върху живота на лактобацилус булгарикус.Вижте, кисело мляко по тези земи се прави от хилядолетия. Правило се е в мехове, в дървени съдове, в тенджери, в пластмасови бидони. Получавало се е по-вкусно или по-лошо, но винаги се е получавало кисело мляко. Няма как, ако му сложиш български бацил да се превърне в йогурт, винаги ще си е кисело мляко, коментира един от експертите.Експертите обаче няма как да надвикат лобистите. Затова на общественото обсъждане за промяната на стандарта имаше повече крясъци, отколкото обсъждане. Основните \"защитници\" на българското кисело мляко (а всъщност на производителя на старите опаковки) бяха детективът (!?) Марин Маринов и бившият депутат от НФСБ, а сега водещ в Евроком, Димитър Байрактаров. Когато един специалист (Майа Стойчева, ръководител на лабораторията \"Алми тест\") се опита да се изкаже, думите й бяха заглушени от освиркванията на яки момчета, незнайно защо дошли на дискусията. Стойчева се опита да каже, че според нея БДС е остарял, но едва ли някой чу нещо от удавените в дюдюкания аргументи.Тази статия е за това как една нова и успешна технология се спира с абсурдни, лобистки и бюрократични аргументи. Но това не значи, че застъпниците й са бели и добри и че всичките им действия са безукорни.Според закона и сега никой не пречи на млекопроизводителите да затварят млякото си в полипропиленови кофички. Забранява им само да слагат на тях маркировка БДС. Отивайки в магазина, сами можете да се уверите, че някои са сложили този знак, без да имат право на това. Добър или лош, остарял или съвременен, БДС 12 би трябвало да се спазва такъв, какъвто е. И фирмите, които са го поставили на кофичките си, без да имат това право, би трябвало да си понесат наказанието.А когато прочетохте това, замислихте ли се дали поне веднъж сте поглеждали дали на кофичката има знак БДС или не? Вероятно много хора никога не са го правили. Какъв е проблемът тогава?Проблемите са 2. Първият е, че кисело мляко без БДС не може да кандидатства по нито една обществена поръчка. Което си е голяма пазарна ниша. Но това си е проблем на производителите, който едва ли ви интересува.Вторият проблем е по-важен: Стандартите, точно както и банките, съществуват само благодарение на безусловното доверие в тях. Знакът за качество \"Стара планина\" умря заради съмненията (обосновани или не), че всъщност нищо не значи.БДС за млякото като знак за качество (или поне за традиционен продукт) може да съществува, само ако няма никакви съмнения в него. Като например това, че се поддържа в някакъв архаичен вид, само за да осигури пазарната ниша на определен продукт.", "date": "2017.07.13", "title": " Не, новата опаковка няма да убие киселото мляко. Тези слухове са обикновена търговска война"}
{"url": "https://m.offnews.bg/news/Ikonomika_59/Valeri-Simeonov-se-obiavi-za-otpadane-na-klasa-kam-rabotnata-zaplata_660462.html", "text": "Вицепремиерът Валери Симеонов се обяви за отпадане на класа за прослужено време към работната заплата и да се изработи механизъм за определяне на минималната такава след среща с работодателските организации.На срещата в Министерски съвет не присъства шефът на КРИБ Кирил Домусчиев, който е в тежък конфликт със Симеонов през последните седмици заради БМФ.Според Васил Велев от Асоциацията на индустриалния капитал клас прослужено време дискриминира младите служители.Велев отрече тази мярка да е свързана с намаляване на доходите на работещите.", "date": "2017.07.13", "title": " Валери Симеонов се обяви за отпадане на класа към работната заплата"}
{"url": "https://m.offnews.bg/news/Tehnologii_18759/Sadat-nakaza-Telenor-Otkazali-da-zameniat-garantcionni-telefoni_660421.html", "text": "ПредисториятаКомисията за защита на потребителите осъди \"Теленор\" заради отказ от замяна на счупени телефони в гаранция, които са били единствената причина клиентите да сключат нови и по-неизгодни договори с мобилния оператор. За решението съобщи председателят на КЗП Димитър Маргаритов за \"Нощен хоризонт\" по БНР, а името на компанията е видно при проверка в съдебните регистри. Решението е на тричленен състав на Върховния административен съд от 3 юли по повод обжалвана заповед на председателя на КЗП Димитър Маргаритов от 15 юли 2015 г. След като първата инстанция - Административен съд-София град - отхвърля искането на телекома, \"Теленор\" отново обжалват, но губят.КЗП забраняват практиката след жалба на двама потребители и собствена проверка, която потвърждава нарушението.Клиентите купуват мобилни телефони HTC \"Desire 200\" от магазин на \"Теленор\" в Пловдив. Единият сключва договор за лизинг на 23 декември 2014 г. и допълнително споразумение към договора за ползвания мобилен номер с план \"Резерв 13.99 Коледа 2014\". Другият плаща в брой и също сключва анекс.И двата телефона се оказват \"технически негодни за употреба поради изгорели пиксели на дисплея\". На 6 януари клиентите носят телефоните обратно и искат замяна, но служителите в магазина отказват. С обяснението, че няма наличност от същите телефони, от компанията им предлагат други три варианта: смяна с друг модел по избор на клиента; прекратяване на договора за лизинг с единия клиент и договора за покупко-продажба с другия и възстановяване на платеното;  безплатен ремонт чрез смяна на дисплея.Клиентите обаче настояват за замяна със същите телефони, а при невъзможност - прекратяване на договорите за мобилни услуги с план \"Резерв 13.99 Коледа 2014\" и възстановяване на предишните абонаментни планове. Фирмата отказва, след което и двамата се обръщат към Комисията за защита на потребителите и обясняват, че телефоните са били единствената причина да сключат нови, по-неизгодни договори. Пишат още, че \"възползвайки се от тяхното желание да закупят мобилни телефони HTC \"Desire 200\", са били принудени от фирмата да подновят срока на договорите, да променят абонаментните си програми с по-неизгодни за тях, предлагайки им телефоните на преференциална цена\", се казва в решението на съда, с което OFFNews разполага.След проверката на място КЗП приема, че \"Теленор\" използва нелоялна заблуждаваща търговска практика\" и че \"действията на фирмата противоречат на изискването за добросъвестност и професионална компетентност и променят или е възможно да променят съществено икономическото поведение на средния потребител, когото засягат и към когото са насочени\". Не е добросъвестно от страна на търговеца да отказва замяна с именно този модел апарат, по повод на който потребителите са сключили договора и са поели задължението да ползват мобилните услуги именно на този оператор за сравнително дълъг период от време, при това с по-неизгодни за тях условия, смятат от Комисията, цитирана в съдебното решение.КЗП твърди още, че по този начин \"с поведението си фирмата уврежда икономическите интереси на потребителите и осъществява общия състав на нелоялна търговска практика по смисъла на чл. 68г, ал. 1 от Закона за защита на потребителите\".Съдът приема заключенията на КЗП за доказани, отхвърля жалбата на \"Теленор\" и оставя в сила решението на Административния съд. Разноските - 300 лева юрисконсултско възнаграждение - са за сметка на мобилния оператор.Решението е окончателно.\"Ние сме силно концентрирани върху сектора телекомуникации, тъй като все още близо 30% от постъпващите при нас сигнали и жалби касаят този сегмент. Това са услуги, които се ползват ежедневно и дори най-дребните проблеми могат да имат силно негативен ефект за потребителите. Мисля, че успяваме да изчистим пазара поне от тези, които създават най-големи неудобства на гражданите”, коментира решението Маргаритов пред \"Нощен хоризонт\".", "date": "2017.07.13", "title": " Съдът наказа Теленор: Отказали да заменят гаранционни телефони"}
{"url": "https://m.offnews.bg/news/Kultura_33/Jaikovski-i-S-A-R-S-se-vkliuchvat-v-Love-CHange-Music-Festival-na-3-s_660457.html", "text": "С Мorcheeba в оригинален състав и The Sweet Life Society /на 2 септември/ и Djaikovski и S.A.R.S. /на 3 септември/ – новият Love CHange Music Festival очаква меломаните в края на лятото в Ловеч.Във втората вечер на музикалното събитие /на 3 септември/ на сцената ще видим на живо електронният гуру от Македония - Djaikovski с банда на живо и вокалистката Rachel West. Хедлайнер на вечерта ще е сръбската поп-рок банда - S.A.R.S., добре позната и обичана от феновете у нас.Вече е известна и пълната музикална програма на събитието. Наред с международните участници, в него ще се включат и едни от най-популярните български групи и артисти - Мастило, Ruth Koleva Live Band, Kottarashky & The Rain Dogs, Шкода, Plastic Bo. VS Духов оркестър “Ловеч”, No Project Band. Програмата с участниците по дни можете да видите по-долу.Билетите за Love CHange Music Festival могат да се закупят от системата на Eventim.bg и партньорските каси в цялата страна. В това число: в Билетен център НДК, Билетна каса на “Арена Армеец”, магазини “Техномаркет”, бензиностанции ОМВ, Български пощи и други.Билет за Ден 1 – 02.09.2017, събота: 30 лв. / в деня на събитието: 35 лв.Билет за Ден 2 – 03.09.2017, неделя: 25 лв. / в деня на събитието: 30 лв.Групов билет за двата фестивални дни: 40 лв. / в деня на събитието: 45 лв.", "date": "2017.07.13", "title": " Jaikovski и S.A.R.S. се включват в Love CHange Music Festival на 3 септември в Ловеч"}
{"url": "https://m.offnews.bg/news/Futbol_18793/Fenklubat-na-IUnajted-v-Balgariia-se-bori-da-vleze-v-top-10-v-sveta_660460.html", "text": "Официалният български фенклуб на Манчестър Юнайтед се бори да влезе сред десетте най-многобройни структури на привъжениците на английския гранд.Председателят на на фенската организация, която е създадена във Велико Търново - Емил Йорданов сподели пред OFFNews, че шансовете да се влезе в Топ 10 са напълно реални.\"Много приятно съм изненадан от големия интерес, който феновете проявиха, както и от многото нови хора, които продължават да се присъединяват към футболното ни семейство.С темпото, в което вървим, смятам, че имаме реални шансове да сме сред десетте най-големи фенклубове на Манчестър Юнайтед\", сподели Йорданов.Първенци в класацията за най-многобройни членове са фенклубът на Хонг Конг, следван от Скандинавската организация, трети са привържениците от южната ни съседка - Гърция.Кампанията за набиране на нови запалянковци продължава до 25-ти юли, като до момента, броят на родната структура е около 300 притежатели на членски карти. Любопитното е, че те са е напълно достатъчни за влизане в челната десетка. Причина за това е разкъсването на фенската маса в другите държави. Пример за това е Аглия, където са регистрирани над 50 организации.  Фенклубът на \"червените дяволи\" е основан през 2009 година, като една от основните му дейности е стимулиране на интереса на децата към спорта и често набляга на благотворителни инициативи. Припомняме, че преди три месеца от фенклуба организираха футболен турнир, в който деца, лишени от родителски грижи имаха възможността да покажат страстта си към спорта и спечелиха множество награди. ", "date": "2017.07.13", "title": " Фенклубът на Юнайтед в България се бори да влезе в топ 10 в света"}
{"url": "https://m.offnews.bg/news/Sviat-_12/Pochina-nositeliat-na-Nobel-za-mir-Liu-Siaobo_660463.html", "text": "Китайският дисидент и носител на Нобелова награда за мир Лю Сяобо почина, съобщи Франс прес, позовавайки се на китайските власти. 61-годишният Сяобо е починал в болница в град Шънян, в североизточната провинция Ляонин, където беше приет заради рак на черния дроб, посочва БТА.Лю Сяобо е носител на Нобеловата награда за мир за 2010 г.Той лежа в затвора в продължение на над 8 години за подривна дейност срещу държавата. Лю беше пуснат условно от затвора заради заболяването си, за да се лекува в болницата в Шънян. Лю е първият носител на Нобеловата награда за мир, починал в условия на лишаване от свобода, след германския пацифист Карл фон Осиецки през 1938 г.Фон Осиецки, който бе задържан от властите в нацистка Германия, също почина в болница.", "date": "2017.07.13", "title": " Почина носителят на Нобел за мир Лю Сяобо"}
{"url": "https://m.offnews.bg/news/Sviat-_12/Tereza-Mej-proronila-malka-salza-sled-neuspeha-na-izborite_660458.html", "text": "Британският премиер Тереза Мей призна, че е проронила \"малка сълза\" след неуспеха на парламентарните избори, инициирани от нея, при които Консервативната партия загуби мнозинството си Камарата на общините. Мей направи признанието пред радио Би Би Си, като посочи, че е била съсипана при обявяването на резултатите от екзитпола. По думите ѝ предизборната кампания не е била съвършена, но въпреки това тя е очаквала Консервативната партия да увеличи мнозинството си в парламента. Мей разказа, че съпругът ѝ Филип ѝ казал резултатите и след това я прегърнал, за да я утеши. \"Беше пълен шок, когато излезе резултатът. Минаха няколко минути, докато осъзная какво значи това\", заяви тя, цитирана от БТА.Тереза Мей инициира предсрочните избори с цел да затвърди позициите си преди началото на преговорите за Брекзит. Консервативната партия обаче загуби мнозинството си в парламента, като спечели само 318 места, и беше принудена да приеме помощта на северноирландската Демократична юнионистка партия, която ѝ предложи подкрепата на своите 10 мандата. Мей пък обеща допълнително финансиране за Северна Ирландия в размер на 1 млрд. лири, ако се постигне споразумение за споделяне на властта между местните партии.Така изборите доведоха до най-тежката политическа нестабилност във Великобритания от десетилетия, а Мей беше призована от членове на Консервативната партия и от опозицията да подаде оставка.\"Когато става дума за действителния резултат, в партията имаше много хора, които бяха много близки до кампанията и които бяха наистина шокирани от резултата, когато той излезе\", коментира Мей. Тя подчерта, че не смята да се оттегля, като отказа да отговори на въпроса колко време ще остане на власт. \"Все още виждам, че има много какво да направим, а като министър-председател искам да се заема с тази работа за промяна на живота на хората към по-добро\", каза тя.", "date": "2017.07.13", "title": " Тереза Мей проронила \"малка сълза\" след неуспеха на изборите"}
{"url": "https://m.offnews.bg/news/Ikonomika_59/Deflatciia-i-prez-iuni-otchete-NSI_660437.html", "text": "След слабото покачване на цените през април Националният статистически институт отчете 0.5% дефлация за юни спрямо предишния месец май.Инфлацията от началото на годината (юни 2017 г. спрямо декември 2016 г.) е 0.7%, а годишната инфлация за юни 2017 г. спрямо юни 2016 г. е 1.9%.Средногодишната инфлация за периода юли 2016 - юни 2017 г. спрямо периода юли 2015 - юни 2016 г. е 0.8%.Поевтинели са: храните и безалкохолните - с 1.2%; дрехите и обувките - с 0.6%; разходите по жилището 0 - с 0.2%; за здравеопазване - с 0.1%, за транспорт - с 1.6%; в графата \"развлечения и култура\" - с 0.2%.При алкохола, цигарите, обзавеждането и съобщенията има увеличение  по 0.2%. С 0.9% по-високи са цените в заведенията и хотелите, показват данните на националната статистика.", "date": "2017.07.13", "title": " Дефлация и през юни отчете НСИ"}
{"url": "https://m.offnews.bg/news/Koloezdene_18819/Frum-izdahna-v-planinata-Aru-mu-vze-zhaltata-flanelka_660467.html", "text": "Големият фаворит Крис Фрум загуби сили на Тур дьо Франс твърде рано - още на първия по-сериозен планински етап от 214,5 километра. Британецът от \"Скай\" сдаде жълтата фланелка на италианския шампион Фабио Ару от Астана.Но битката тепърва предстои. Етап номер 12 в Пиринеите беше спечелен от френския ас Ромен Барде (AG2R La Mondiale). Той направи феноменален спринт на изключително тежкия последен баир. Няма съмнение - Барде ще се хвърли и за крайна победа в Тура.Той е само на 25 секунди от Ару и на 19 от Фрум. Още един коз: най-силният съотборник на лидера - Якоб Фулсанг, напусна Обиколката на Франция. Той сътвори цяло чудо след падането вчера, като стартира с две леки счупвания в лакъта. В крайна сметка не издържа на болките днес и се отказа.Етапът днес беше решен в изключително тежките последни 400 метра. Ару предприе атака, явно усещайки слабост във Фрум. Барде не само му хвана темпото, но го и отвя с 6 секунди.Втори завърши Ригоберто Уран (Cannondale-Drapac) само на две секунди от победителя. Колумбиецът също може да мечтае за жълтата фланелка, тъй като е на 35 секунди от нея.С Фрум стана нещо неочаквано. Само в последните 400 метра той загуби 22 секунди, а с това и лидерската позиция.", "date": "2017.07.13", "title": " Фрум издъхна в планината, Ару му взе жълтата фланелка"}
{"url": "https://m.offnews.bg/news/Politika_8/Atanas-Atanasov-Borisov-si-otiva-ot-politicheskata-stcena_660416.html", "text": "Борисов си отива от политическата сцена и е въпрос на време това да се случи. Това коментира в интервю за bTV лидерът на ДСБ Атанас Атанасов. По думите му настоящият премиер се е договорил с \"тези, които го свалиха от власт 2013 г.\", за да не се разследва скандалът с КТБ, а най-важната задача за властта и \"тримата шишковци\" тази година е да бъде избран такъв ВСС, който да посочи наследника на Сотир Цацаров: По думите на Атанасов случаят с НДК е симптоматичен за управлението:Лидерът на ДСБ е категоричен, че се прави опит скандалът да се потули. За това и от ГЕРБ се съгласили да има такава парламентарна комисия, защото предварително намерили основания, за да прехвърлят вината и отговорността на БСП. Атанасов обясни, че замитането на случая е станало с нареждане: \"Дърпате се на изходни позиции и мълчите един за друг\". \"Ама казаха вече много неща\", допълни той. Според Атанасов медийната машина, \"която обслужва лично Борисов и неговата власт\", правят усилия за замазване на скандалите.Атанасов обясни, че има договорка да не се разследва скандала с КТБ, който е \"кражбата на века\", в която \"са забъркани неслучайни хора, които днес са негови () ортаци във властта\". \"Всичко това е видно за хората. Лошото е, че няма институции, които да извършат разследване\", допълни Атанасов.Според него стенограмите от консултациите при президента Росен Плевнелиев за КТБ са интересни, за да се види \"театралната постановка как всички там лицемерничат\". \"При сега действащото законодателство в България разследването на престъпленията е съвместна дейност на прокуратурата и изпълнителната власт, така че отговорността за прикриването на всички тези големи далавери е съвместна на Цацаров и Бойко Борисов заедно. Те с това се занимават - да прикриват, а не да разкриват\", обясни Атанасов.  Той коментира и състоянието на МВР, като определи новия вътрешен министър Валентин Радев като \"Румяна Бъчварова в панталони\". Зад този ход стои премиерът, който на практика управлява МВР. Атанасов посочи като най-голям гаф на новия вътрешен министър избора за главен секретар на МВР Младен Маринов.\"А да беше прочел в един сайт - Фрогюнз, че този полицай е бил в началото на кариерата си охранител на Мето Илиенски и някой да беше проверил дали това е вярно. Никой не коментира този въпрос. Аз казвам това, което е публично изнесено, иначе една от причините аз да си подам оставката като председател на вътрешната комисия беше именно тази персона, но няма да коментирам моите разговори с Румяна Бъчварова. На този човек изобщо не му е мястото там. Той е предложен отдавна на Бойко Борисов за главен секретар от неговите приятели от сикаджийския му период. Това го знаят всички полицаи в София, разбирате ли? Пашата, онези... През цялото време, докато той беше шеф на софийската дирекция на МВР (), тя неизменно беше на трето място  отзад напред по резултати\", поясни Атанасов.", "date": "2017.07.13", "title": " Атанас Атанасов: Борисов си отива от политическата сцена"}
{"url": "https://m.offnews.bg/news/Sviat-_12/V-Avstraliia-prisadiha-paletca-ot-kraka-na-mazh-na-rakata-mu_660435.html", "text": "В Австралия присадиха на мъж палеца на крака му на мястото на палеца на дясната му ръка. Операцията е извършена след инцидент, при който палеца на ръката на мъжа бил откъснат, съобщи Би Би Си. 20-годишният работник във ферма Зак Мичъл пострадал, след като бик ритнал ръката му в оградата. Инцидентът станал през април. Мъжът преминал през две неуспешни операции, чиято цел била палецът на ръката му да бъде прикрепен на мястото си. Тогава лекарите му предложили да поставят на мястото на липсващия палец палеца от крака му. Зак Мичъл първоначално отказал, но по-късно се съгласил и операцията била извършена преди две седмици. Пластичният хирург д-р Шон Никлин коментира, че не е изненадан от първоначалното колебание на мъжа. Той обаче подчерта, че това ще върне частично добрата функционалност на ръката на пациента, загубена при откъсването на палеца. Зак Мичъл ще се нуждае от 12 месеца рехабилитация. След това обаче той планира да се върне на работа във фермата. Според лекарите Мичъл се възстановява бързо, като две седмици след операцията вече е близо до това да върви нормално. ", "date": "2017.07.13", "title": " В Австралия присадиха палеца от крака на мъж на ръката му"}
{"url": "https://m.offnews.bg/news/Sviat-_12/Razbrahme-se-s-Makedoniia-za-dogovora-ofitcialna-Sarbiia-intrigantstv_660470.html", "text": "Македония и България договориха текста на споразумение за добросъседство, целящо да реши дългогодишни спорове и напрежение, обяви македонският външен министър Никола Димитров в интервю за Ройтерс.Постигнахме компромис за текста. Подписването на споразумението за добросъседство ще повиши доверието в нас - че сме сериозни и че бихме искали да създаваме приятелства в региона, посочи Димитров.Ройтерс отбелязва, че сложните отношения между Македония и България затрудняват усилията на Скопие да се присъедини към НАТО и Европейския съюз, въпреки че най-голямата пречка е спорът със съседна Гърция за името на Македония.Същевременно посланието, което идва от началото на седмицата до днес от политическия елит в Белград, е следното: Пръв изрече тези думи външният министър Ивица Дачич след среща с гръцкия си колега Никос Кодзиас в Атина.Днес сръбският президент Александър Вучич каза, че е съгласен с изявлението на Ивица Дачич за Македония.Сърбия ще се води само от своите интереси и ще помага приятелски на тези, които са на нейна страна и които ѝ помагат в запазването на принципите на международното право. В този ред на мисли гръцките ни приятели могат да разчитат на нашата подкрепа, заяви Вучич след среща с гръцкия премиер Ципрас.Ципрас пък повтори официалната гръцка позиция, която не е променяна от десетилетия: \"Спорът за името между Атина и Скопие трябва да бъде решен преди Македония да може да се присъедини към ЕС и НАТО\"В интервюто си за Ройтерс македонският външен министър Никола Димитров подчертава, че е предложил на Атина да позволи на Македония да се присъедини към НАТО под приетото от ООН име Бивша Югославска Република Македония (БЮРМ).Моето послание към официална Атина е: ние имаме ново начало в Македония, моля, помислете какви съседи искате да имате на север, посочи Димитров.Той обаче също не се надява на незабавен пробив: \"Не мисля, че можем да направим нещо за едно денонощие. Това ще бъде постепенен процес\".На въпрос дали Македония някога би била отворена към промяна на името си, Димитров каза:\"Това е много сложен въпрос, който включва емоции и идентичност. За решаването на този въпрос имаме нужда от процес, който ще изгради национална позиция. Определено ще има референдум\".", "date": "2017.07.13", "title": " Разбрахме се с Македония за договора, официална Сърбия интригантства"}
{"url": "https://m.offnews.bg/news/Politika_8/Borisov-kam-Sarbiia-i-Gartciia-Da-ne-povtariame-modela-na-bivsha-IUgo_660474.html", "text": "Трите народа заедно сме по-силни, защото създаваме такива икономически перспективи за региона, че и другите колеги от Западните Балкани ще имат интерес от това, заяви министър-председателят Бойко Борисов на брифинг след срещата в Солун с гръцкия си колега Алексис Ципрас и със сръбския президент Александър Вучич.Според Борисов регионът има огромни перспективи в сфери като туризма, енергетиката, природните ресурси.Той акцентира и върху значението на жп линиите и транспортите коридори, които да свързват държавите.Министър-председателят изтъкна необходимостта на Западните Балкани да се даде европейска перспектива.. Не държим да се знае годината, но особено младите поколения трябва да имат перспектива, за да може политиците да направят всичко, което се изисква от тях, за да осигурят на народите си просперитет“, заяви Борисов и добави, че е важно да има перспектива и надежда у хората, за да не напускат региона.Гръцкият премиер Алексис Ципрас също определи днешната тристранна среща като изключително важна за региона.„Рискът от дестабилизация заради етнически и политически конфронтации, рискът от нарастване на ислямизма, последиците от мигрантските потоци са проблеми и ние всички искаме да работим в диалог за мира и стабилността на Балканите“, подчерта Ципрас.Той изрази подкрепа за европейската перспектива на Сърбия и изтъкна волята на сръбската страна да изпълнява всички условия.Според гръцкия премиер сигурността на Европа минава през Балканите. Ципрас заяви, че Европейската комисия оценява усилията на сръбската страна в тази посока.Гръцкият министър-председател посочи още, че продължава укрепването на диалога по инфраструктурните и енергийни проекти между трите държави, по чиято реализация се работи активно.Президентът Александър Вучич благодари за подкрепата за Сърбия в европейския й курс.Той изрази готовност страната му да участва в проекти от икономически интерес за региона, така че хората и бизнесът да бъдат улеснени.", "date": "2017.07.13", "title": " Борисов към Сърбия и Гърция: Да не повтаряме модела на бивша Югославия"}
{"url": "https://m.offnews.bg/news/112_6/Goliam-gorski-pozhar-v-zemlishteto-na-selo-Stara-Kresna_660473.html", "text": "Голям горски пожар в землището на село Стара Кресна - към момента огнената стихия е обхванала над 400 декара борова гора и сухи треви.Пожарът се разпространява върхово и се развива в труднодостъпна местност.Действията на гасаческите групи са затруднени от планинския терен.На място 200 души и 14 автомобила са включени в гасенето на пожара.Към момента няма пряка опасност за хората в района, съобщава пресцентърът на МВР.", "date": "2017.07.13", "title": " Голям горски пожар в землището на село Стара Кресна"}
{"url": "https://m.offnews.bg/news/Tenis_18788/Valiakat-Uiliams-e-na-final-izravni-Navratilova_660468.html", "text": "37-годишната Винъс Уилямс върви като валяк по пътя към шестата си титла от \"Уимбълдън\". Нито възрастта, нито катастрофата, в която умря човек, могат да разколебаят американката.Винъс отвя местната любимка Йохана Конта с 6:4, 6:2 и ще спори за трофея с испанката Гарбине Мугуруса в събота. До момента в Откритата ера само Мартина Навратилова е играла финал на 37 години в надпревара от тази категория.Интересното е, че Винъс има общо седем титли от Големия шлем(пет на Уимбълдън). Забележете, последната й датира от 2008-а тъкмо в Лондон.След отпадането на Анди Мъри вчера Великобритания преживя още един тежък ден на кортовете в SW19. И се прости с надеждата да види местно момиче на финал след 40 години чакане.Гарбине Мугуруса пък за втори път в кариерата си достигна до финала на Уимбълдън. Световната №15 победи непоставената Магдалена Рибарикова с 6:1, 6:1 - просто наказателна акция.Най-големият успех на испанката досега е титлата й на \"Ролан Гарос\" 2016, а година по-рано тя отстъпи в спора за първото място на \"Уимбълдън\" срещу Серина Уилямс. В събота получава нов шанс срещу каката. ", "date": "2017.07.13", "title": " Валякът Уилямс е на финал, изравни Навратилова"}
{"url": "https://m.offnews.bg/news/Turizam_75/Plazhovete-nedostapni-za-horata-s-dvigatelni-uvrezhdaniia_660464.html", "text": "Плажовете, главно по южното Черноморие, масово са недостъпни за хора с двигателни увреждания и такива, които ползват инвалидни колички. За това алармира в отворено писмо бургазлийката Грета Аспарухова. Стопаните на ивиците не знаят какво е достъпна среда и как да я осигурят, коментира тя. “, казва Грета Аспарухова.Има и няколко плажа, на които скарите са удобно разположени – в Лозенец, Слънчев бряг, Свети Влас, добавя тя. Но за да отиде на тези ивици и да си почине на тях, на един човек ще му коства, едва ли не, инвалидната пенсия за месеца, коментира Грета. Има и плажове, на които са монтирани такива скари, но пък достъпът с инвалидна количка до тях е невъзможен, пояснява тя. На една от ивиците в Бургас, наемателят изградил съоръжения, но пък до тях води чакълиран път, който свършва пред стъпала. За Централния плаж в града посочва, че едната скара спира по средата на плажа. Другата пък води до чадъри, предназначени за близкия хотел, което установява при опит да почива там.“, казва Грета. Писмото й е адресирано до премиера, министъра на туризма и Комисията за защита от дискриминация.", "date": "2017.07.13", "title": " Плажовете – недостъпни за хората с двигателни увреждания"}
{"url": "https://m.offnews.bg/news/Futbol_18793/TcSKA-1948-vze-treti-nositel-na-kupata-chaka-Badema-i-oshte-zvezdi_660471.html", "text": "Още един носител на последния трофей в историята на ЦСКА започна с ЦСКА 1948. Става въпрос за бранителя Ангел Грънчов. Той вече тренира с тима на Валентин Илиев. Ако не си намери отбор в чужбина, юношата на \"червените\" ще остане.Преди него в тима пристигнаха двама носители на купата от миналата година. Костадин Хазуров и Милен Кикарин дори ще бъдат представени утре като нови попълнения.  До този момент ЦСКА 1948 си осигури услугите на Кирил Котев, Костадин Хазуров, Милен Кикарин, Тони Стоичков, Ивайло Сайков и Димитър Маймунков. Петима са свързани кръвно с ЦСКА. Само Сайков е непознат на феновете, става въпрос за вратар от Мездра, пазил последно в Локо ГО.Според сайтове ЦСКА 1948 гледа много сериозно и към Емил Гъргоров. Бадема тренира със Септември, но засега не подписва договор.Ръководството на клуба няма да спре с изненадите, научи OFFNews. Целта е да се атакува промоция в \"Б\" група, като бъде изграден и гръбнак за влизане в \"А\". За целта вече бяха осигурени три спонсора, очакват се още.", "date": "2017.07.13", "title": " ЦСКА 1948 взе трети носител на купата, чака Бадема и още звезди"}
{"url": "https://m.offnews.bg/news/Evropa_18764/EK-zapochva-4-protceduri-sreshtu-Balgariia-zaradi-zakonodatelno-nehajs_660476.html", "text": "Европейската комисия започва четири процедури срещу България, защото страната ни не е изпълнила свои задължения, произтичащи от правото на ЕС.ЕК предприема правни действия срещу България заради пропуски в прилагането на: 1) изискванията на директивата за пречистване на градските отпадъчни води; 2) директивата за морското пространствено планиране; 3) новите правила за прозрачност за обмена на данъчни становища; 4) директивата относно исковете за обезщетение за нарушения на разпоредбите на антитръстовото законодателство.Европейската комисия изпрати до България и Кипър официално предупредително писмо за започване на наказателна процедура и за констатирани пропускиСпоред ЕК страната ни не е осигурила необходимото качество на пречистване в 96 градски агломерации. Констатациите се базират на данни към 2014 г.Над 2,3 млрд лв. от Оперативна програма „Околна среда“ 2014-2020 са насочени към изграждане на ВиК инфраструктура в агломерации с над 10 хил. жители, за които се отнася писмото, обявиха днес от Министерството на околната среда и водите.Европейската комисия поиска от България, Кипър, Чешката република, Гърция, Латвия, Малта и Португалия да транспонират изцяло С тази директива се помага на гражданите и предприятията да искат обезщетение за вреди, когато са жертва на нарушения на антитръстовите правила на ЕС, като например картели или злоупотреби с господстващо положение на пазара. С нея се дава на пострадалите по-лесен достъп до доказателствата, от които се нуждаят, за да докажат понесена щета, и повече време, за да представят своите искания.В срок от два месеца България трябва да уведоми ЕК за мерките, предприети с цел транспониране на Директивата. При липса на задоволителен отговор Комисията може да реши да предяви иск пред Съда на ЕС.Днес ЕК реши да изпрати мотивирани становища до България, Хърватия, Кипър, Финландия и Гърция за неуведомяване Държавите членки трябваше да транспонират директивата в националното си законодателство и да информират Комисията за тези мерки до 18 септември 2016 г. Конкуренцията за морското пространство — за съоръжения за възобновяема енергия, рибарство и аквакултури, туризъм, добив на суровини, морски транспортни маршрути и други употреби — подчерта необходимостта от управление на водите в Европа по по-съгласуван начин.Общо за всички държави и сектори, МПП цели да гарантира, че човешките дейности в морето се осъществяват по ефикасен, безопасен и устойчив начин, както и да отговори на екологичните, икономическите и социалните цели.В срок от два месеца засегнатите държави членки трябва да изпълнят своите задължения, след който срок Комисията може да реши да предяви срещу тях иск пред Съда на ЕС.Комисията реши да изпрати мотивирани становища на България, Кипър и Португалия, тъй като тези държави членки не са съобщили за транспонирането на Новите правила са замислени така, че да спомогнат за ограничаване на трансграничното избягване на данъчно облагане, на агресивното данъчно планиране и на вредната данъчна конкуренция, а първият обмен на информация между всички данъчни администрации в ЕС следва да се проведе през септември тази година.Комисията е определила за тези 3 страни срок от два месеца за отговор. При липса на задоволителен отговор Комисията може да реши да предяви иск срещу тях пред Съда на ЕС.", "date": "2017.07.13", "title": " ЕК започва 4 процедури срещу България заради законодателно нехайство"}
{"url": "https://m.offnews.bg/news/Izvan-terena_18817/Rakat-otne-ot-Rio-Fardinand-i-majka-mu_660472.html", "text": "Рио Фърдинанд загуби и майка си. Тя почина след разболяване от рак. Само преди две години същата болест отне и съпругата на бившия английски национал по футбол.Джанис Форт почина на 58 години в лондонска болница. Доста по-млада си отиде Ребека Елисън, половинка на Рио и майка на трите му деца. Съобщение на Рио, брат му Антоан и семейството описа Джанис като \"отдадена майка\" и тяхно \"вдъхновение\".  Покойната дама  има още две деца освен известните футболисти.\"Тя беше и невероятна баба на нашите деца\", добавиха още опечалените, \"Тя беше сърцето на фамилията, помогна ни в толкова трудни моменти, като никога не губеше усмивката на лицето си\". Рио, голям приятел на нашия Митко Бербатов, никога не е крил особената си привързаност към Джанис. Той я наричаше \"супермама\", която е успявала да сготви, изпере и изглади навреме, за да заведе децата на училище, а после да осигури тренировките на братята футболисти.Бившият капитан на Ман Юнайтед наскоро призна, че е изпаднал в депресия след смъртта на съпругата Ребека. Останал сам с три деца, той пиел нощем, след като ги приспи. И не веднъж мислел за самоубийство.", "date": "2017.07.13", "title": " Ракът отне от Рио Фърдинанд и майка му"}
{"url": "https://m.offnews.bg/news/Futbol_18793/Strahoten-mach-na-Botev-v-Izrael-1-1-i-nadezhdi-za-revansha_660478.html", "text": "Ботев Пловдив изнесе поредния си трилър тази година. Тимът завърши 1:1 като гост срещу скъпия тим на Бейтар Йерусалим в първа среща от втория квалификационен кръг на Лига Европа. Отлично съдийство на Бартош Франковски от Полша на стадиона в Петах Тиква.Ботев беше разпилян, артистичен, непостоянен. Но с уникален дух и желание за игра. Като вратаря си Иван Чворович. Сърбинът грешеше елементарни топки при центриране, но ловеше невъзможни положения на нападатели, останали сами срещу него.За съжаление, точно един от гафовете на вратаря позволи на Бейтар да поведе. Иван се размина с топката и Кила откри още в 11-ата минута. После Ботев изпадна още няколко пъти в подобни ситуации, но извади късмет.В атака обаче пловдивчани имаха гениален за родните стандарти Косоко. Докато имаше въздух, нападателят изглеждаше като Марадона на фона на израелската отбрана.Той създаде и най-големите опасности. Ботев видя, че прехвалените домакини не са такава сила. Първо Неделев изпусна положение. После Косоко изведе сам срещу вратаря резервата Тони Тасев. Талантът от Благоевград обаче не успя, като вратарят спаси удара му под гредата.При третия опит българите ликуваха. Косоко пусна невероятно хитър пак към Крум Стоянов.  Ударът на последния беше спасен от вратаря, но притичалият Серкан изравни - 1:1.До края на Бейтар не помогна и влизането на израелската легенда Бенаюн. С малко късмет и повече желание Ботев устиска равенството.Реваншът в Бургас след седмица никак няма да е лесен, защитата трябва да се стегне, а Чворович да лови по някое центриране. Но поне 10 000 ултраси ще окупират плажа, а после и стадиона в кв. Лазур, купонът е гарантиран.  ", "date": "2017.07.13", "title": " Страхотен мач на Ботев в Израел - 1:1 и надежди за реванша"}
{"url": "https://m.offnews.bg/news/Sviat-_12/Tramp-Putin-iska-Klintan-da-beshe-prezident-tia-shteshe-da-namali-ar_660465.html", "text": "Американският президент Доналд Тръмп обяви, че руският му колега Владимир Путин би предпочел неговия опонент Хилъри Клинтън да беше станала президент на САЩ, тъй като тя е щяла да намали драстично армията. Тръмп направи изявлението в интервю за телевизия Си Би Ен на фона на разследването за руска намеса на изборите в САЩ с цел да помогне на кампанията на републиканеца. \"Ние сме най-могъщата страна в света и ставаме все по-могъщи, защото държа много на армията. Ако Хилъри беше спечелила, щеше да намали армията. Енергията ни щеше да е много по-скъпа. Затова Путин не ме харесва. И затова се чудя защо тогава би предпочел мен. От първия ден аз искам силна армия, а той не иска това\", коментира Тръмп. \"От първия ден искам фракинг и всичко, за да намаля цените на енергията. Ще произвеждаме достатъчно енергия за нуждите ни, то и сега е почти така. Ще изнасяме енергия - той не иска това. Той би предпочел Хилъри, която иска вятърни електроцентрали. Той би предпочел това, защото така цените на енергията щяха да се вдигнат, а Русия разчита много на енергията\",  каза още президентът на САЩ. \"Има много неща, които правя, които са противоположни на това, което иска той. Продължавам да чувам, че той би предпочел Тръмп да е президент, но си мисля: \"вероятно не\", защото аз искам силна армия, тя не би изхарчила парите за отбрана. Когато искам да произвеждаме огромно количество енергия - нови мощности за въглища, газ, фракинг, всички неща, които той не би харесал - никой не споменава това\", допълни той. \"Той иска най-доброто за Русия, аз искам най-доброто за САЩ. И мисля, че в случаи като Сирия, в които можем да действаме заедно, и има много други случаи, в които можем да се разберем и това ще е нещо позитивно\", посочи Тръмп. Той подчерта, че срещата с Путин на четири очи е била много продуктивна. \"Понякога няма да се разбираш с някого, в други случаи ще се разбираш. Но имахме много добра среща, на четири очи, беше дълга среща. Беше 2 часа и 15 минути. Всички бяха изненадани от това колко дълга беше, но това е добре. Мисля, че се разбираме много добре и мисля, че това е хубаво, а не лошо. Хората казват, че не трябва да се разбираме. Кои са тези хора? Мисля, че се разбираме много, много добре. Ние сме голяма ядрена сила и те също. Няма логика в това да нямаме някакви взаимоотношения\", подчерта Доналд Тръмп.Американският президент коментира срещата с Владимир Путин и в интервю за Ройтерс, в което обяви, че двамата са обсъждали въпроса за руската намеса на изборите в САЩ в първите 20 или 25 минути от срещата, като е водил твърдо разговора. \"Казах: \"Направихте ли го?\". Той каза: \"Не, не го направих. Категорично\".  Тогава го попитах за втори път по съвсем различен начин. Каза: \"Не\",\" посочи Тръмп.На въпрос дали вярва на Путин Тръмп обясни: \"Вижте, нещо се случи и трябва да открием какво е, не можем да позволим такова нещо да се случи в изборния ни процес. Трябва да разберем какво се е случило\".", "date": "2017.07.13", "title": " Тръмп: Путин иска Клинтън да беше президент, тя щеше да намали армията"}
{"url": "https://m.offnews.bg/news/112_6/Dinko-Valev-za-rabotnika-si-Malku-gu-bih-zatuj-det-kradi_660475.html", "text": "\"Който краде, ши яде бой. Бил съм гу отвлякъл, бил съм гу таковал. Малку гу бих затуй дет кради. Малку гу бих. И тйебе дъ фана да крадеш у нас, и на тйеби ш'ти прифърля киримидити\"Това дословно е коментарът на Динко Вълев пред репортерка на bTV след излизането му днес от ареста.Т.нар. ловец на бежанци беше арестуван за побой над негов шофьор. Вълев твърди, че работникът е крадял нафта.Пострадалият Красимир обаче заявил, че не е крал гориво, а го прехвърлял от камион към фадрома.В четвъртък вечерта няма следа от бития работник - майка му твърди, че вчера излязъл за работа и не се е връщал, а телефонът му е изключен.Красимир работел при Вълев от пет години срещу надница от 20 лева на ден.", "date": "2017.07.13", "title": " Динко Вълев за работника си: Малку гу бих затуй дет кради"}
{"url": "https://m.offnews.bg/news/Futbol_18793/Slab-Levski-si-tragna-s-0-1-ot-Harvatiia_660477.html", "text": "Левски загуби от Хайдук Сплит с 0:1 в първия мач от втория предварителен кръг на Лига Европа. Без никаква идея в нападение футболистите на треньора Николай Митов си тръгнаха от стадион \"Хърватских витезове\" с гол пасив в двубой номер 100 за \"сините\" като гост в евротурнирите. Любопитно е, че и среща номер 50 в тази графа беше срещу Хайдук.Инцидентите подгряха мача. След като група привърженици изкара целия ден в ареста, около 2 часа преди началото на мача полицията задържа още 10 левскари пред стадиона. Те не издържаха проверка с дрегер.Сравнително равностойната игра на двата отбора приключи в 22-ата минута. Мощна контраатака за Хайдук завърши с шпагат на Димитър Пиргов, който спъна глупаво Тудор в наказателното поле. Главният съдия Мохамед Ал Хаким без да се замисля посочи бялата точка, а унгарецът Марко Футач вкара отсъдената дузпа.До края на първото полувреме футболистите на двата отбора продължиха със здрава битка в центъра на терена, а положенията пред двете врати липсваха.През втората част Левски се опита да покаже по-остра игра в нападение. След час игра реферът спря мача, тъй като феновете на домакините хвърлиха на терена бутилки и запалки, което със сигурност ще им коства тежко наказание.В края на мача \"сините\" показаха зъби в атака, въпреки, че така и не успяха да отбележат гол. Най-опасната ситуация бе в 78-ата минута, когато Цветкович центрира отдясно, Буш пропусна топката за Панайотов, който стреля опасно с глава, но над вратата. По този начин сушата сред българските голмайстори на Левски продължава. Христо Йовов е последният роден играч, отбелязал попадение като гост в Европа. Направи го срещу Лацио в Рим през далечната 2009 година.", "date": "2017.07.13", "title": " Слаб Левски си тръгна с 0:1 от Хърватия"}
