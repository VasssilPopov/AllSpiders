{"url": "https://offnews.bg/sviat/korab-potana-v-brazilia-naj-malko-7-sa-zaginali-663524.html", "text": "Най-малко седем души загинаха, след като кораб със 70 души потъна в река Шингу в Северна Бразилия, предадоха световните агенции, цитирани от БТА.Общо 25 души са успели да се спасят, като доплували до брега, но 38 са в неизвестност, съобщават медии, цитирайки властите в щат Пара.Корабът потънал, докато пътувал от Сантарем за Витория ду Шингу, посочи информационният портал Г1.Причината за корабокрушението засега не е известна.Шингу е приток на река Амазонка.", "date": "2017.08.23", "title": "Кораб потъна в Бразилия, най-малко 7 са загинали"}
{"url": "https://offnews.bg/tenis/sharapova-pokaza-plazhno-tialo-663497.html", "text": "Бившата номер 1 в света Мария Шарапова показа изкусителното си тяло в специална фотосесия на плажа за списанието Hamptons.Така Маша подгря американската публика за завръщането си на турнирите в Северна Америка, след като получи покана за участие на турнира от Големия шлем US Open.По принцип Шарапова трябваше да участва в турнирите в Торонто и Синсинати, то контузии й попречиха да се включи.Преди това Шарапова се оттегли в първия кръг на турнира в Станфорд.", "date": "2017.08.23", "title": "Шарапова показа плажно тяло"}
{"url": "https://offnews.bg/futbol/delio-rosi-trudnostite-mi-haresvat-levski-e-predizvikatelstvo-663493.html", "text": "Треньорът на Левски Делио Роси, даде интервю пред колегите от \"България Он Еър\", което бе анонсирано още вчера. Италианският специалист говори откровено пред Десислава Джерманска.\"Обичам предизвикателствата. За мен няма значение мястото. Искам да работя тук, защото това е нещо ново за мен. Искам да видя как ще работя в една различна от Италия среда. Работя по 24 часа на ден. Не съм човек, който се откъсва от работата си нито за минута. Не съм правил компромиси в работата ми и няма да го направя! За да ме покани президентът на Левски тук, означава, че ми се е доверил и иска да види по-различна игра. Ще работя точно за това\", заяви Роси.\"Трудностите ми харесват, не се страхувам. Допада ми да пробвам нови неща и да трупам различен опит, да надграждам. Обичам да работя с деца, започнах с тях, сега с мъжете, но в края на кариерата ми мисля да се върна в Италия и отново да тренирам деца\", добави италианецът.\"В България ме приеха много добре, за което благодаря. Предполагам защото Левски и Лацио са побратими отбори. Може би, ако бях бивш треньор на Рома, нямаше да ми се радват толкова\", каза още Роси.", "date": "2017.08.23", "title": "Делио Роси: Трудностите ми харесват, Левски е предизвикателство"}
{"url": "https://offnews.bg/112/kamion-s-gazovi-butilki-se-zapali-do-karlovo-663492.html", "text": "Камион, превозващ газови бутилки, се е запалил край Карлово.В следствие на пожара бутилките са започнали да се взривяват, като за сега не се споменава за жертви и ранени. Движението по пътя Пловдив-Карлово е спряно в двете посоки, заяви инсп. Цвятко Дешев, говорител на пожарната, цитиран от \"Фокус\".На място са изпратени четири противопожарни екипа, които извършват гасителни действия на горящия камион.", "date": "2017.08.23", "title": "Камион с газови бутилки се запали до Карлово"}
{"url": "https://offnews.bg/obshtestvo/16-godishno-momiche-rodi-v-taksi-v-stara-zagora-663494.html", "text": "16-годишно момиче от село, близо до Стара Загора, роди в такси на път за болницата. Младата майка се казва Мирена, а бебето и е едва на пет дни. Учи до пети клас, после се омъжва, пише  Въпреки това тя е грамотна - може да чете и пише.На третата година от брака и се появява синът и Атанас, който не дочакал до болницата, за да се появи на бял свят. Така Мирена ражда в таксито, което пътува между селото и - Малко Кадиево и Стара Загора. Пътят е едва 15 минути, но именно тогава Атанас се ражда.С помощта на таксиметровия шофьор бебето се ражда здраво, а след малко се появява и медицинска кола. Мирена не си спомня нито името на шофьора, нито фирмата, за която работи той. ", "date": "2017.08.23", "title": "16-годишно момиче роди в такси в Стара Загора"}
{"url": "https://offnews.bg/nashite-avtori/sankim-razbojnitcite-i-kradtcite-spazvat-choveshkite-prava-kato-ubiva-663503.html", "text": "Съвременна Европа е под обсада. Изглежда никой не може да я спаси от превземане. Изглежда, че старата крепост на цивилизацията, културата, християнските ценности и демокрацията ще падне.Или по-точно ще се предаде.Поне такова чувство внушават ежедневните вече терористични атентати, сеещи безсмислена смърт, насилие и болка по знакови булеварди и площади на европейските столици (и не само). Но дали тази ситуация е нещо ново? И дали за нея няма лек? Може би трябва да обърнем поглед назад и да ''издирим'' лека в историята на същите тези държави, които управляват Европа, които я вкарват в безсмислени войни и чието население сега изкупува с кръвта си алчността и грандоманията на своите политици, които само е избрало. Така както българите си плащат вече близо 30 години, че възпроизвеждат политически паразити, на държавна хранилка, които смучат кръвта и жизнените му сокове. И така до следващите избори…Но да се върнем към историята.Нима тя и този път няма да спаси Стария континент, както го е правела многократно със своите мъдри примери и поуки?!Разбира се, но трябва да попътуваме малко повече назад във времето, надолу по Дунав, чак до ''пристанището'' на българските канове, на Дунавска България.До онзи (неназован в никой европейски учебник по история) кан Тервел, който през 718 г. спаси Византия, християнската цивилизация и Европа от нашествието на арабските орди. До онзи ''варварски'' владетел, който след победата е посрещнат от Юстиниан II с почести в Константинопол и императорът публично го намята с царска мантия, провъзгласявайки го за кесар – най-високата титла във Византия след тази на императора. Някои от историците твърдят, че владетелите от рода Дуло, включително и Тервел, са били християни.Но християнин или не кан Тервел не посрещна завоевателите с прегръдка, транспарант със сърчица или химн за любовта.Как Византия - най-великата и единствена по рода си християнска империя, символ на културата и духовността, успя да се вслуша в инстинкта си за самосъхранение и да отблъсне нашествениците, а днешна ''потребителска'' Европа изпада в свещен ''възмУт'' от потъпкването на човешки права?! Да, потъпкни права има, но те са на жертвите, а не на палачите. От Светия престол често чуваме гласа на римския понтифик, който резонно с християнските ценности и заветите на св. Франциск винаги призовава човекът да е приоритет на институциите, пред законите. И (привидно) всички се вслушват в думите му.Аз пък си мисля, че осакатените от атентати деца в Европа и Близкия изток са единствения ''приоритет'', но и жестока (само)оценка за всяко общество, което претендира да е цивилизовано и християнско. Защото екзекутираните, закланите, изгорените живи и осакатените деца в териториите, които ''Ислямска държава'' владееше доскоро имат същите права като малкия Гюнтер или като малката Жаклин, да речем. Но за тях никой не изнася прочувствени речи, не издига плакати с розови сърчица, не прави концерти с разни ''шавлилви'' поп-изпълнителки и не им раздава лицемерни прегръдки.Защото мъртвите деца нямат нужда от прегръдки.Защото, ако европейските правителства и лидери си вършеха разботата по-читаво и кадърно и не изпращаха войски в Близкия Изток, които да всяват хаос, да ''поливат'' лакмуса за възникването на терористични групировки и да ''произвеждат'' деца-инвалиди, техните майки и бащи нямаше да бягат към Германия и Франция, невинни хора нямаше да умират по улиците на Париж и Лондон, а тероризмът щеше да е преследван и наказван своевременно още там, на място в страните, в които се е зародил и възникнал.Някой знае ли с какво се е занимавал Ибрахим Али ал Бадри, преди да се преименува на Абу Бакр ал Багдади, да сътвори идеологията и да оглави най-мракобесната терористична групировка на нашето време?Бил е невзрачен университетски преподавател в Ирак, с докторска степен по ислямски изследвания. Баща на 5 деца от два брака… Идилична, дори скучна картинка.А сега преценете кога се разхождахте по-спокойно по улиците на Европа – когато ал Багдади беше кроткият ''фемили гай'' Ибрахим и преподаваше в държавата на Саддам или сега, когато оглавява ДАЕШ?Защото макар и много различен от повелите на Христос истинският ислям не призовава към тероризъм.И, ако г-жа Меркел (която няма деца) мисли, че с приютяването на бягащи от войните (в които и Германия участва) бежанци, между които се прикриват и много терористи, ще изчисти срама от лагерите на Хитлер или каквото там цели, с подобна политика, жестоко се лъже.Първо – срамът от Холокоста остава завинаги. И не само за Германия, но и за цяла тогавaшна, отново ''цивилизована'' Европа, която го допусна да се случва пред очите й. А и поколението на ''Хитлерюгенд'' няма нищо общо с поколението фенове от ''армията'' на Майкъл Джексън в Германия, да речем. И второ - не може да поправиш една грешна политика с друга. Реално погледнато политиката на безконтролно(/безотговорно) пропускане и приемане на потоци бежанци, впоследствие доведе до огромен брой жертви, поради свободно навлизащите с тях в Европа терористи.И говорейки за мъдри и ефикасни политически решения в борбата с обещественото зло ''неволно'' се сещам за монолога на Стефан Стамболов от пиесата на Стефан Цанев ''Духът на поета'': ''Бил съм диктатор - е, да. Че как да не бъда? … Държавата се напълни с крадци и разбойници. … Гражданите се заключват сами отвътре, а навън разбойниците си ходят на свобода. Тъй ли? Не познавате вий Стамболова! Вдигнах армията и полицията - няма съд, до девето коляно под ножа! Ама били нарушени човешките права, ауу, баба Европа била възмутена! Санким разбойниците и крадците спазват човешките права, като убиват и крадат! Сега в държавата владее ли спокойствие и сигурност? Смее ли вече някой престъпник да надигне глава?”", "date": "2017.08.23", "title": "Санким разбойниците и крадците спазват човешките права, като убиват и крадат!"}
{"url": "https://offnews.bg/obshtestvo/mareshki-dade-pokazania-kato-svidetel-na-agresia-na-patia-663500.html", "text": "Зам.-председателят на парламента Веселин Марешки е станал свидетел на агресия на пътя. Тази сутрин шофьор е нападнал друг водач на пътя на алеята за плаж Кабакум. Нападението е станало в следствие на спречкване, което започнало с размяна на юмруци и стигнало до изваждане на нож от страна на единия от водачите. За щастие ножът не е влезнал в употреба на нападателя и няма тежко пострадали. „Посегна ми, удари ме два пъти, изкара ми и хладно оръжие. Това мога да ви кажа за момента“, разказа потърпевшият, цитиран от бТВ.Всичко това става пред очите на лидера на \"Воля\", който подава показания в районното управление на к. к. \"Златни пясъци\".„Един младеж с кола засича друга кола. Спира и започва да раздава правосъдие на пътя с юмруци. И в един момент вади и нож и тръгва да мушка момчето. Слава Богу, че то успя да затвори прозореца“, разказва Марешки, цитиран от телевизията.Нападателят е задържан за 24 часа, а причината все още се изяснява. ", "date": "2017.08.23", "title": "Марешки даде показания като свидетел на агресия на пътя"}
{"url": "https://offnews.bg/temida/sadat-ne-razgleda-zhalbata-na-dashteriata-na-tcvetan-vasilev-sreshtu-i-663508.html", "text": "Софийски градски съд не разгледа жалбата на дъщерята на Цветан Василев - Радосвета Василева, срещу прокурорско постановление за задържането ѝ под стража за 72 часа.Според съдията на СГС жалбата на Василева е \"процесуално недопустима\", защото е преждевременно публикувана, а това я прави безпредметна. Такава жалба би могла да бъде разгледана само след евентуален арест на Василева, уточняват от съда. В средата на месеца Софийска градска прокуратура повдигна обвинения на дъщерята на банкера Цветан Василев за пране на пари в размер 2 645 179 лв. От прокуратурата тогава съобщиха, че Василева е привлечена като обвиняема задочно в присъствието на упълномощен от Цветан Василев адвокат, тъй като дъщеря му не живее в страната.С постановление на прокуратурата бе разпоредено задържането ѝ за 72 часа, след като бъде установено местоположението ѝ, за да бъде доведена в съда във връзка с делото срещу баща ѝ.", "date": "2017.08.23", "title": "Съдът не разгледа жалбата на дъщерята на Цветан Василев срещу иска за ареста й"}
{"url": "https://offnews.bg/drugi/boian-petrov-predi-godina-ne-znaeh-dali-shte-se-sabudia-utre-a-sega-663495.html", "text": "Прочутият ни еколог и алпинист Боян Петров едва ли някога ще забрави датата 23 август 2016 година.Тогава той и колегата му  Андрей Ковачев бяха пометени от лек автомобил в Кресненското дефиле. Година по-късно той си спомни за ужасната катастрофа, като написа във “Фейсбук” следната публикация:“Точно преди 1 година в този час лежахме с Андрей Ковачев полуживи в реанимацията на Благоевградската болница. И днес май трябваше да даваме курбан. Тогава не знаех дали ще има утре, а сега имам планове за още една петилетка”.На 20 август Боян Петров се качи за самолета за Непал, отправяйки се към десетия осемхилядник, който планира да изкачи - Даулагири (8172 м)\"Искам да направя по-бърза атака, но разбира се, ако условията позволяват, защото там залогът ти е животът и не можеш да рискуваш\", каза на летище “София” алпинистът, който ще атакува върха солово.", "date": "2017.08.23", "title": "Боян Петров: Преди година не знаех дали ще се събудя утре, а сега имам планове за пет години напред"}
{"url": "https://offnews.bg/futbol/ruuni-prikliuchi-s-natcionalnia-otbor-na-anglia-663491.html", "text": "Нападателят на Евертън Уейн Рууни изненадващо обяви края на кариерата си в националния отбор на Англия.Решението си Рууни обяви на фона на повиквателната, която получи от селекционера Гарет Саутгейт за мачовете от световните квалификации срещу Словения и Литва.\"Трудно решение. Обсъдих въпроса внимателно с мениджъра на Евертън и семейството си. Всеки мач за националния отбор за мен беше специален.За мен е било винаги привилегия да играя за националния отбор, особено в мачовете, в които съм носил капитанската лента.За съжаление не успях да спечеля голям турнир, но се надявам, че новото поколение ще успее да постигне това. Оставам верен фен на Англия и благодаря на всички, които ме подкрепяха през годините\", заяви Рууни в специално обръщение до феновете.За историята Рууни остана най-добрия голмайстор на Англия с 53 гола н 119 мача.Той дебютира на 12 февруари 2003 година, когато влиза като резерва на Майкъл Оуен в мач срещу Аржентина.", "date": "2017.08.23", "title": "Рууни приключи с националния отбор на Англия"}
{"url": "https://offnews.bg/sviat/sled-atentata-valna-ot-agresia-sreshtu-miusiulmani-v-ispania-663505.html", "text": "Престъпленията срещу мюсюлмани в Испания са се увеличили след терористичните нападения в Барселона и Камбрилс миналата седмица, съобщи днес испанският в. \"Паис\", цитиран от ДПА и БТА.\"Отчитаме жестока вълна на враждебност към исляма тези дни\", каза пред вестника ръководителят на испанската гражданска инициатива \"Движение срещу нетърпимостта\" Естебан Ибара.Осквернени са били джамии в градовете Гранада, Фуенлабрада, Логроно и Севиля.Вандали са написали с боя върху джамия в Севиля \"Спрете исляма!\" и \"Убийци, ще си платите за това!\".В Гранада се съобщава, че членове на дясна група са нападнали джамия с димки и сигнални ракети и са скандирали антиислямски лозунги.Регистрирано е и очевидно увеличаване на престъпленията срещу хора, като има информация за произволни нападения срещу мюсюлмани.В Пуерто де Сагунто е било нападнато 14-годишно момче от Мароко, а нападателят многократно го е заплашил с убийство.", "date": "2017.08.23", "title": "След атентата: вълна от агресия срещу мюсюлмани в Испания"}
{"url": "https://offnews.bg/obshtestvo/blizo-1000-politcai-sa-naznacheni-v-mvr-za-dva-mesetca-663510.html", "text": "Близо 1000 нови кадри са назначени в МВР за два месеца.Министерство на вътрешните работи е назначило 934 нови кадри. Повечето от тях ще се борят с битовата престъпност в малките населени места на страната, назначени са в Жандармерията и дирекциите на МВР.\"Мярката за назначаването на 1000 униформени полицаи до края на годината е изпълнена\", заяви министър Валентин Радев. По думите му в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560. Общо 934.„Това е към дата 8 август. В последната седмица може би са настанени и останалите 66. Утре в Асеновград ще открием Районното управление. Обещанието беше, че ще бъде открито възстановено районно управление“, каза още Валентин Радев, цитиран от \"Фокус\".", "date": "2017.08.23", "title": "Близо 1000 полицаи са назначени в МВР за два месеца"}
{"url": "https://offnews.bg/ikonomika/sajtat-na-evropredsedatelstvoto-shte-struva-do-70-000-leva-bez-dds-663499.html", "text": "Сайтът на българското председателство на Съвета на ЕС ще струва до 70 000 лева. Това обявиха от ведомството на Лиляна Павлова.Оттам обясниха, че техническото задание за разработването на портала на председателството е изготвено от екипа на министерството и че то е съобразено с „Правилата за извършване на проверки на предложения за проекти и дейности, удостоверяване на съответствието на технически и функционални задания за провеждане на обществени поръчки за разработка, надграждане или внедряване на информационни системи или електронни услуги и за реда за изпращане на данни от административните органи“, с изискванията на Закона за електронно управление и е преминало през одобрение от Държавна агенция „Електронно управление“.Освет това разработването на техническото задание за портала на Председателството било по образец и по изискванията на Генералния секретариат на Съвета на ЕС.Сумата, разписана в обществената поръчка, е 70 000 лева без ДДС. В тази цена влизат разработване на уеб сайт и мобилно приложение към него, предоставяне на хостинг и на стрийминг.От министерството на Павлова посочват, че е грешно внушението, че става въпрос за създаването на „втори сайт“ на председателството.В момента на адрес www.eu2018bg.bg се намира страницата на министерството. На този адрес от 1 декември 2017 година ще бъде разположен порталът, като единствено такъв, на Българското председателство. А сайтът на министерството ще бъде преместен на адрес www.bg-eupresidency.gov.bg.Страницата на председателството ще е на четири езика – български, английски, френски и немски, и ще бъде съобразена с нуждите на хората с увреждания, посочват още от ведомството.Замисълът на сайта бил да стане основния източник на информация, свързана с Председателството, предназначена за журналисти, широката общественост, както и за практикуващи специалисти и експерти.На него ще има и календар с подробностите за всички събития по време на Председателството и ще дава възможност да се гледат пряко или на запис откритите дебати чрез излъчване в реално време. Достъпът до него ще бъде свободен, както и до всички публикувани статии, документи, прессъобщения, снимки и видеа.Оферти за разработване на сайта на председателството се събират до 17.30 часа утре.", "date": "2017.08.23", "title": "Сайтът на европредседателството ще струва до 70 000 лева без ДДС"}
{"url": "https://offnews.bg/futbol/levski-goni-dvama-afrikantci-663513.html", "text": "Времето на африканците Франсис Нар и Бабатунде Адениджи на “Герена” изтича. Двамата тъмнокожи футболисти бяха отлъчени от основната група на Левски за последните няколко тренировки и в момента се готвят поотделно, след като не попадат в сметките на новия старши треньор Делио Роси. Твърде вероятно е Нар и Адениджи вече да са изиграли последните си мачове със синята фланелка, информира Спортал.Въпреки че така и не впечатлиха с изявите си и не убедиха, че притежават необходимите качества, за да играят на “Георги Аспарухов”, Франсис и Бабатунде натрупаха солиден брой мачове за Левски на сметката си. Ганаецът записа 62 мача, в които реализира 5 гола, а нигериецът - 58 срещи с 9 попадения. Последното занимание на 26-кратните шампиони на България пропусна лятното румънско попълнение Нелуц Рошу, който има здравословни проблеми и не може да тренира наравно с останалите си съотборници.С контузия и под въпрос за предстоящото столично дерби със Славия е и десният бранител Милош Цветкович.", "date": "2017.08.23", "title": "Левски гони двама африканци"}
{"url": "https://offnews.bg/futbol/zhadnoto-ne-tai-obida-za-izgonvaneto-ot-levski-663516.html", "text": "Бившият треньор на Левски Николай Митов - Жадното, не е сърдит на ръководството на клуба, че го изгони, за да назначи италианеца Делио Роси на неговото място.Специалистът беше уволнен едва няколко мача след началото на сезона, а преди дни се завърна на кормилото на новака в Първа лига Септември София, като зае мястото на Димитър Васев.“Сигурен съм, че Димитър Васев е имал желание да побеждава, но просто понякога нещата не се получават. Вярвам обаче, че резултати ще дойдат.Нормално е съставът да е променен в сравнение с миналия сезон. Целта ни ще бъде оставане в елита”, призна Митов.“Не бих коментирал “сините”. В България сме свикнали някои хора, като не са на работа в клуба, да коментират, а като са вътре - да мълчат. Само ще кажа, че не съм обиден. Разделихме се като бели хора\", коментира Жадното.", "date": "2017.08.23", "title": "Жадното не таи обида за изгонването от Левски"}
{"url": "https://offnews.bg/offtopic/bivsh-agent-na-tcru-sabira-pari-za-aktcii-v-tuitar-iska-da-blokira-ak-663522.html", "text": "Бившият агент на ЦРУ Валъри Плейм Уилсън започна кампания за групово финансиране за закупуване на акции в Туитър, за да може да блокира акаунта на Доналд Тръмп, който е любимото средство за комуникация на президента на САЩ, предаде Франс прес, цитирана от БТА.\"Доналд Тръмп е направил много ужасни неща в Туитър. Туитовете му, в които насърчава привържениците на превъзходството на бялата раса или призовава към насилие над журналисти, вредят на тази страна и на жителите й. Да се заплашва Северна Корея с ядрена война обаче ни пренася на следващ, опасен етап. Трябва акаунтът му да се закрие\", обяснява медийно известната разузнавачка в платформата за групово финансиране \"ГоФъндМи\".Планът й е прост, макар и неизпълним: да набере един милиарда долара, за да купи акции на Туитър, а след това да окаже натиск на компанията да блокира акаунта на президента.Милиардерът най-често ползва личния си акаунт @realDonaldTrump и съвсем рядко официалния президентски акаунт @POTUS.Тръмп е изтрил някои свои туитове, главно заради печатни грешки, предизвиквайки гнева на критиците си, тъй като законът изисква публичните послания на президента да се архивират.Валъри Плейм Уилсън е бивша агентка на ЦРУ, чиято кариера е разбита, след като съпругът й дипломат през 2003 г. разкрива лъжите на администрацията на президента Джордж Буш за заплахата от Ирак. Тогава администрацията отвръща като разкрива самоличността и длъжността на разузнавачката в пресата, въпреки че това е федерално престъпление в САЩ.Кампанията за групово финансиране на Валъри Плейм Уилсън започна миналата седмица и до момента е събрала само малко над 6000 долара, като някои дарители са дали по 100 долара. Към днешна дата една акция на Туитър се котира 16,77 долара в Уолстрийт, което означава, че стойността на компанията е 12,37 милиарда долара.", "date": "2017.08.23", "title": "Бивш агент на ЦРУ събира пари за акции в Туитър, иска да блокира акаунта на Тръмп"}
{"url": "https://offnews.bg/ikonomika/napusna-izpalnitelniat-direktor-na-parva-investitcionna-banka-663470.html", "text": "Изпълнителният директор на Първа инвестиционна банка Васил Христов напусна след 16 години работа в ПИБ, съобщиха от банката.Решението му е в сила от 22 август.Христов напуска и директорския пост, и Управителния съвет, на който беше член.\"Ръководството на Fibank е благодарно за приноса му към развитието на банката и му пожелава успех в бъдещите начинания\", се казва в съобщението.Васил Христов започва работа в \"Първа инвестиционна банка\" АД през 2001 г. като началник отдел \"Ипотечни кредити\". През 2010 г. г-н Христов е избран за изпълнителен директор и член на Управителния съвет на ПИБ, а в началото на 2011 г. е назначен за заместник изпълнителен директор. От края на 2011 г. е изпълнителен директор на банката, а от края на 2015 г. до април 2017 г. е неин главен изпълнителен директор (CEO) и председател на Управителния съвет. От май 2017 г. г-н Христов е главен директор \"Банкиране на дребно\", член е на Управителния съвет и изпълнителен директор.Преди ПИБ Христов работи в Обединена българска банка АД като старши банков служител \"Големи корпоративни клиенти\". Той е магистър по \"Счетоводство и контрол\" от УНСС.Докато управлява ПИБ, Христов е и председател на Управителния съвет на First Investment Bank - Albania Sh.a., член на Съвета на директорите на \"Дайнърс клуб България\" АД, член на Съвета на директорите на \"Борика – Банксервиз\" АД, член на Съвета на директорите на \"Медицински центрове Фи Хелт\" АД, \"Медицински центрове Фи Хелт Пловдив\" АД и член на Съвета на директорите на \"Болкан файненшъл сървисис\" ЕАД.Банката е третата по големина на активите банка в България след УниКредит Булбанк и Банка ДСК. Към 30 юни 2017 г. неконсолидираната печалба на Първа инвестиционна банка преди обезценка и данъци е в размер на 82.5 млн. лв., а нетната печалба е 40.6 млн. лв.През месец май в банката имаше и друга кадрова промяна. Главен изпълнителен директор на ПИБ стана Неделчо Неделчев. Той става заместник-министър на транспорта и съобщенията през 2003 г., а от 2003 до 2005 г. е зам.-председател и председател на Съвета на директорите на БТК. От септември 2005 г. до март 2006 г. Неделчев е съветник на министъра на държавната администрация. ", "date": "2017.08.23", "title": "Напусна изпълнителният директор на Първа инвестиционна банка"}
{"url": "https://offnews.bg/sviat/bezhantci-v-germania-krastiha-novorodenoto-si-angela-merkel-mohamed-663473.html", "text": "Семейство сирийски бежанци в Германия кръсти новороденото си момиченце Ангела Меркел Мохамед в знак на благодарност към канцлера на Германия за политиката ѝ относно бежанците и емигрантите, пише в. \"Хюриет\".Новината бе съобщена от болницата в западния германски град Мюнстер, където Меркел Мохамед е проплакала за пръв път. Тя е висока 53 сантиметра, тежи близо 4 кг и е петото детете на семейството.Майката на Меркел Мохамед и нейният баща пристигат в Германия по време на бежанската криза през 2015-та година.Политиката на \"отворени врати\" на канцлера Меркел относно бежанците ѝ коства огромен процент от рейтинга сред германските граждани. С намаляването на бежанския поток и овладяването на кризата обаче одобрението към лидера на християндемократите е възстановено, отбелязва още \"Хюриет\".", "date": "2017.08.23", "title": "Бежанци в Германия кръстиха новороденото си Ангела Меркел Мохамед"}
{"url": "https://offnews.bg/futbol/vihren-i-tcska-1948-prodalzhavat-za-kupata-na-balgaria-663520.html", "text": "Вихрен Сандански и ЦСКА 1948 продължават за Купата на България след победи на старта на надпреварата.Общо девет гола видяха зрителите на градския стадион в Сандански в мача, в който местният Вихрен победи Беласица Петрич с 5:4.За отбора на домакините головете отбелязаха Александър Якимов в 6-ата минута, Венцислав Стоянов в 16-ата и 42-ата минута, както и Даниел Пехливанов, който също се разписа два пъти в 52-ата и 54-ата минути.За отбора на гостите хеттрик реализираха Владимир Кабранов (18, 56 и 79), а веднъж се разписа и Марти Таушанов (71).Участникът в Югозападната Трета лига ЦСКА 1948 пък разгроми с 8:0 Локомотив БДЖ в исторически първи двубой на тима в турнира за Купата на България.Андон Гущеров се отчете с хеттрик във втори пореден мач, по два гола добавиха Томислав Павлов и Калоян Бонев, а Ивайло Цветков се разписа веднъж във вратата на \"железничарите\".", "date": "2017.08.23", "title": "Вихрен и ЦСКА 1948 продължават за Купата на България"}
{"url": "https://offnews.bg/futbol/hakeri-pratiha-anhel-di-maria-v-barselona-663452.html", "text": "Официалният профил в социалната мрежа Twitter на испанския гранд Барселона стана поредната жертва на хакерска атака. В първите часове на сряда в акаунта на клуба се появи съобщение, с което Барселона приветства \"преминаването\" на аржентинската звезда на Пари Сен Жермен - Анхел ди Мария в състава на каталунците.\"Добре дошъл в Барселона, Анхел ди Мария\", гласи фалшивото съобщение. Аржентинецът е сред няколкото потенциалните нови попълнения на тима, но все още няма споразумение между Барса и ПСЖ.Малко след неприятната случка каталунският клуб опроверга трансфера, като написа във Фейсбук, че Туитър страницата е била хакната. \"Работим по решаването на проблема. Молим за вашето търпение\", написаха от Барса.Иначе агентът на другия желан от каталунците футболист Жан Микаел Сери вече е в каталунската столица, където на място води финални преговори за трансфера на халфа на Ница, информира \"RAC-1\".Националът на Кот д’Ивоар е постигнал лична договорка за 4-годишен контракт. Очаква се за Сери да бъдат платени 40 млн. евро.Въпросните 40 млн. евро бяха спрягани като откупна клауза, но пък вчера изданието \"L’Equipe\" съобщи, че тя е отпаднала и е възможно Ница да поиска повече.", "date": "2017.08.23", "title": "Хакери пратиха Анхел ди Мария в Барселона"}
{"url": "https://offnews.bg/snukar/pusnaha-bileti-po-20-leva-za-o-salivan-hendri-663481.html", "text": "Организаторите на двубоя между Рони О‘Съливан и Стивън Хендри пуснаха допълнителни билети в продажба за Пловдив и Варна. Всички фенове ще имат възможността да се насладят на четири ексклузивни двубоя между двете легенди като част от програмата на Efbet Eleven 30 Snooker Show.Феновете на снукъра във Варна могат да се сдобият с новите билети, които вече са в продажба на цени по 20, 30 и 40 лева. Някои от местата в сектор C на зала „Конгресна“ може да имат минимална ограничена видимост заради телевизионните камери. Всички любители на снукъра в Пловдив, които не са си закупили билет могат да го направят в билетната каса пред Общината. В зала „Колодрума“ са пуснати в продажба вече и сектори А2.2, и А2.3, където цените на пропуските са по 20 и 40 лева.  Може да си закупите билети от сайта на Eventim и тяхната мрежа от партньори.Голямото снукър събитие на годината привлича и огромен интерес от чужбина. Рони О‘Съливан и Стивън Хендри ще се изправят един срещу друг за пръв път в такъв формат като ще имат по 30 секунди за удар и победител ще бъде първия достигнал 6 спечелени фрейма.  Двете легенди нямат търпение и за двубоя в Бургас, който ще бъде на открито в Летния театър в градската градина. Първата битка между двамата титани е в Пловдив (5 септември) и след това продължават към София (6 септември). За първи път Варна ще бъде домакин на снукър събитие от подобен ранг на 7-ми септември, докато Бургас приема световните звезди на 8-ми септември.", "date": "2017.08.23", "title": "Пуснаха билети по 20 лева за О'Съливън - Хендри"}
{"url": "https://offnews.bg/zdrave-i-krasota/iazh-shokolad-i-otslabvaj-663484.html", "text": "Лазар Радков – фитнес експертът и предприемач, чиято кауза #30от30 цели да мотивира 1 млн. българи да тренират ежедневно в продължение на 30 дни и да предотврати увеличаването на процента сънародници, които не спортуват редовно и се застрашени от заболявания в следствие на заседнал начин на живот.Движението и влизането във форма стават още по-лесни с първата му книга „Яж шоколад и отслабвай”.В нея популярният фитнес инструктор ще ви въведе в тайните на полезното и здравословно хапване и ще ви докаже, че е възможно да изглеждате все по-добре, да се чувствате все по-добре и в същото време да си похапвате шоколад.Как да го постигнете? Като приемете 30-дневното предизвикателство на Лазар, което е свързано както с добре подбран и обоснован хранителен режим, така и с няколко много лесни и прости за изпълнение упражнения. Благодарение на него ще изградите нови навици и не само да запазите това, което ще постигнете за един месец, но ще го развиете и подобрите с времето.Благодарение на „съветите на Лазо”, на хумористичния му стил и на щадящия тялото режим, всяко движение и всяка промяна се оказват възможни. Но само ако вървят ръка за ръка с шоколад.Моят въпрос към вас е:Ще си ударите ли дупето о тавана, ако ви кажа, че можете да сваляте мазнини и килограми, да подобрявате визията и кондицията си и да продължавате да си хапвате шоколад?Помислете си добре, преди да ми отговорите, и след това си завържете една възглавница за дупето, понеже шансът да се натърти от удара в тавана е голям, защото...ДА!Възможно е да изглеждате все по-добре, да влизате във все по-добра форма, да се чувствате все по-добре и в същото време да си хапвате сладко-сладко шоколад.Искате ли да разберете как?Ако да – продължете да четете!Подай ми шоколада там!Сигурен съм, че хиляди пъти сте чували как от шоколада се надебелява, как се лепи по дупето и бедрата (все едно си няма друга работа) и как шоколадовата молекула* съзнателно решава да се установи в коремната ни област, да си намери партньор и да създадат и оставят огромно поколение след себе си…*гШоколадовата молекула“ е измислица на автора, създадена за негово собствено забавление. И сладост, разбира се.На практика обаче нещата не са толкова прости. Добрата новина е, че не са и толкова сложни. Общо взето, има няколко механизма, посредством които шоколадът допринася за образуването на сладък, мек и пухкав слой около мускулите ни.Първо, шоколадът може да ни помогне да се превърнем в плюшени мечета, ако благодарение на него редовно приемаме повече калории, отколкото изразходва тялото ни в движение и в покой. Само дето това можем да го постигнем с абсолютно всяка храна, без да близнем и парченце черен шоколад.Истината е, че е доста по-лесно да се закръглим, ако ядем шоколад на корем, отколкото ако само понякога го близваме леко и след това търтим да тичаме с всички сили в противоположната посока.Защо е така?Просто е.Първо, шоколадът има висока енергийна плътност. Тоест за единица тегло има повече калории от повечето храни.Какво означава това?Ако имаме:100 г зелева салата100 г пилешки гърди100 г шоколадКалориите, които ще приемем, са следните:25 калории за зелевата салата110 калории за пилето550 калории за шоколадаВторият проблем е, че шоколадът НЕ ни засища. Е, може да ни засити, но нали се сещате, че да изядеш половин кило шоколад наведнъж, далеч не е най-добрата идея на света.От друга страна, и зелевата салата, и пилешката пържола са доста по-засищащи (въпреки по-ниската си енергийна стойност) при равен грамаж с шоколада.Тоест 300 г салата, както и 200 г пиле ще ни заситят доста повече, отколкото 100 г шоколад. А в първия случай ще сме приели почти два пъти по-малко калории (295 ккал), отколкото при шоколада (550 ккал за 100 г).Започва ли да ви просветва, защото доста диети гравитират около гмесо и салата“ и бягат от захарта и мазнините (каквато смесица представлява нашият кафяв приятел) като дявол от тамян?Третият проблем е, че при доста хора шоколадът действа по-скоро като стимулант за апетита. Не просто изяждате половин шоколад и изобщо не усещате, че сте сложили нещо в стомаха си… Шансът след това да се натъпчете с повече храна, отколкото имате нужда, рЕзко е пораснал.Да, доста хора, като хапнат нещо сладичко (особено ако е с формата, цвета, вкуса и състава на шоколад), след това се пръскат от ядене повече, отколкото биха се пръснали иначе.Или пък хапват нормално, след това хапват нещо кафяво и сладко и... изведнъж се усещат сякаш не са яли. Всъщност това е мой трик за стимулиране на апетита при хора, които имат проблеми със сериозното ядене, а имат нужда се хранят повече.Ако обаче целта ви е да свалите мазнини – това е последното, което искате да ви се случи.Добре де, тогава как хем ще ям шоколад, хем ще отслабвам?Като начало ще използваме най-силното оръжие, което ние, хората, имаме. Или поне, което се предполага, че имаме, макар хиляди субекти да се опитват ежедневно да ни убедят в противоположното...Ако все още не сте се сетили за какво иде реч – става въпрос за нашия разум. Най-важното за разума е човек да се сеща поне от време на време, че го има и като се сети – да го използва.Как ще ни помогне разумът?Като начало, използвайки го по предназначение, разумът ще ни помогне да избегнем грешките, които повечето хора, които надебеляват, правят. А успеем ли да избегнем тях – вече сме изминали половината разстояние по пътя към доброто здраве, добрата кондиция и не на последно място – приятната за окото визия.Знаете ли защо повечето хора надебеляват?Повечето от вас сигурно ще кажат:Защото ядат много и се движат малко!Други ще кажат нещо за стреса, трети – за хормоните ...Това обаче не са истинските причини. Това са само следствия от въпросните.Истинската причина, поради която много хора надебеляват, е, че те всъщност изобщо не си дават сметка, че надебеляват. Те изобщо нямат представа.Просто правят каквото правят и една сутрин се събуждат, установявайки, че са качили 10, 20, 30 килограма през последната една, две... пет години.Обикновено на различни места по пътя на кантарния им прогрес тялото им прави разни намеци:Тези дънки много ми стягат!Вече не мога да закопчая тази пола!Изморих се супер много от това продължително изкачване до втория етаж!Хей, не ти ли се струва, че напоследък хората на улицата доста по-често ме прескачат, отколкото ме заобикалят?Първо – сигурно ако сте мъж, вторият намек не се отнася за вас. Но и да се отнася – какво пък – стига да ви е удобно и комфортно, ваша работа е как точно се обличате.Второ – истината е, че хората пропускат 99% от намеците, които тялото им прави. Често причината е, че здравето и кондицията им се намират някъде в дъното на приоритетите им.Поради тази причина хората пропускат да забележат какво се случва с 99% от факторите, от които техните здраве и кондиция зависят.Така че в тази книга ще ви науча не само как да ядете шоколад и да отслабвате в същото време. Ще ви науча как да се грижите за здравето и кондицията си, за да изградите навици, и не само да запазите това, което ще постигнете за един месец (следвайки съветите от тази книга), но и да го развиете и подобрите с времето.Абе, стига глупости, бе! Как ще ям шоколад и ще отслабвам?Ще ядете шоколад и ще отслабвате точно като хората, които вече го направиха. Ето какво ни споделиха някои от тях:Тадам, дъ файнъл каунтдаун, както се вика: - 4 кг, врат -1см, рамене +5 см, подгръдна -5 см (!), талия -7 см (!), корем -4 см (!), дупе -6 см (!), под дупе -2 см, бедро -7 см (!), над коляното -2 см, прасец -2 см, бицепс +2 см (!).Готова съм да разцепвам още, обичам ви всички, така да знаете! А, и имам вече яко дупе, че и наченки на преса – т‘ва не е било от 10 г. насам.За два месеца си изхвърлих половината гардероб (Ади продължи с още едно Предизвикателство след Шоколадовото) и направо не ми се мисли какво ще става лятото.Разни приятели, с които не сме се виждали от известно време, като ме видят на улицата, направо припадат. Не могат да повярват.Днес беше и моят ден 30 и да си кажа и аз каква я свърших. Първо – много, ама много благодаря за възможността да участвам! Предизвикателството беше уникално преживяване. В началото не вярвах, че ще има ефект, но сега съм изумена от резултатите на всички участници. Поздравявам ви! Сега и моите резултати.Врат: -2 смРамене: -8 см (Не съм сигурна, че ги меря правилно)Гръдна обиколка: -6 смКОРЕМ: -12 см (Три пъти го мерих!)Талия: -5 смДупе1: -5 смДупе2, бедро 1 и 2: по 4 смБицепс: -3 смПрасец: без отклонениеПоследния месец с Лазар Радков и Live to Lift правихме едно 30-дневно предизвикателство, в което ядох шоколад всеки ден. Равносметката каква е:1) Изял съм 15 шоколада.2) Свалил съм 10 кг, от които вода и мазнини.3) Свалил съм 10 см от корема и талията.4) Започнах да си лягам по-навреме и пак да обръщам внимание на кондицията и здравето си.5) От т. 4 разбрах, че това е ключово да върша повече работа за същото време и да имам енергия и настроение през целия ден.6) Дотата не е за руснаци.Така, месец по-късно, въпреки че последната седмица съм толкова болна, че тренировките ми са уникални. Кардиото бе заменено с висене в сауната.Врат: -1 смРамене: -7 смПодгръдна: -4.5 смТалия: -7 смКорем: -9 смДупе: 0 смДупе 2: -2 смБедро: -1 смБедро 2: -3.5 смПрасец: -1 смБицепс: -2 смКилограми: -1.2 кгМоето 30-дневно преживяване не беше само сваляне на мазнини. Беше процес на самоосъзнаване и себепознание. Започнах като едно недохранено момиче, което не признаваше друга храна освен мляко, плодове и шоколад, а завърших като осъзнат човек, който си набавя всекидневно нужното количество от всички макронутриенти. За месец свалих 40 см в обиколки от себе си, като по 9 от корем и талия. За сметка на това се разделих само с 2 кг от теглото си. И ВНИМАНИЕ: Лазар ви лъже!#сензация #феноменално #неможе да бъде.Всеки път, когато ви предлага да свалите много мазнини за 1 месец, имайте предвид, че ще се сдобиете и с нови, добре оформени мускули.Както вече споменах, изобщо не е трудно да съчетаем тези две на пръв поглед несъчетаеми категории – отслабването и шоколада. Важно е само да използваме най-силното си оръжие – нашият разум.Ама шоколадът не е ли вреден?О, да! Това ми е любимото!От шоколада не само се дебелее, но и се умира. Или... чакай! Май беше обратното!Шоколадът е вреден за здравето. Разболяваш се. Умираш. И след това надебеляваш. Чакай, чакай... все им бъркам последователността на тези двете.Общо взето, когато стане въпрос колко вредно може да бъде да усещаш как това блаженство се топи бавно-бавно върху езика ти, възбуждайки една по една всяка твоя вкусова клетка… Започвам да се обърквам, изпитвайки тази сложна смесица от чувства.Виждали ли сте чеп за зеле?Извикайте образа на произволен чеп (за зеле) в съзнанието си. Припомнете си цилиндричната му форма. Обърнете внимание как от едната страна е по-широк, а от другата видимо се стеснява… Сега, след като вече държите образа на чепа за зеле в съзнанието си, искам да ви споделя нещо. Пригответе се…Хората, които твърдят, че шоколадът е вреден, не стават дори за чеп за зеле!Това е така, защото дозата прави отровата!Всички знаем, че водата е супер полезна, а алкохолът – вреден. Нали така?Според средната смъртоносна доза обаче 50% от хората имат доста добри шансове да се гътнат, ако изпият над 6 литра вода за един ден. А, от друга страна, има десетки изследвания, които показват, че един шот твърд алкохол (между 30 и 45 г) на ден оказва благотворно влияние върху сърдечносъдовата ни система. Всъщност едно-две питиета на ден от какъвто и да алкохол имат положителен ефект върху здравето ни.Rimm,Eric B. „Review of moderate alcohol consumption andreduced risk of coronary heart disease: is the effect due to beer,wine, or spirits“ – BMJ 1996;312:731О, да, 2-3 литра вода на ден могат да ни се отразят доста добре, а според средната смъртоносна доза след 13 шота от 45 г шансът над 50% от хората да се гътнат е много голям.Сега разбрахте ли защо го написах онова за чепа по-горе? Хората, които твърдят, че шоколадът е вреден, НАИСТИНА не стават дори за чеп за зеле.Почти всяка химическа субстанция - а всичко, което приемаме под формата на храна, напитка или лекарство, е някаква химическа субстанция – има концентрация, в която може да ни се отрази добре, и такава, в която може да ни разболее или дори убие.Един шот рикийъ дневно може да ни се отрази добре, над 13 могат да ни се отразят зле като за последно.Два-три литра вода на ден може да ни се отразят чудесно, над 6 литра имат потенциал да отмият живота от нас.И, да, вярно е, че има пияници, които удрят по един-два литра алкохол на ден, както и огромни бодибилдъри, които поглъщат до 10 литра вода на ден в последните фази на подготовката си преди състезание. Но нека не забравяме, че това са професионалисти, които са тренирани. Да, и двете групи имам предвид.Може ли шоколадът наистина да бъде полезен?Първо, нека обърнем внимание на това кога шоколадът може да бъде вреден.Първият случай е, ако ядем само шоколад и нищо друго за повече от седем дни. Найс, а? Само че ние този експеримент сме го правили с много хора и повечето издържат около ден, а по-инатливите – до два-три, преди да хапнат нещо друго.Вторият случай е, когато се храним с хубава храна и ядем умерени количества шоколад, но цялостният ни калориен прием е повече, отколкото изразходваме с движение. В този случай обаче виновен е не шоколадът, а цялостният ни подход към храненето и движението.Третият случай е, когато не ядем много шоколад, но останалата ни храна е повече junk food и като цяло бедна на хранителни вещества. Тук обаче отново не шоколадът е проблем, а всичко останало, което ядем и не ядем.Тоест проблемно може да бъде, когато се случва едно или повече от следните:Ядем шоколад с големия черпак от тенджерата – т.е. твърде много.Ядем твърде много храна освен шоколада.Ядем твърде бедна на хранителни вещества храна.Значи трябва да направим обратното:Да не прекаляваме с шоколада.Да ядем богата на хранителни вещества храна.Да не прекаляваме с количествата. И все пак, освен да допринася за общия калориен прием и за надървянето на вкусовите ни рецептори, шоколадът може да бъде и полезен.Полезни изследвания за шоколада.Много интересен е фактът, че когато човек се поразрови из научната литература, за пореден път установява, че това, което повечето хора „знаят“, коренно се различава от това, което е вярно на практика.Ето, повечето хора „знаят“, че от шоколада се дебелее и че е по-скоро вреден, а в научната литература има доста изследвания, които показват, че шоколадът по-скоро може да носи ползи, а дебелеенето зависи предимно от общото количество храна, което приемаме в тялото си и колко се движим.Хайде да разгледаме няколко интересни изследвания за шоколада:Тъмният шоколад помага на холестерола!Група финландски учени, начело с Jaakko Mursu, се наговорили и събрали 45 здрави щастливци. Принудили ги да ядат по 75 г шоколад на ден! Ужас ти викам!Разделили ги на три групи:Първата група ръфали бял шоколад (БШ).Втората група набивали черен шоколад (ЧШ).Третата група се самозадоволявали с черен шоколад, обогатен с какаови полифеноли (ЧШПФ).Мерили им липопротеините – HDL, LDL и VLDL, наречени неправилно от журналята „добър“ и „лош“ холестерол. Бърза скоба – всички тези съкращения са липопротеини с различна плътност, които превозват мастноразтворимите молекули като мастни киселини, холестерол и мастноразтворими витамини в кръвта.След три седмици набиване на 75 г шоколад на ден, HDL, познат като „добрия холестерол“, се повишил в ЧШ и ЧШПФ групите и спаднал в БШ групата. А LDL, познат като „лошия холестрол“, спаднал и в трите групи.Учените заключили, че полифенолите влияят положително на HDL, а специфичните за шоколада мастни киселини спомагат за понижаването на LDL.В друго изследване учените накарали 32 жени и 17 мъже с висок холестерол и високо кръвно:да спазват стриктен хранителен режимда ядат по около 50 г шоколад на денНещо, което и аз ще ви накарам да направите.Докато само едната група имала растителни стероли в шоколада си, и двете групи имали какаови флаваноиди. Какво се случило? Общият холестерол и LDL холестеролът се понижил повече при тези участници, които консумирали шоколад с растителни стероли, докато кръвното се понижило и при двете групи – нещо, което учените отдават на какаовите флаваноидиШоколадът помага на сърцето.Тук ще разгледаме едно метаизследване – т.е. изследване, което разглежда всички изследвания, отговарящи на даден критерий и в даден контекст. През 2011-а Adriana Buitrago-Lopez и колегите ѝ анализират изследвания, които разглеждат връзката между консумацията на шоколад и кардиометаболитните нарушения. Откриват предимно корелационни изследвания. Корелациите, които въпросните изследвания откриват, показват, че хората, консумиращи най-много шоколад, имат 37% по-нисък риск да развият заболявания на сърдечносъдовата система и 29% по-нисък риск от удар от хората, консумиращи най-малко шоколад.Отново имайте предвид, че корелацията не значи причинно-следствена връзка и може да има друг фактор, който е причината за по-ниския риск от смъртност. Дори авторите на метаанализа наблягат на това, че са нужни по-задълбочени изследвания, за да бъде потвърдена подобна положителна роля на шоколада.Шоколадът помага на тренировките.Тук учените хващат група колоездачи и я разделят на две:мотивират едната група да яде по 45 г черен шоколад на дендругата група надъхват също да хапва по 45 г шоколад на ден, но бял.След две седмици им мерят средните постижения и се оказва, че единствено групата, консумирала по 45 г тъмен шоколад, е подобрила резултатите си. Това учените отдават на съдържащите се в тъмния шоколад полифеноли.Уау! Не подозирах, че от шоколада може да има файда!Да, шоколадът, освен да носи наслада, в правилните количества може да носи и полза. И сега си представете следното:Спазвате разумен и относително стриктен хранителен режим.Тренирате редовно и здраво.Всеки ден ядете шоколад.И след само 30 дни:Тялото ви изглежда видимо по-стегнато.Имате видимо по-малко мазнини.Сте в доста по-добра форма и кондиция.Чувствате се по-добре и имате повече енергия.Сте в по-добро здравословно състояние.Успяхте ли да си представите всичко това? Ако не – постарайте се още малко.Ако да – продължавайте да четете! Имам намерение да ви разкажа как да го постигнете!Няма ли да постигна по-добри резултати без шоколад?Чудесен въпрос! Истината е, че най-добри резултати се постигат съвсем без храна и преди седемдесет години един немски диктатор го доказва на практика. За съжаление, това не оказало особено добър ефект върху здравето и живота на хората, върху които го прилагал, и накрая едни други хора дошли и му търсили сметка за това.Но ако оставим за момент диктаторите и техните нихилистични подходи и обърнем взор към науката – много интересни неща изпълзяват на хоризонта. Има голям брой изследвания, проучващи доколко резултатите от даден режим са в пряка връзка с това колко стриктен е въпросният.Това, което наблюденията установяват, е следното:Първо – дългосрочно гъвкавите хранителни режими (т.е. тези с по-малко ограничения и по-свободна структура) дават по-добри резултати от силно рестриктивните режими (т.е. тези, при които определени храни са забранени и/или всичко се мери до грам).Второ – дългосрочно следващите рестриктивен хранителен режим е доста по-вероятно да развият някаква форма на хранително или друго психично разстройство.Защо удоволствието е важно?Личният ми над десетгодишен опит показва, че повечето хора се чувстват доста по-добре и имат доста по-добри резултати, когато си имат режим, но знаят, че могат от време на време да излизат извън него.Общо взето, при хората, с които работим, се получава следното:спазват си режима 80-90% от времето, което им носи подобрения в здравето, кондицията и външния видхапват си свободно храни извън режима през 10-20% от времето, което им носи кеф и мотивация да спазват другите 80-90% от режима.А сега си представете режим, в който ВСЕКИ ДЕН ядете ШОКОЛАД.Дайте свобода на въображението си да се развихри. Дори да не успеете да си го представите – спокойно – след няколко страници ще го видите със собствените си очи.Приготвил съм ви:Хранителен режим, който да спазвате за 30 дни.Той ще ви помогне да свалите мазнини и да подобрите кондицията си осезаемо, докато си похапвате шоколад всеки ден.Тренировъчна програма, която да стимулира мускулите ви да работят, да горят мазнини и да придобият една по-приятна за окото и за ръката форма.Подробно описание на всяко едно от упражненията, които ще правите, както и снимки.Списък със суплементи, които да ви помогнат да постигнете още по-добри резултати за 30-те дни на Предизвикателството.И накрая имам за вас още малко съвети как да си подберете фитнес зала, какво да правите, ако залата е претъпкана, и разни други хитринки.", "date": "2017.08.23", "title": "Яж шоколад и отслабвай!"}
{"url": "https://offnews.bg/sviat/makron-direktivata-na-es-za-vremennite-rabotnitci-e-predatelstvo-kam-663506.html", "text": "Европейската директива за временните работници във вида, в който функционира, представлява предателство към европейския дух и основните принципи на ЕС. Това заяви днес в Залцбург френският президент Еманюел Макрон в началото на тридневната си обиколка в Централна и Източна Европа, цитиран от Франс прес и БТА.\"Единният европейски пазар и свободното движение на работници нямат за цел да облагодетелстват страните, които насърчават занижаването на социалните права\", посочи френският държавен глава. По думите му \"тъкмо това подхранва в нашите страни популизма и подкопава доверието в европейския проект\".\"Проектът за реформа на директивата, която предлагаме, е проект, насочен към намаляване на периода на работа на командирования (временния) работник до една година, засилване на контрола и развитие на двустранното сътрудничество за контрол, съществуването на един трезв принцип, а именно - за еднакъв труд, еднакво заплащане - което премахва именно това изкривяване\", каза Макрон във видеозапис, поместен в сайтовете на френски медии.По този начин според него ще може да се преработи в дълбочина сегашната система.Макрон потвърди отново приоритетите си за бъдещето на ЕС и еврозоната, изтъквайки целта за създаване на бюджет и парламент на еврозоната, социална основа и данъчна хармонизация. По думите му, съществуват \"общи гледни точки\" с Австрия по тези въпроси и предложения в тази посока ще бъдат направени до края на 2017 година.Въпросът за командированите работници беше една от темите в предизборната кампания на френския президент и в това отношение той има подкрепата на Германия. Макрон се надява да убеди достатъчно страни, по-специално от Източна Европа, за да събере мнозинство в подкрепа на реформата на директивата на европейска среща, насрочена за 23 октомври.По-късно днес в Залцбург ще се състои среща и с премиерите на Чехия и Словакия - Бохуслав Соботка и Роберт Фицо.Утре и другиден френският президент ще посети Румъния и България.Директивата от 1996 година дава право на предприятие от ЕС да изпраща временно свои служители в друга страна от Евросъюза, но продължавайки да плаща осигурителни вноски в изпращащата страна. Освен това според сегашния текст командированият работник има право да остане в дадена страна от ЕС три години, а Европейската комисия обмисля да го намали на две години. Макрон обаче иска този период да бъде не повече от година.", "date": "2017.08.23", "title": "Макрон: Директивата на ЕС за временните работници е предателство към европейските принципи"}
{"url": "https://offnews.bg/ot-vas/bialoto-bratstvo-pochistva-sedemte-ezera-663471.html", "text": "Днес, 23 август, завършва Лятната духовна школа, която последователите на учението на Петър Дънов провеждат всяка година на Седемте рилски езера. Редовно се чуват обвинения, че хората от Бялото братство имат вина за заблатяването на езерата и за неблагоприятните промени в този район на Национален парк „Рила“. Истината обаче е, че главният източник на тези промени е огромният поток от хора, възможен заради незаконно построения преди седем години лифт от х. Пионерска до х. Рилски езера.От 2015 г. доброволци от братството започнахме да почистваме езерото от неестественото за него водно растение. Тази година в почистването се включихме повече от 30 братя и сестри. Напреднахме значително като изчистихме голяма площ от заблатената част на езерото. Двама от последователите на Учителя Петър Дънов подкрепиха акцията като купиха 6 лодки, 30 костюма, кофи и ръкавици за доброволците. По преценка на Христо Вътев, един от двамата спонсори и организатор на инициативата, тази година сме почистили към една четвърт от цялата заблатена площ. Почистването се провежда със съгласието и помощта на Национален парк „Рила“.Водораслите в 7-те рилски езера са два вида. Едното водно растение е с бели цветчета, и се нарича “водно лютиче“. То е защитен вид и не трябва да се пипа. Много хора, които коментират, не правят разлика между двете растения и неправилно твърдят, че всички езера се превръщат в блата. Водораслото, което махаме расте в първите три езера. То не е типично за тях и е дошло от рибен развъдник, който е бил по-нагоре до четвъртото езеро и който отдавна го няма вече. Това водорасло се е заселило в Рибното езеро, като всяка година умира през зимата и голямо количество биологична маса пада на дъното на езерото. Образува се тиня и почва, което му помага да напредва все повече и все по-навътре в езерото. Ако езерото не се почисти от тази тиня, то неизбежно ще се превърне в блато.Според Христо Вътев почистването на второто езеро, наречено Елбур от Учителя, ще повлияе добре на България и нещата ще тръгнат по-благотворно.", "date": "2017.08.23", "title": "Бялото братство почиства Седемте езера"}
{"url": "https://offnews.bg/obshtestvo/nova-moda-roditeli-darzhat-detcata-si-bez-voda-i-hrana-s-dni-za-da-g-663461.html", "text": "Родители държат децата си без храна и вода с дни, защото смятат, че така ще ги \"пречистят\" от токсини. Така наречените водни и сухи постове започват да стават популярни в отглеждането на деца сред родители, смятащи себе си за компетентни и препоръчващи прилагането на подобни методи в социалните мрежи. През водния режим човек пие само вода и не се храни, а сухият изключва и вода, и храна.Опасният \"режим\" на продължителни лишения от храна и вода се прилага не само от възрастни, крайни почитатели на всичко \"здравословно\" го упражняват и върху деца.Подобни притеснителни съобщения предизвикаха наш репортер да потърси Държавната агенция за закрила на детето и да сигнализира. Оттам обаче ни обясниха, че не могат да направят нищо, докато не им се даде име и адрес на човека, който е описал в интернет, че държи дете гладно или жадно. Препоръчаха ни и да се обърнем към Центъра за безопасен интернет, който едва ли има отношение към храненето на децата.Самите прилагащи драстичните режими свидетелстват, че те водят до проблеми, но въпреки това продължават да ги препоръчват горещо:", "date": "2017.08.23", "title": "Нова мода: Родители държат децата си без вода и храна с дни, за да ги пречистят"}
{"url": "https://offnews.bg/obshtestvo/chinovnitcite-veche-niama-da-iskat-notarialen-akt-na-hartia-ako-e-izd-663472.html", "text": "Гражданите вече няма да бъдат карани да носят на хартия свидетелство за граждански брак и нотариален акт в различните държавни и общински администрации. Това обаче ще важи само ако те са тези документи са издадени след 2000 г. Това обявиха вицепремиерът Томислав Дончев и шефът на Държавна агенция \"Електронно управление\" Росен Желязков след правителственото заседание днес.Това са част от  мерките за намаляване на административната тежест.До края на годината 12 услуги ще бъдат дигитализирани и няма да се изискват от гражданите на хартия, а ще идват в администрацията по служебен път.За някои от услугите отпадането е само частично. Свидетелството за граждански брак ще се получава по административен ред само за родените след 1984 година, чиито документи са дигитализирани, както и тези, които са сключени след 2000 г.Същото важи и за имотния регистър, в който електронния регистър на нотариалните актове е за издадените след  2000 година. „Сменяме подхода, започваме да гледаме с очите на хората. Администрациите ще имат достъп до архивите си. Така гражданите няма да търсят документ от чиновник на чиновник“, каза Дончев.Росен Желязков допълни, че 49 закона и 70 нормативни акта ще бъдат променени, за да се дигитализират 12 хартиени услуги като измененията трябва да станат до края на 2017 г.До 31 декември 2017 г. всички административни органи да премахнат изискването за предоставяне на хартиен носител от гражданите и бизнеса на основни удостоверителни документи и да предприемат необходимите стъпки за присъединяване към средата за обмен на данни между регистрите в администрацията.Решението задължава административните органи, първични администратори на данни, да впишат в Административния регистър като вътрешноадминистративни следните удостоверителни услуги:Желязков посочи, че 12-те хартиени удостоверителни режими на хартиен носител, посочени в решението, имат въздействие върху над 1 милион предоставяни услуги годишно и са свързани с множество други административни услуги.По думите му, дотогава дигиталните и хартиените процеси в администрацията ще съществуват паралелно.", "date": "2017.08.23", "title": "Чиновниците вече няма да искат нотариален акт на хартия, ако е издаден след 2000 г."}
{"url": "https://offnews.bg/medii/noviat-bnt-shef-pred-offnews-priatnoto-e-dnes-posle-zapochva-rabotat-663476.html", "text": "Щастлив съм от избора, ще излъжа, ако кажа, че не съм се надявал да бъда избран. Но приятното е днес, след това предстои само работа.Това коментира журналистът и пиар специалист Константин Каменаров пред OFFNews веднага след като Съветът за електронни медии го избра за генерален директор на БНТ за следващите 3 години.Чака ме много работа, постът звучи по-луксозно, отколкото е в действителност, пошегува се той.По думите му първата му задача като генерален директор е да събере силен екип. Вече е наясно кои хора ще покани, но предпочита да не ги обявява предварително.Пред СЕМ вчера Каменаров коментира, че стъпка номер 2 ще е да направи одит в телевизията, защото е излязъл от \"Сан Стефано\" 29 преди години и иска да знае актуалното ѝ състояние.Кой е Константин Каменаров?Каменаров има любопитна биография. Роден е на 31 юли 1964 г. Завършил е не журналистика, а медицина, но не е практикувал. Макар да мечтаел да стане пластичен хирург, в шести курс съдбата го отвела в телевизията. Започва работа в БНТ в началото на 90-те като репортер, а по-късно става и водещ на \"По света и у нас\" и шеф на новините. Работи и в новините на Ефир 2. По време на правителството на Иван Костов за кратко става негов говорител, а след краткия престой в политическата сфера се прехвърля към корпоративния пиар в \"МТел\". В БНТ, след 11 години отсъствие, се връща след назначаването на Вяра Анкова за генерален директор. Тя го кани за оперативен шеф на обществената телевизия. Такъв е от 2011-а до 2013-а. След това се занимава с консултантски и лобистки дейности за компанията Ernst&Young. Негов учител в телевизията е Хачо Бояджиев, когото често обича да цитира.Каменаров е женен за Радина Червенова - една от емблематичните водещи на \"По света и у нас\". Двамата имат общо 4 деца, три от които са от предишните им бракове.\"Той има качествата да увлича хората, да ги мотивира. Когато беше шеф на Ефир 2, просто беше феноменално как мотивираше репортерите. Когато нещо се случеше, всички абсолютно на секундата се явяваха в нюзрума\", казва Червенова за съпруга си в интервю за \"Дарик\".", "date": "2017.08.23", "title": "Новият БНТ шеф пред OFFNews: Приятното е днес, после започва работата"}
{"url": "https://offnews.bg/112/mareshki-svidetel-na-poboj-nad-shofior-vika-politcia-663477.html", "text": "Лидерът на ВОЛЯ Веселин Марешки станал свидетел на поредната агресия на пътя, съобщиха от партията му. На плажа „Кабакум” във Варна около 9,30 часа тази сутрин зам.–председателят на парламента видял как водач на „Опел” засича друга кола, слиза от автомобила и нанася побой на другия шофьор, вади и нож. Марешки веднага се е обадил в районното полицейско управление. „Не можем да позволяваме повече някакви агресивни хора да раздават правосъдие с юмруци и оръжие по пътищата. Крайно време е да се вземат мерки и този голям проблем на обществото ни веднъж завинаги да се реши”, коментира Веселин Марешки. ", "date": "2017.08.23", "title": "Марешки свидетел на побой над шофьор, вика полиция"}
{"url": "https://offnews.bg/nashite-avtori/v-ochite-na-neobiknovenite-663480.html", "text": "Пиша това, когато вече – за пореден път – съм уморена от шума. Шумът не ме побира – аз съм твърде широка за неговите кресливи граници; под шум разбирам всичко онова, което ме заобикаля и се явява един вид смущение: живея на „комуникативно” място и тук двигателите на автобусите са зли чудовища, които бумтят като парни локомотиви, повече отколкото на всяко друго място – така ми се струва. Автомобили с развалени ауспуси, бесни мотори, давещите се едно-друго кучета и дивите деца на съседите от първия етаж… - те вечно са пред блока и в сянката на долу-то приличат на едри квичащи петна – да, петна, а не точки, въпреки малкия си обем. Постоянно подскачащи петна, подиграващи се с крехкостта на моя тих и съзерцателен свят; енергични дечица, които нямат спирачки. Това е моят квартал – изнурен от подскачане и тръпнене в ежедневното, и дори няма да сбъркам, ако кажа банално битие.Но аз се връщам от друг свят. Изолиран, но жив и адекватен. Свят, който ме стопли – без патос, без емоционални изблици; но не без любов. Свят, който ме стопли, без да прегарям. И когато се връщам, съм в шок. Кой ме постави на това пусто място – сред еснафите, които всеки уикенд пълнят багажниците на колите си с бира и чипс и отпрашват на изток? Разбира се, тук е моят дом. Оглеждам картините по стените – голо женско тяло, риба, портрет, абстракция с цитат от Шекспир… Тези картини са празни, поставени тук. Да, в тях има много дух. Но аз като ценител повече на духа, отколкото на неговите веществени проявления, бих казала сега: тези картини са празни без техните автори. Без техния дух, тяхната осанка, глас, проблеми. Нищо не струва толкова, колкото златото, което тече от нечие присъствие – живо, контактно, реално. И абстрактно понякога.Когато влязох там, той ме посрещна с шега. Беше гол до кръста, глътнал корема си, изпечен от италианското морско слънце, с тютюнев цвят панталон и удобни обувки. На главата му бяха сложени очилата с характерната им форма – яйце с издължени краища, може би. Очила с диоптър.Влязох, а тя пърхаше с лека дреха из стаята. Косата й падаше тежко, както винаги, в асиметрична подредба – скъсен едва забележим бретон и плавни къдрици с различна дължина. Гърдите й бяха отпуснати, по-точно непристегнати – широки и едри. Настана лек смут, в който аз се завайках и запитах дали облеклото ми е подходящо за позиране. Носех и други дрехи, но бързо стана ясно, че дългата пола и потникът на райета са излишни; късата пола и блузата с ръкави се приеха добре.Отворих виното с неговия тирбушон. Отдавна не държа мъжете да отварят виното. Признавам, по-важно ми е бутилката да бъде отворена и виното налято в чаша – по възможност голяма, тънкостенна и със столче, - отколкото голямата суетня около намесата на джентълмена и неговите красноречиви, понякога преиграващи жестове по отварянето. Освен това се научих да го правя сама и смея да твърдя, че се справям.Виждала съм я да отваря вино – тя първо издърпва с въртеливо движение на ръцете цялата обвивка около гърлото на бутилката, и чак тогава започва да върти тирбушона в тапата; прави това наведнъж и после само се чува „пук” и тапата изскача, докато тя напряга лицето си в гримаси, по-характерни за мъж, който се мъчи да вдигне тежко. Мисля, че след това тя не се занимава повече с тапата и инструмента, на който е забодена тя; вероятно те остават за после, когато ще се заеме с най-голямa внимателност да вкарва всичко в ред.А ето, той вече говори. При това с невероятно недоволен тон. Той казва, че трябва да има ред и че когато за всяка вещ или инструмент, или пособие, има специално място, тоест, когато има ред, художникът може да работи. Тя му се опълчва с медено-кисел гласец: „Ама то има място! Ето, щипките са в кутията!” Той й противоречи, като отвръща, че не всички щипки са в тази кутия и се получава един леко изнервен, но все пак нежен любовен спор.Но ще се върна едно действие назад и ще направя една визуална обиколка на ателието. Казват, детайлите са важни. Казват още, че повествованието често изостава по важност в сравнение с безкрайните прекрасни описания. Аз не мога да потвърдя нито едното, нито другото. За мен емоцията и споделеният контакт са достатъчен повод, за да пиша. Особено, когато те са едва обозрими, съвсем недостижими, парят по върха на пръстите, но ги усещаш единствено с фините сетива.И така, намирам се в стаята, в която те спят. Там също посрещат приятели. Там е компютърът и цялата музика изобщо. Стените са оголени – до тухла, а стената в дъното е обкована с дъски, на които са забодени старата китара на баба му, режисьорска клапа, останала от минал проект, и разбира се, картини. Предимно голи женски фигури. Неговите жени.Бих искала да се въздържа от коментар, но не защото картините му не ми харесват – напротив. Просто думите, които може да изкаже човек на словото, са прекалено кухи и профански. Бих искала да кажа, че ми харесва – на мен ми харесва! – погледа върху очите, които са също асиметрично разположени, както най-често са и гърдите; че ми харесват цветовете, които той сам прави и са характерни за него – периоди на синьо, периоди на червено… Просто ще кажа, че това, което той рисува, ми харесва, вместо да правя подробен критичен анализ, за какъвто изобщо не съм подготвена. Приемам ги, те действат в мен, подтикват ме към страст, каквато може да изпита само освободеният дух и ме откъсват от бита по ненатрапчив, вътрешно приемлив начин.За разлика от неговите думи, с които той често заявява, че е над бита: те звучат леко агресивно. Когато той заговори за доброволния отказ от лукс като климатик, например, в тона му се долавя язвителност. Но най-много ме жегва, когато заговори за мен самата – с две думи, за моята независимост и отказа от комфорт, с който ще я постигна. Но тъй като на мен ми се иска аз да съм тази, която мисли, наблюдава и търси контакт – тази, която се наслаждава – ще подмина това отклонение към неговото настойчиво мислене за моя свят.В стаята на масата има рисунки, които тя е рисувала. С молив върху амбалажна хартия. Тя се подготвя за прием в Академията и именно затова съм тук аз: за да позирам.‘Трудно се рисуват млади хора. При тях всичко е правилно и ако не го направиш сто процентово правилно, нищо не си направил. Друго е с възрастните хора..’ – говори й той, когато тя прави нейните вече смели и сериозни движения с молива, разкрачена пред листа, който е прикрепен с щипка за импровизирания статив. Може би фактът, че тук няма нито един истински статив, каквито съм виждала да продават в магазините за художнически материали, а само пригодени стари плоскости към дървени стълбички или други подходящи неща, говори за това колко различен е той от другите. Неговото ателие е такова, че на него да му е удобно, но то е и пълно с неговия начин. А напоследък и с нейния. Те са различни от начините на другите: той не рисува етюди, тя го прави по задължение. Той не рисува акварели – днес по изключение работи с акварелна техника.Докато отварям и наливам виното, той вече е подготвил подиума, на който ще застана, за да ме рисуват. Това наистина е подиум, но аз трябва да седна в бръснарския стол, който той е намерил преди много време в антикварен магазин. Истински бръснарски стол. Аз не идвам тук за пръв път и познавам този стол: веднъж дори, при пиянски купон, паднах върху него и го счупих.‘Застани в тази, отпуснатата поза.’, казва тя.‘А така не е ли по-добре?’, питам аз, кръстосвайки краката си и с надеждата въпросът ми да не ги възмути или ядоса.‘Не’, строго отвръща той и аз се отпускам, съвсем леко облягайки се назад.Питам ги дали ще мога да пуша и да пия, докато позирам. А тя ми приготвя пепелник, докато той слага постамента за него и за чашата.‘Моят учител не ни разрешаваше дори да си говорим!’, казва той и показва задълбочен поглед върху стойката ми. ‘Ръцете малко по-назад. Както бяха преди малко’.Тя работи, а той се намесва дотолкова, че в един момент аз мисля – той е като истински даскал! Пълноценен ментор, той й показва къде да засили, къде да издължи (особено при ръцете), къде пада светлината…‘Гледаш и преценяваш дали това е тя’, казва той.Слушаме Адриано Челентано. Дълъг списък от парчета. Зазвучава ‘La Situazione Non E’Buona’ и аз го питам какви са политическите пристрастия на Челентано.‘Той е кисело старче’, обяснява той, движейки се между мен и нея, вече облечен с риза, но не и закопчана.‘Тук той казва, че ситуацията с политиката не е добре, с икономиката не е добре, с приятелите не е добра, дори водата му пречи!’А аз усещам как тихо се влюбвам в тембъра и характера на Челентaно и ми се иска аз да съм онази ефирна и лека (в добрия смисъл) жена в дълга бяла рокля, с която той пие бяло вино на терасата с изглед към необятното. Но бързо си давам сметка, и дори ставам и поглеждам портрета си: аз съм сама, не танцувам на терасата и тялото ми далеч не е елегантно, нито подходящо за бяла рокля и токове. Коремчето ми е издадено, раменете отпуснати, а косата…И все пак, дори далеч от разкоша, аз съм на фино място. Светът може да бъде и такъв – свободен и щастлив, когато си в компанията на вдъхновението.Той топи четката си във водата, а после я бърше в розовото парцалче. Тя изглежда изтощена, вече четири часа работи върху този портрет. Моето тяло се схваща от постоянната поза. Но въпреки всичко, бих искала да усещам тази свързаност, това леко едновременно повдигане на вежди, докато се старая да държа брадичката си изправена и да гледам право в главата на пластиката срещу мен. И да съм на мястото си, без да бъда на някое определено място. Просто далеч от шума.Няма нищо неестествено в това. Той е нежен лиричен поет, моногамен мъж и бохем. Тя е млада и красива по несъвършен начин: защото съвършеното е постижимо, а красотата е невъзможна твърде често. Красота има и между тях – в погледите, в докосванията, в напрежението.А аз съм тук, за да бъда видяна. В очите й съм това, което е в ръцете й – разбрах това. Неговите портрети обаче са неговите очи. Очите на художника, който търси – непрестанно. И може би винаги ще бъде недоволен. Освен в момента, в който постигне взаимност. Както лятото постига взаимност; сладостното лято, посрещнало копнежите от минали сезони.Както лятото създава от нас удовлетворени същества. Не е за вярване, но всички сезони рисуват портрети. Лица, които не се повтарят. Тела, отразени в очите му. В очите й. В техните очи – очите на необикновените.", "date": "2017.08.23", "title": "В очите на необикновените"}
{"url": "https://offnews.bg/futbol/predstaviha-ekipa-na-tima-na-stoichkov-za-shouto-v-stara-zagora-663478.html", "text": "Организаторите на звездното събитие \"Дрийм тиймът на Барселона срещу отбора на Стоичков\" представиха официалните екипи, с които легендите от отбора на Камата и приятели ще се изправят срещу едни от най-големите звезди на испанския гранд.Титаничният сблъсък ще се проведе на 20 септември на стадион \"Берое\" в Стара Загора.Екипът, с който след по-малко от месец най-великите родни футболисти ще се появят на зеления терен пред многобройната публика в \"града на липите\", са с емблемата на германската спортна марка JAKO.Цветовете на фланелката и гащетата са избрани специално да са в зелено и бяло, в чест на българския трикольор. Екипировката е в ексклузивна, лимитирана серия, произведена единствено за футболния спектакъл в Стара Загора.Събитието \"Дрийм тиймът на Барселона срещу отбора на Стоичков\" е на 20 септември 2017 г. на стадион \"Берое\", гр. Стара Загора.Начало 20:00 часа. Билети за звездния футболен мач търсете в мрежата на Eventim, както и на специалната каса пред Община Стара Загора. Цена на билетите: от 30 лв. до 80 лв., VIP билети - 200 лв.Преди седмица легендарният български футболист обяви всички футболисти, които ще вземат участие във футболното шоу, което Камата готви. Ивко Ганчев, Стоян Колев, Петър Хубчев, Радостин Кишишев, Емил Кременлиев, Елин Топузаков, Ивайло Йорданов, Гошо Гинчев, Красимир Балъков, Йордан Лечков, Даниел Боримиров, Бончо Генчев, Илиан Илиев, Александър Томаш, Костадин Видолов, Наско Сираков, Мюмюн Кашмеров, Васил Драголов, Мартин Петров, Димитър Бербатов, Емил Костадинов и Петър Михтарски.", "date": "2017.08.23", "title": "Представиха екипа на тима на Стоичков за шоуто в Стара Загора"}
{"url": "https://offnews.bg/futbol/pszh-otriaza-barsa-za-anhelito-663479.html", "text": "\"Кървави\" ще се окажат парите, които Барселона прибра от Пари Сен Жермен за трансфера на бразилеца Неймар.Каталунците получиха рекордните 222 милиона евро от френския гранд, но не могат да намерят достоен заместник на бразилския маестро. След отказа на Ливърпул да им продаде Филипе Коутиньо, сега те се сблъскват и с твърдото \"Не\" на ПСЖ за Анхел ди Мария.Според публикация на \"Льо Паризиен\" президентът на ПСЖ Насер Ал-Хелайфи е заявил в телефонен разговор с колегата си в Барселона Джосеп Бартомеу, че няма начин да пусне Ди Мария в Барселона.Каталунците са отчаяни, тъй като трансферният прозорец изтича, а те нямат все още силен входящ трансфер.Вчера беше съобщено, че Ди Мария се е разбрал за четиригодишен договор с Барса, но това явно няма да се осъществи.", "date": "2017.08.23", "title": "ПСЖ отряза Барса за Анхелито"}
{"url": "https://offnews.bg/nashite-avtori/koj-e-vinoven-za-663467.html", "text": "В Бургас, в един асансьор, в квартал Меден рудник едно петнадесетгодишно момче е убило с нож единадесетгодишно момиче. Медиите имат за какво да говорят. От много години изкарвам прехраната си пишейки за вестници, списания и сайтове. Писателите често го правят; все пак човек си купува нов роман веднъж на месец, ако е сравнително заможен и обича литературата. Но вестници и най-вече сайтове четат (и гледат) всички и всеки ден. Така че да говоря лошо за медиите е все едно да говоря лошо за родителите си, които са ме отхранили и отгледали, та да стана такъв, какъвто съм. Пък ако ще и да не съм доволен от това което съм. Така и медиите ни отглеждат – такива каквито сме, колкото и да си въобразяваме, че сме зрели, оформени и недосегаеми за влияния. А аз на всичкото отгоре и до сега пия хладката им, рядка и горчива чорбица. Хранят ме. Така че би трябвало да ги почитам.Но когато ги видя да се впиват в някоя отвратителна житейска драма, водени от твърдата убеденост, че хората имат изключително силен и изключително нездрав афинитет към отвратителните новини – заприличват ми на чакали. Наобиколили труп и глождещи черните му меса. Казах това и си дадох сметка, че и аз съм развил - без да забележа (или като не съм му обръщал особено голямо внимание) - тоя рефлекс у себе си. Виждам някое отвратително събитие и носът ми започва да трепти: надушил съм мършата!Нека, преди да заговоря за зловещото убийство и да вляза в ролята на традиционен журналист-труполюбец – да кажа следното: Журналистите, пишейки с удоволствие, със страст и потриване на ръце за убийства, кланета, изнасилвания, изневери, започващи или подготвящи се войни, катастрофи и пикатни клозетни истории за „звездите”, всъщност се измъкват. Измъкват се хитро от задължението си да пишат за изкуство, музика, природа, добри хора, прогрес, благородни постъпки, научни достижения и красива култура. Да, понякога пишат и за това – но все по-малко и очевидно – с голямо нежелание. Неведнъж ми се е случвало да видя как отлагат статия за някоя нова книга или за културно събитие, да отменят публикуването на интервю с голям артист... защото”имаме двойно убийство в Пордим” или „отменихме го заради атентата в Найроби”. От това оставам с впечатлението, че на професионалните журналисти им е досадно, безинтересно, неприятно, а сигурно – и срамно да пишат за такива незначителни работи като Добрите и Красиви неща в живота. Пфу, изкуство! Какво изкуство като имаме такова пищно, зверско, отвратително убийство Еди къде си?! Та за убийството в асансьора. Психологът на МВР Тодоров, мой познат от години, каза в едно студио някои много умни неща за случая. Водещата беше умерена и не приличаше на чакал. Но все пак в студиото се чуваше тихо ръмжене. Тя попита психолога дали намира за нормално това - едно единадесетгодишно момиче да има три хиляди приятели във фейсбук. Стори ми се, че тя иска да насочи разговора в такава посока - да бъде натоварен фейсбук с известна отговорност за престъплението. Това е твърде човешко, казах си. Хората обичат да хвърлят вина за безобразията си върху всяко ново, голямо и все още недоразбрано явление. Телевизията беше обвинявана много десетилетия за какви ли не злини. Преди това най-вероятно е било обвинявано по същия начин и радиото. А Гутенберговата печатна преса нищо чудно да е била сравнявана със Сатана. Всяко Ново плаши и е добър съд за депониране на мръсни човешки страхове и тревоги. Не е ли ненормално това – едно единадесетгодишно момиче да има 3000 приятели? Та нима по тоя начан то не води един двойнствен живот? – така попита водещата.И психологът отговори много смислено: Не е проблемът във фейсбук! Такива неща са се случвали и много преди фейсбук. Но там, където се случват такива трагедии, най-често откриваме дълбок дефицит в комуникацията в семействата...и на престъпника и на жертвата.И той, умният психолог (не съм ироничен) допълни по-простичко – родителите просто вечер искат да имат своите часове спокойствие. И вместо да говорят с децата си – пращат ги да си поговорят със своите три хиляди приятели във фейсбук. И аз сам за себе си допълних: Не ги пращат – оставят ги. Докато те (родителите) празно гледат в една точка и (пфу, каква противна модерна дума!) релаксират след объркания и досаден работен ден. Да, изкуственото съвременно сто милиона мегапикселово човешко същество не почива до браздата. То релаксира в мола или естествено - пред компютъра.Родителите, струва ми се – продължи психологът – предпочитат да си купят любовта на децата си, а не да правят усилия да поговорят с тях. И купуват на петгодишните - смартфони, на шестгодишните – лаптопи, а на шестнайсетгодишните – мотоциклети - резачки. Когато чух тия думи, аз се размислих. Всъщност кой е дяволът в основата на едно убийство? И на всички насилия? Ако разказът до тук ви се струва объркан, ще ви дам една нишка: думата комуникация. В началото заговорих за медиите. Тоест - средствата за масова комуникация. Заговорих за Фейсбук – най-новото и модерно чудовище за хиперкомуникация (момиченце с трихиляди напълно непознати приятели!); за липсващата комуникация в семействата. Да, думата е комуникация.Търговията също е комуникация. За да си купиш нож трябва да комуникираш с продавача на ножове. За да си купиш мотоциклет с 500 коня някой добре трябва да го е комуникирал – както е модерно да се нарича рекламирането – за да те накара да си го купиш. Или да ти го купят родителите ти.И ето какъв пъзел – некрасив и объркан, но показателен – се подрежда.Децата стоят вкъщи. Комуникират с три хиляди или десет хиляди непознати в Мрежата. Някои от тия непознати са добри хора. Други са неразбрани, отхвърлени, унизени и затова са зли. Децата комуникират с тях. Докато равнодушно и прибързано си комуникират - на дисплеите на смартфоните и лаптопите им се появяват новини. Новините са за коли бомби, за групови изнасилвания и садистични убийства, за откъснати глави и врязали се в тълпите камиони. Появяват се реклами на хиляди неща - ненужни, но съблазнителни и задължителни за купуване – защото вещите не са вещи, а са социално положение и престиж. Децата зяпат в екраните. И вече не са субект в комуникацията...а жертва на една агресивно и подмолно атакуваща подсъзнанието комуникация. Те попиват, без да усетят – зверство, злост, алчност, похот, насилие. После родителите им се връщат вкъщи. Били са на работа, където са комуникирали с непочтените си, неплащащи работодатели, с тъпите си, неразбиращи нищо колеги, със скучните си клиенти или с досадните си пациенти. Родителите не искат...всъщност – много искат, но нямат сили да комуникират с децата си. Родителите влизат в Мрежата и там – неангажирано зяпат или си пишат с някое друго непознато, безплътно създание. С което безцелно и вяло флиртуват от няколко месеца. Родителите поглеждат децата – те също са в Мрежата или в краен случай – пред телевизора. Пред някое от средствата за парачовешка комуникация. Децата гледат реклами за лаптопи, смартфони, мотори-резачки.Тук ще кажа едно-две изречения за моторите. Ще обясня защо все ги вмъквам. Моторите-резачки, които всички чуваме – изтръпнали и ужасени - по сто пъти на ден кошмарно да надуват двигателите си по булевардите на цялата страна...та моторите също са средство за комуникация!С тях попорасналите деца казват: Ей, чуйте ме! Аз съм страшен, важен, голям човек! Ще ви смажа, ще ви разпоря, ще ви накъсам на парчета, ще ви продъня ушите, ще ви изпиля мозъците...ако не ме чуете и не ми обърнете внимание! Аз съм царят на адреналина и сега с моя мотор – средство за комуникация – ви го заявявам! Но родителите седят вцепенено, игнорират бесния моторен шум-опит за комуникация – и пишат поредното безразлично, успокояващо и скучно съобщение до някоя друга празна душа. Когато родителите все пак забележат своите деца, забележат и рекламите, които те гледат – веднага изпитват чувство за вина и в главата им се ражда елементарна комбинация. Моето лишено дете...моето дете, което изпитва дефицит от родителски...там каквото беше...то за компенсация може да получи от мен това, което вижда на дисплея си! Това, което хиляди такива като мене – роби на машината, слуги на системата за смилане на души – му рекламират. Колелото трябва да се върти: щом рекламират толкова много тия неща – смартфони, лаптопи, мотори, космически совалки – то ние сме длъжни да ги купим. На децата си. Заради дефицита. Та да можем след това да си седим уютно и скучно в Мрежата. Защото сме психически преуморени от комуникация!Децата – затрупани от реката на комуникацията, в която плуват крокодилите на злобата, кайманите на рекламата, тоест – на алчността и лакомията, пираните на насилието и електрическите змиорки на бездушието – децата наистина заживяват двойнствен живот. Два живота. Единият – нереален, другият – също нереален. Три хиляди непознати приятели, реклами на Всичко, новини за зверства, родители-зомби, виртуално училище, учители-досадни сенки, държава – майната и, свят – от примигващи екрани. Децата живеят в обезчовечаваща, бездушна нереалност, в която може да се обича с един лайк и да се убива с едно кликване.Някои от тях изведнъж се озовават в трети живот. Зловещо реален. Който осезаемо реално и болезнено се живее – в миговете в някой затворен асансьор, оплискан с кръв и с малък нож на пода. После пак идва .", "date": "2017.08.23", "title": "Кой е виновен за"}
{"url": "https://offnews.bg/nauka/revoliutcia-vav-fizikata-mozhe-bi-e-otkrit-nov-vid-gravitatcionni-val-663501.html", "text": "Изследователи са забелязали фино изкривяване на тъканта на пространството в резултат на катастрофален сблъсък на две неутронни звезди. За първи път са регистрирани гравитационни вълни от видим, за разлика от черните дупки, източник.  Детекторът LIGO е откривал досега три гравитационни вълни, всичките с един тип източник - сблъсък на черни дупки. Сега оптичните телескопи - включително космическият телескоп \"Хъбъл\" - трескаво насочват своите лещи към възможния източник на вълната - елипсоидна галактика на стотици милиони светлинни години от нас.Откритието, за което съобщиха първи  преди часове, засега е само слух, на базата на изпусната информация в Туитър. Но след 25 август, когато завършва наблюдателния план на детектора LIGO, говорителят на научния екип на LIGO Дейвид Шумейкър обеща публикация \"актуализация от най-високо ниво\" и определи етапа като \"вълнуващ\".Гравитационните вълни са следи от най-суровите събития в нашата Вселена, генерирани от плътни обекти като например черни дупки или неутронни звезди, които когато се сблъскат, отделят огромна енергия. Два експеримента - LIGO в САЩ и в VIRGO в Европа - са предназначени за откриване на микроскопични промени в пътя на лазерни лъчи, причинени от преминаването на гравитационни вълни.Откритието на гравитационните вълни поставя началото на нова гравитационно-вълнова астрономия. Ако древните хора наблюдаваха Вселената само във видимата светлина, а през XX век се появиха радиотелескопите и детекторите на космически лъчи, сега учените имат нов канал, който ще позволи да се узнае за Вселената много повече като първото ехо от Големия взрив. Това е и нов начин за възприемане на Вселената и изучаване на космическите катаклизми. За гравитационни вълни няма препятствия, те без никакъв проблем преминават през всичко във Вселената, носейки информация за вида на процеса, който ги е породил.Още информация за откритието може да ", "date": "2017.08.23", "title": "Революция във физиката: Може би е открит нов вид гравитационни вълни, които не са от черни дупки (видео)"}
{"url": "https://offnews.bg/tenis/boris-beker-stana-kapitan-na-germania-663490.html", "text": "Германската тенис легенда Борис Бекер е новият капитан на страната си за купа \"Дейвис\" - неофициалното световно отборно първенство за мъже.49-годишният Бекер беше представен от шефа на германската федерация Улрих Клаус и като ръководител на мъжкото направление на местния тенис.На същата функция при жените беше назначена легендата Барбара Ритнер. Новината е глътка въздух за Бекер, който за последно работи с Новак Джокович. Малко след раздялата им стана ясно, че Бекер е фалирал.Малко след това той обяви готовност да работи за родината си и преговорите са приключили успешно.Дебютът му ще бъде на 15 септември, когато Германия ще играе срещу Португалия за купа \"Дейвис\". Финансовите затруднения на Бекер пък възникнаха след неуспешни инвестиции в нефотодобива в Нигерия.", "date": "2017.08.23", "title": "Борис Бекер стана капитан на Германия"}
{"url": "https://offnews.bg/112/sasedi-na-ivan-ne-viarvat-che-toj-e-ubil-11-godishnata-nikol-663482.html", "text": "Съседи на семейството на 15-годишния Иван, който е обвинен в убийството на 11-годишната Никол, се обявяват в негова защита. Хората от 96–ти блок в комплекс „Меден рудник“ са категорични, че детето е натопено и не може да извърши подобно престъпление. Възрастните жени го описват като кротко и добро дете, което е помагало и на тях. Казват, че той не контактува с връстниците си, а играе с по-малки деца, защото бил бавноразвиващ се, а големите го биели. Родители казват, че е контактувал с децата им и не е имало проблем досега, нито са се притеснявали. Семейството на момчето било крайно бедно и, според съседи, това може да е мотив именно той да е натопен в убийството. Други казват, че по време на престъплението Иван е играел пред входа. Ако е имало кръв по дрехите му, все някой е щял да забележи, казват съседи. В невинността на сина си е убедена и майката Донка. И тя е категорична, че Иван не би могъл да убие и мравка. Според нея също е възможно синът й да е бил натопен от по-голямо дете. Тя е получавала заплахи за убийство, затова и от днес полиция дежури пред входа. Служебният защитник е сменен и са назначили друг адвокат. Предстои майката да види сина си в петък, след като не го е виждала от ареста му. 11–годишната Никол, която бе прободена с нож във врата, а тялото й бе оставено в асансьор в жилищен блок, бе погребана в бял ковчег. ", "date": "2017.08.23", "title": "Съседи на Иван не вярват, че той е убил 11-годишната Никол"}
{"url": "https://offnews.bg/zvezdi/koi-sa-naj-skapoplatenite-aktiori-za-2017-godina-663485.html", "text": "Списание „Форбс“ обяви кои са 10-те най-скъпоплатени актьори за 2017 година.Тази година първото място заема Марк Уолбърг, който е спечелил впечатляващите 68 милиона долара за последните 12 месеца.Успехът на 46-годишния актьор се дължи на филмите „Баща в излишък 2” и „Трансформърс 5”. Въпреки това, екшънът е обявен за разочарование, тъй като е с най-ниски продажби от всички части, излизали по кината досега.Победителят от миналата година Дуейн Джонсън е на второ място със заработени 65 милиона долара, спечелени от филма „Спасители на плажа“, който също се води за провал, защото направи само 58 милиона долара печалба в САЩ. Джонсън печели около 650 000 долара на епизод в комедията „Играчи“ по HBO.Вин Дизел се класира на трето място с 54,5 милиона долара, Адам Сандлър е след него с 50,5 милиона.Робърт Дауни-младши, Крис Хемсуърт, Самюъл Ланг Джаксън, Джеръми Ренър, Крис Прат и Крис Еванс също са в класацията на най-добре представилите се.В Топ 10 са включени и четирима международни актьори: Джаки Чан, Шах Рук Хан, Салман Хан и Акшай Кумар.", "date": "2017.08.23", "title": "Кои са най-скъпоплатените актьори за 2017 година"}
{"url": "https://offnews.bg/futbol/martin-petrov-otkriva-semejnata-zona-na-vasil-levski-663474.html", "text": "На 24-ти август, от 13:00 часа, Българският футболен съюз и официалният партньор на националния отбор по футбол VIVACOM ще представят специалната семейна зона на централната трибуна на стадион \"Васил Левски\". Секторът за фенове с деца ще бъде обособен за първи път по време на предстоящата световна квалификация срещу Швеция на 31-ви август.Специален гост на събитието ще бъде дългогодишният български национал Мартин Петров. Бившият нападател ще сподели пред представителите на медиите впечатленията си от инициативата на Българския футболен съюз.Представителите на медиите ще имат възможност да видят условията, които ще посрещат деца и родители за срещите на националния отбор.Достъпът до фамилния сектор е от Вход 2 на стадион \"Васил Левски\" (вдясно от централния вход). VIVACOM и БФС планират изграждането на фамилен сектор и за следващото домакинство на България в световните квалификации - двубоят срещу Франция на 7-ми октомври.", "date": "2017.08.23", "title": "Мартин Петров открива семейната зона на \"Васил Левски\""}
{"url": "https://offnews.bg/turizam/smetkata-za-nishto-za-5-leva-se-okaza-shega-no-angelkova-prodalzhava-663486.html", "text": "Касовата бележка \"Нищо за 1 час - 5 лева\" се оказа шега, вероятно вдъхновена от такса \"празен стол\". За случая вчера официално съобщи пресслужбата на Министерството на туризма и дори впрегна на помощ още две ведомства - НАП и Комисията за защита на потребителите. Днес от ведомството на Николина Ангелкова публикуваха допълнителни разяснения.Тя обясни, че сигналът за касовата бележка „Нищо за 5 лв.“ е подаден на официалния имейл на Министерството на туризма, за жалби и сигнали, на 18 август 2017 г. в 18,20 часа.Той гласял: „само в България- сметка „нищо- 1 час - 5 лв. Без коментар…“ Сигналът бил изведен в деловодството на министерството с номер Т-94-Е-21 от 21 август 2017 г.От Министерството на туризма посочват, че подателят на сигнала не е анонимен, а идело реч за е издател на вестник за българите във Великобритания. Същият човек вече бил подал и сигнал, при който е установено нарушение на заведение в Кранево, което начислявало неправомерна такса.Бдителният гражданин дори написал:Експертите на Министерството на туризма ще извършат проверка за съответствие на категоризацията на заведението в Харманли, независимо че само часове след огласяване на случая то е излязло в ремонт.", "date": "2017.08.23", "title": "Сметката за нищо за 5 лева се оказа шега, но Ангелкова продължава да проверява наред"}
{"url": "https://offnews.bg/futbol/sagata-niama-kraj-barsa-vadi-138-mln-paunda-za-koutinio-663462.html", "text": "Не, това не е \"Дързост и красота\", това е обрат, който отново настъпи по една от най-големите трансферни саги това лято. Барселона ще направи последен опит да привлече звездата на Ливърпул Фелипе Коутиньо.Според \"Sky Sports\", от \"Камп Ноу\" ще предложат 138 милиона паунда за бразилския национал. От тях 101 млн. паунда веднага ще отидат при \"мърсисайдци\", а останалата сума ще е под формата на бонуси.Преди няколко дни каталунците поставиха ултиматум относно привличането на 25-годишния бразилец, който изтече в неделя привечер. Интересното е, че Ливърпул тотално игнорира условието на каталунците, но те отново се задействаха за купуването на Коутиньо.Самият футболист настояваше да бъде продаден в Ла Лига, но след като видя, че това ще стане много трудно, промени позицията си.Според изданието \"The Independent\" скоро той ще поднесе официално извинение на ръководството на \"червените\" за създалата се ситуация.Мениджърът на Ливърпул Юрген Клоп заяви, че няма никакъв проблем с един от най-добрите си играчи. \"С него сме в отлични отношения и нищо не се е променило. Английският ми не е толкова добър, за да отговарям по пет различни начина на един и същи въпрос\", каза в типичния си стил германският специалист.The Independent пише още, че не е изключено Коутиньо да подпише нов договор с Ливърпул в скоро време, въпреки че едва преди няколко месеца преподписа за пет години.", "date": "2017.08.23", "title": "Сагата няма край: Барса вади 138 млн. паунда за Коутиньо"}
{"url": "https://offnews.bg/temida/pusnaha-pod-garantcia-edinia-arestuvan-za-boia-v-bar-bikini-663489.html", "text": "Георги Недялков, който бе един от задържаните за боя в созополския бар „Бикини“ през миналия месец, е пуснат под гаранция. Районният съд в Бургас е решил да промени мярката му след частна жалба. Гаранцията е в размер на 1 000 лв., уточниха от прокуратурата. Предстои държавното обвинение да реши дали ще протестира промяната на мярката.И петимата задържани бяха с постоянен арест до този момент. Недялков, който се занимава с отглеждане на пчели и поправка на климатици, каза още в първите заседания, че е невинен и иска да бъде освободен. Той твърди, че не се е познавал с останалите от компанията, която са обвинени, че са набили няколко души в бара в края на юли.", "date": "2017.08.23", "title": "Пуснаха под гаранция единия арестуван за боя в бар „Бикини“"}
{"url": "https://offnews.bg/tenis/treniorat-na-grigor-triabva-da-podobrim-igrata-mu-663450.html", "text": "Към анализите и коментарите за играта на Григор Димитров се присъедини и Дани Валверду, който даде специално интервю пред радио \"ATP Tennis Radio\" след финала срещу Ник Кирьос.\"Григор харесва кортовете в Синсинати и условията за игра бяха добри за неговия стил. Както винаги казвам обаче, не става дума само за тази седмица, трябва да продължи да надграждаме и да вървим напред. Предизвикателството на работата е той да успее да намери баланса, така че по-често да има седмици като тази.Григор успя да изиграе много на брой качествени седмици през последната година. Последните няколко месеца не бяха добри, но той се труди страшно много, за да може отново да играе силно и започва да го прави, но още е далеч от най-добрия си тенис.Трябва да продължим да работим и да правим същите неща, за да се опитваме да подобряваме играта му. Знаете, че когато човек не успява да постигне добри резултати в продължение на няколко месеца, после обратният път отнема време. Радвам се, че видях Григор да играе силно през изминалата седмица, с много енергия на корта още от първия мач срещу Фелисиано Лопес.Научих много за Григор през последните месеци. Той записа няколко качествени победи по време на турнирите на трева и макар началото на сезона на твърди кортове да не бе добро, проведохме няколко разговора по този въпрос, в които си казахме истината и си взехме поуките.Болезнено е да напуснеш даден турнир рано, особено когато си знаел, че можеш да спечелиш няколко мача, но можеш да се поучиш от загубите и това си пролича в Синсинати. Григор се състезаваше по начина, по който искам да го виждам да се състезава.Мисля, че това е най-добрата настилка за него – средно бързите твърди кортове през лятото са най-подходящите за неговия стил. Той може да използва скоростта си, слайса, както и мощта на сервиса и форхенда си. Тези условия заедно с тревните кортове са любимите за него.Седмицата бе позитивна по много причини. Гледам на нея като на добра подготовка за US Open, както и като на важна крачка в надпреварата за място във финалния Мастърс в Лондон. Всеки мисли за това, не само ние, а битката в момента е доста завързана\", сподели Валверду.", "date": "2017.08.23", "title": "Треньорът на Григор: Трябва да подобрим играта му"}
{"url": "https://offnews.bg/sviat/razvideliavane-v-otnosheniata-mezhdu-makedonia-i-sarbia-663453.html", "text": "Надежда за скорошно подобряване на отношенията между Македония и Сърбия даде сръбският президент Александър Вучич, след като преди дни Сърбия изтегли целия персонал от посолството си в Скопие в знак на протест срещу \"нападателна разузнавателна дейност срещу институциите на Сърбия\".Вучич увери, че \"нещата между Македония и Сърбия ще тръгнат в по-добра посока\", а очакванията са следващата седмица част от персонала на посолството да се върне в Скопие, а посланикът – в началото на септември.От своя страна, правителството на Македония приветства съобщенията на официален Белград. Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\", коментира външният министър Никола Димитров.Вече са планирани и телефонни разговори и срещи между лидери на двете страни. Разговор между македонския премиер Зоран Заев и сръбския президент Александър Вучич е планиран за днес по обед. Такъв ще има и между външните министри Никола Димитров и Ивица Дачич. Договорена е и среща между Заев и сръския му колега Ана Бърнабич.", "date": "2017.08.23", "title": "Развиделяване в отношенията между Македония и Сърбия"}
{"url": "https://offnews.bg/politika/kabinetat-predlaga-shefa-na-podslushvaniata-za-vtori-mandat-663455.html", "text": "Кабинетът предлага шефа на Държавната агенция \"Технически операции\" Цветан Китов за втори мандат.Според предварителните информации се очакваше директорът на ДАТО да бъде сменен. На заседанието на кабинета обаче стана ясно, че той ще бъде предложен за втори мандат. Президентът трябва да издаде указ за назначението. Китов ръководи подслушванията от октомври 2013 г., като зае поста по времето на кабинета \"Орешарски\", припомня Нова тв. Вносител на точката е премиерът Бойко Борисов, който отговаря за работата на агенцията. Китов става служител на ДАНС през 2008 г., където до юни 2013 г. е директор на специализирана дирекция „Оперативни технически операции”.Смяната на Китов се очакваше в контекста на отнетия допуск за достъп до класифицирана информация на заместник-председателя на Бюрото за контрол на Специалните разузнавателни средства Георги Гатев и твърденията на председателя Бойко Рашков за незаконни подслушвания на политици и журналисти. ", "date": "2017.08.23", "title": "Кабинетът предлага шефа на подслушванията за втори мандат"}
{"url": "https://offnews.bg/bojni/antani-dzhoshua-iska-novo-predizvikatelstvo-mma-663451.html", "text": "Световният шампион по бокс в супертежка категория на IBF, WBA, IBO Антъни Джошуа сподели, че би опитал късмета си в октагона срещу боец от ММА, но не вярва да има големи шансове да спечели.27-годишният британец се подготвя за защита на поясите си срещу българската гордост Кубрат Пулев. Двамата трябва да се изправят един срещу друг на 28 октомври на стадион “Милениъм” в Кардиф, като договорът се очаква да бъде подписан до края на месеца.\"Обичам да се бия, ще направя каквото и да е. Единственото, което трябва да фигурира в договор за подобна среща от ММА, е съперникът да няма право да прилага хватки за отказване. Това е твърде сложно за обучение и няма да имам време да се подготвя.Най-вероятно ще загубя, тъй като в предишни подобни случаи боксьорите, които са минали към ММА, не успяват да се справят с ритниците и хватките на земя.Но да, бих опитал\", сподели Джошуа, който без колебание посочи приятеля си Флойд Мейуедър за фаворит за победата срещу Конър Макгрегър на 27 август в Лас Вегас. Двамата ще се срещнат по боксовите правила, а шоуто ще генерира приходи от нас 600 милиона долара.", "date": "2017.08.23", "title": "Антъни Джошуа иска ново предизвикателство - ММА"}
{"url": "https://offnews.bg/analizi-i-komentari/kak-da-sprem-gavrata-sas-speshna-pomosht-ot-mnimi-patcienti-663457.html", "text": "Как да спрем мнимите пациенти, които разиграват Спешна помощ, тези, които дават грешен адрес, а после - гневни, че линейката се е забавила - вадят нож?Предложение за справяне с този проблем - ежедневие за спешните лекари, даде бившият здравен министър д-р Стефан Константинов, провокиран от случая, разказан от bTV вчера. Той предложи за подобно нещо да има глоба и тя да не е формалност, заобикаляна например с изтичането на давностния срок.\"Значи, семейство юнаци викат Бърза помощ, но дават грешен адрес. Линейката обикаля, а когато ги намира, те са изнервени заради „забавянето“. Вадят нож. На всичко отгоре спешност явно няма – ден по-късно никой не се лекува в болница. И какво да правим? Ами има държави, където семейството юнаци ще получат една солена сметка, за викането на линейка без причина. За заплахата с нож – други органи (трябва да) се грижат. Та въпросът е, готови ли сме като общество да приемем, че за неоснователно повикване на спешна помощ се плаща? Не, не питам за политиците. Те правят това, което хората искат. А хората искат ли го?\", пита д-р Константинов.\"Плаща се винаги. Сега плащаме всички. Чрез данъците си. Питам дали сме готови да приемем, че не всички трябва да плащаме, а само тези, които злоупотребяват. И да, аз съм за солидарността, но с болните и страдащите. Не с пияните, дрогираните и простаците\", допълва той.", "date": "2017.08.23", "title": "Как да спрем гаврата със Спешна помощ от мними пациенти"}
{"url": "https://offnews.bg/obshtestvo/otetc-saraev-v-rodopite-ima-politicheska-avtonomia-663454.html", "text": "Целите Родопи са блокирани и заклещени в ръцете на ДПС. Бавно  и полека се подготвя автономия. Това каза по бТВ oтец Боян Саръев. Автономията всъщност я има, но не териториална, а политическа, уточни той.Цялата политическа и икономическа власт е в ДПС, културна автономия, религиозна автономия. Крачката към териториалната автономия е една, която един ден може би ще бъде извървяна, защото Турция има нужда от разширяване, каза още отец Саръев.По думите му трябва да сме готови да защитаваме собствената си територия, защото тя не е толкова сигурна, особено при днешната липса на армия и военна отбрана.По принцип ислямът има претенции за световно господство и в последните десетителия той използва всякакви средства, за да налага това господство, смята още отец Боян Саръев.„Самата имигрантската вълна, която наблюдаваме от няколко години насам, е една от формите за завладяването на западната цивилизация, за да се налага там ислямът. Виждаме какви масови строителства на джамии има в европейските държави, където все повече се увеличава броят на мюсюлманите. Всичко това не е само за задоволяване на техните духовни интереси, а има по-дълбок и глобален план”, допълни той.", "date": "2017.08.23", "title": "Отец Саръев: В Родопите има политическа автономия"}
{"url": "https://offnews.bg/politika/vatreshniat-ministar-spria-porachkata-za-112-oplaka-se-ot-natisk-ot-s-663460.html", "text": "Вътрешният министър Валентин Радев обяви, че усеща натиск от фирмата, обслужвала досега тел. 112.\"Аз спрях поръчката за обслужването на тел. 112. Беше намерен дефект в нея и това беше основанието. Усещам се притиснат като министър от тези, които досега са изпълнявали задълженията си по този договор\", посочи министърът след заседанието на Министерския съвет.По думите му в момента се прави договорка с представител на небългарска фирма - \"които са вършили нещата досега, да продължават да ги вършат, без това да е в ущърб на гражданите\".\"Фирмата, поддържаща тел. 112, да не се подвежда по това, че идвайки председателството, държавата може да бъде притискана с неприемливи условия. Имам увереността, че ще постигнем оптимална цена за поддръжката, която не е била малка, за тази обществена поръчка. Това е единственият мотив – да спестим средства на данъкоплатците и да направим така, че да намерим златната среда и за тези, които ще извършат дейността или ще продължават да я извършват, и за нас като министерство да не даваме повече пари, отколкото ни е се струва, че е нормално за това\", коментира той.Радев посочи, че от над 600 000 обаждания около 130 са били със сбъркани адреси. \"Мен не ме притеснява. Имало е и по-драстични случаи. Въпреки че поддръжката известно време е била незаплащана от МВР, те продължават и в момента да поддържат системата. Оптимист съм, че до половин-един месец ще стигнем до край на тези преговори, ще сключим договор и системата ще бъде поддържана и за председателството, а и не само заради него\", каза вътрешният министър.Радев каза още, че почти е изпълнена мярката за назначаване на още 1000 полицаи до края на годината. От началото на май са назначени 934 души - в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560. ", "date": "2017.08.23", "title": "Вътрешният министър спря поръчката за 112, оплака се от натиск от стария изпълнител"}
{"url": "https://offnews.bg/drugi/shampionska-liga-i-vuelta-v-efira-dnes-663445.html", "text": "Както вчера, така и днес програмата предлага Шампионска лига и колоездене.ФУТБОЛ21:45 ч Шампионска лига, Ливърпул - Хофенхайм - BTV Action21:45 ч Шампионска лига, Стяуа - Спортинг - RING21:45 ч Челтнъм - Уест Хем - Диема спорт21:45 ч Блекбърн - Бърнли - Диема спорт 2СПОРТ11:00 ч Универсиада 2017: Скокове във вода - Евроспорт12:00 ч Универсиада 2017: Фехтовка - Евроспорт13:00 ч Универсиада 2017: Лека атлетика - Евроспорт15:45 ч Колоездене, \"Вуелта\": Беникасим - Алкосебре (пети етап) - Евроспорт", "date": "2017.08.23", "title": "Шампионска лига и Вуелта в ефира днес"}
{"url": "https://offnews.bg/obshtestvo/avaria-spria-vodata-v-liulin-6-i-7-663463.html", "text": "От 10:00 до 17:00 ще бъде ограничено водоподаването в ж.к.“Люлин“ 6, ж.к. „Люлин” 7 и местност „Смърдана“.Спирането се налага във връзка с отстраняване на авария на голям водопровод, съобщиха от Софийска вода. Точна информация за засегнатите райони може да получите на интернет страница http://www.sofiyskavoda.bg/water_stops.aspx или на 0800 121 21.", "date": "2017.08.23", "title": "Авария спря водата в Люлин 6 и 7"}
{"url": "https://offnews.bg/medii/konstantin-kamenarov-e-noviat-shef-na-bnt-obnovena-663458.html", "text": "Константин Каменаров е новият генерален директор на Българската национална телевизия. Това стана ясно преди минути след изказване на петимата членове на Съвета за електронни медии.Изборът на СЕМ дойде след двудневни изслушвания на шестимата кандидати - Сашо Йовков, Валери Тодоров, Тома Иванов, Иван Гарелов, Емил Кошлуков  и Константин Каменаров.Доверието си за Каменаров дадоха четирима от петимата членове на СЕМ - Розита Еленова, Мария Стоянова и Бетина Жотева и председателят София Владимирова. Емил Кошлуков, Иван Гарелов, Тома Иванов и Сашо Йовков не получиха нито един глас.За избора на Каменаров против гласува Иво Атанасов. Негов фаворит в надпреварата бе Валери Тодоров. За избрания кандидат Константин Каменаров Иво Атанасов сподели своите резерви: \"Много важно е националната телевизия да отразява различните идеи и убеждения в обществото. Останах с впечатление, че Константин Каменаров не схваща това изискване в неговата дълбочина. Не става въпрос само за отразяване на гледните точки на различните партии, а на различните идеи и убеждения.\"Изборът на Константин Каменаров не бе неочакван. Той има журналистически и управленски стаж в телевизията, оглавявал е Ефир 2 и новините на Канал 1, бил е новинар и водещ, добре познат е на колегията. Явява се на конкурса за втори път, но при предишния конкурс СЕМ предпочете Вяра Анкова.Според различни източници от телевизията изборът на Каменаров се приема добре на \"Сан Стефано\" 29, тъй като много от работещите там са работили преди години с него и споделят, че го одобряват като ръководител и го припознават като един от тях.Изненада обаче бе, че първоначално соченият за фаворит Емил Кошлуков не получи нито един глас, макар че той представи силна концепция и се представи убедително по време на публичното изслушване вчера. Лоша шега вероятно му изигра включването в биографията му на стажа като програмен директор на телевизията на \"Атака\" Алфа. По закон кандидатите за генерален директор трябва да има поне 5 години стаж в телевизия, за да участват в конкурса. Членът на СЕМ Мария Стоянова например посочи, че именно тази част от биографията на Кошлуков я е накарала да не подкрепи кандидатурата му. Притеснения в този смисъл на вчерашното изслушване сподели и Иво Атанасов. Той коментира, че с избора си СЕМ не иска да предизвика остри публични критики и протести.Новият шеф на телевизията ще встъпи в длъжност веднага след като подпише трудовия си договор със СЕМ. Председателят на регулатора София Владимирова каза, че договорът ще бъде изготвен в най-кратък срок.В профила си във фейсбук Емил Кошлуков поздрави новоизбрания директор и му пожела двойно повече зрители и програма, която да пази и развива истинските ценности в обществото.\"Благодаря на всички, които ме насърчиха и подкрепяха по време на конкурса. Щастливец съм, щом имам толкова приятели, не е никак малко това! Благодарен съм и за отзивите на хората от гилдията за представянето ми вчера. Похвала от професионалисти е високо признание, ценя го много\", написа Кошлуков.", "date": "2017.08.23", "title": "Константин Каменаров е новият шеф на БНТ (обновена)"}
{"url": "https://offnews.bg/ikonomika/v-treti-energoblok-na-tianvanskata-aetc-zapochna-zarezhdaneto-s-iadren-663466.html", "text": "В Трети енергоблок на Тянванската АЕЦ в Китай започна зареждането със свежо ядрено гориво. На 18 август 2017 г. в новостроящия се енергоблок бе заредена първата горивна касета. Общо в реактора предстои да бъдат заредени 163 топлоотделящи сборки. След приключване на зареждането с гориво и изпълнение на всички дейности по въвеждане в експлоатация, ще последва излизане на минимално контролируемо ниво и след това - енергийно стартиране.Първата сборка с ядрено гориво бе успешно заредена в 23:00 ч. местно време в реактора на Трети енергоблок на Тянванската АЕЦ, заяви вицепрезидентът на Групата компании ASE за Южна Азия Андрей Лебедев. „По този начин, с изпреварване на графика, започна етапът на физическото пускане на енергоблока. До края на тази година е планирано включването на енергоблока към националната мрежа, която захранва Източен Китай.“Трети и Четвърти енергоблок на Тянванската АЕЦ се изграждат със съдействието на Групата компании ASE.Тянванската АЕЦ е най-големият обект на руско-китайското икономическо сътрудничество. Пускането на Първи и Втори енергоблок бе през 2007 г. Ежегодно първи ред на Тянванската АЕЦ изработва повече от 15 милиарда киловатчаса електроенергия. Началото на търговската експлоатация на Трети енергоблок на Тянванската АЕЦ е планирано за 2018 г.", "date": "2017.08.23", "title": "В Трети енергоблок на Тянванската АЕЦ започна зареждането с ядрено гориво"}
{"url": "https://offnews.bg/futbol/berbatov-ofitcialno-e-igrach-na-indijskia-kerala-blastars-663465.html", "text": "Звездата на българския футбол Димитър Бербатов вече официално е играч на индийския Керала Бластърс. Това съобщи личният му агент Емил Данчев, пред 24 часа. Рекордьорът по голове с екипа на националния отбор на България, ще се присъедини към новия си тим в Испания, където новите му съотборници ще бъдат на подготовка.Вчера \"Sportkeeda\" обяви, че бившият голмайстор на Манчестър Юнайтед ще стане третият най-високоплатен играч в историята на индийския футбол и вторият по заплата от действащите футболисти.Твърди се, че Барбатов ще получи около 75 милиона рупии за целия сезон, който ще продължи близо 5 месеца. Според сегашния курс това са 994 500 евро.Българинът ще отстъпва по възнаграждение единствено на бившия си съотборник в Тотнъм Роби Кийн, който подписа с шампиона Атлетико де Колката. Ирландецът може потенциално да получи до 92 млн. рупии, или 1 219 920 евро, твърди \"Sportkeeda\".Най-високата заплата, давана някога в индийския футбол, пък е взимал Алесандро дел Пиеро, който през 2014 година игра за Делхи Дайнамос. Италианецът е получил около 1 336 608 евро (по сегашния курс) за един сезон в Индийската Суперлига.Сезонът започва на 17 ноември, като през тази година в елита ще участват два отбора повече. Именно поради тази причина кампанията ще бъде малко по-дълга от обичайното - пет месеца, вместо стандартните до момента четири месеца.", "date": "2017.08.23", "title": "Бербатов официално е играч на индийския Керала Бластърс"}
{"url": "https://offnews.bg/politika/kornelia-ninova-tcankov-kamak-e-dimka-varhu-bsp-663448.html", "text": "ГЕРБ извадиха скандала с „Цанков камък”, защото са притеснени от антикорупционния закон на левицата. С тази димка върху БСП целят да омаловажат закона и да внушат на хората, че не може тези, които са корумпирани, да се борят с корупцията.Това заяви лидерът на БСП Корнелия Нинова по бТВ. От тук нататък това ще бъде сезонът на алтернативата, за да могат хората да избират. Това, което те предлагат, което е добро, бихме подкрепяли, но през цялото време ще предлагаме алтернатива там, където е нужна. Започваме със съдебната реформа и алтернативен бюджет, каза още Нинова.  Лидерът на левицата заяви, че ще съди всички, които са свързали името й, и това на БСП, с „Цанков камък”. По думите й обвинението, че е заличила, публикувайки писмото от прокуратурата, подписа на прокурора, за да скрие, че не е главният прокурор, е тежка некомпетентност на бивш вътрешен министър, която е по-притеснителна от всички други неточности в изказването му. „Той би трябвало да знае, че има закон за защита на личните данни и становище на комисията, че такива документи не се публикуват с име и подпис. Другото е изнасяне на лични данни, за което бих била укорима”, обясни тя. По нейните думи за това, че е спазила закона, Цветанов твърди, че това е фалшификат и злоупотребява с името на главния прокурор. „Да се смея ли или да плача, че такива хора ни управляват и за това, че когато се спазва закона се казва, че ти си фалшив, а ако го нарушаваш, си оригинал”, каза още тя.Корнелия Нинова подчерта, че всичко това е било направено от управляващите, за да се отклони вниманието от кражбите на правителството. „Не може да стигнеш дъното и да копаеш надолу с рекет за 4 тона суджук от българска фирма”, допълни тя.На второ място председателят на БСП посочи и антикорупционния закон на левицата. „Той е добър и среща все по-голяма подкрепа и ГЕРБ се притесниха от него. Ако този закон мине, ще има истинска борба с корупцията”, заяви тя.По думите й БСП и ГЕРБ имат закони и трябва да се даде право на избор на хората да преценят кое е по-добро и целта да бъде да се създаде такъв закон, който да се бори с корупцията и то с кражбите на политиците. Според нея имам съществени различия в предложенията - ГЕРБ искат изпълнителната власт да назначава и контролира органа за борба с корупцията. „Това е нонсенс, защото правителството и изпълнителната власт генерират най-много корупция, защото там са пари, обществени поръчки. Да имаш орган, с който да се контролираш сам себе си, е без смисъл. Нашето предложение е това да излезе от параметрите на изпълнителната власт и да има 3 власти, които взаимно да се контролират – президентска, законодателна и изпълнителна”, коментира тя. Нинова заяви, че БСП предлага президентът, който и да е той, да назначава председателя на тази агенция, за да има разпределение на властите, взаимен контрол и взаимно ограничаване, а останалите членове на комисията да бъдат избирани с 2/3 от парламента.Нинова заяви, че вместо да се води този разговор по същество, ГЕРБ хвърлят димка върху БСП, за да внушат на хората, че не може тези, които са корумпирани, да се борят с корупцията. „Когато говорят за отговорност, г-н Борисов ще поеме ли своята за „Цанков камък? Неговото правителство завършва проекта през 2010г. и сключва някои от договорите, открива проекта и реже лентата. Той казва: „Това е едно от най-модерните съоръжения в Югоизточна Европа”, каза още тя.Корнелия Нинова коментира, че органите ще кажат кой носи отговорност. „Ние искаме случаят да не се потулва и да се разбере цялата истина до край. Ако това се остави така, ще бъде поредната капка в политиката на прехода, когато политиците се замерят с някакви безпочвени обвинения, резултат няма, а у хората остава усещането за несправедливост. Защо 5 дни ГЕРБ мълчат? Хвърлиха тази димка и се уплашиха?”, попита тя. Тя подчерта, че има и отговор от австрийския посланик, че е информирал австрийските служби, защото проектът е финансиран от австрийски банки, проектиран, строен и контролиран от австрийски фирми.Корнелия Нинова заяви, че друга причина за „Цанков камък” е и фактът, че по това време е трябвало да се даде оценка за първите 100 дни на кабинета „Борисов-3\", които са катастрофални за държавата, въпреки хвалбите им. „100 дни управляваха без програма. За тези 100 дни се отказаха от сериозни предизборни обещания - полицаи във всяко село и преизчисляване на всички пенсии, а минималната да стане 300 лв. 100 дни на абсолютни скандали за кражби и далавери - „Суджукгейт”, битка вътре на групи в ГЕРБ за НДК и то на фона на председателството, битка вътре между институциите с войната, която обявиха на президента Радев”, заяви председателят на левицата. Тя допълни, че за това време е насадена омраза и агресия в обществото, а опонентът е наричан „убиец”, „кръвопиец”. По думите й е имало и много напрежение в обществото – протести на полицаи, на майки на деца с увреждания, на еколози. „Противоречията в правителството все повече избиват. Какво не могат да разпределят?”, попита тя.Нинова заяви, че е посетила и родното си място Крушовица, където в почивните дни е имало и протест. „Общините са натрупали дългове, а безотговорността на изпълнителната власт ги принуждава да трупат дългове, а после изпраща НАП, за да им взима читалищата”, заяви тя. По думите й тези дългове са поради политиката към общините - правителството увеличи минималната работна заплата, но не даде на общините пари за това увеличение, прехвърлена им е отговорността за професионалните училища, а общините нямат пари да ги издържат.„Да не им прехвърляме постоянно отговорности, без да сме ги осигурили финансово. Идва гласуване на бюджет и темата общини е една от най-важните”, заключи Корнелия Нинова.", "date": "2017.08.23", "title": "Корнелия Нинова: Цанков камък е димка върху БСП"}
{"url": "https://offnews.bg/politika/borisov-shte-zavede-makron-v-tcentara-s-navigatcionni-simulatori-vav-v-663464.html", "text": "Премиерът Бойко Борисов ще заведе френския президент Еманюел Макрон в Центъра с навигационни симулатори във Висшето военноморско училище „Н. Й. Вапцаров“ във Варна, става ясно от програмата за посещението на Макрон. Френският президент ще пристигне у нас в петък заедно със съпругата си Брижит. Той ще се срещне с президента Румен Радев и с премиера Борисов. Перспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа, ще бъдат сред акцентите на срещите на френския президент в България. Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР), обявиха от правителствения пресцентър.Макрон и съпругата му ще бъдат посрещнати в двореца \"Евксиноград\" в 10 часа. След това френският президент ще разговаря на четири очи последователно с президента Радев и с премиера Борисов, като след всяка от срещите са предвидени пресконференции. След срещата на Борисов с Макрон ще има и пленарни разговори, на които от българска страна ще участват вицепремиерите Екатерина Захариева, Томислав Дончев и Красимир Каракачанов, както и министър Владислав Горанов.В късния следобед министър-председателят Бойко Борисов и френския му гост ще посетят Центъра с навигационни симулатори във Висшето военноморско училище „Н. Й. Вапцаров“ във Варна.", "date": "2017.08.23", "title": "Борисов ще заведе Макрон в Центъра с навигационни симулатори във Военноморското"}
{"url": "https://offnews.bg/na-tozi-den/nosht-bez-voda-v-chasti-ot-stolitcata-12-chasa-na-suho-v-drugi-663379.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството.Подмяна на спирателни кранове в кв. „Карпузица“ на ул. „Войводина могила“ и ул. „Дамяница“, и в кв. „Горна баня“, ул. \"Бойчо Бойчев\" и ул. 643, налага спиране на водоподаването от 9:00 до 21:00 часа на:жк „Бъкстон“ – ул. „Ген.Александър Суворов“, бул. „Никола Петков“, бул. „Цар Борис III“, ул. „Ветрушка“, ул. „Голям братан“ и ул. „Вихрен“ кв. „Княжево“ – бул. „Никола Петков“, ул. „Витошко лале“, ул. „Габровица“, ул. „Симеон Радев“, ул. „Александър С. Пушкин“, ул. „Маринковица“, ул. „Карамфил“, ул. „Преки път“, ул. „Велики прелом“, ул. „Ген. Михаил Кутузов“, ул. „Планинец“, ул. „Радин дол“, ул. „Морени“, ул. „Меча поляна“, бул. Цар Борис III“, ул. „Люлински път“, ул. „Войводина могила“, ул. „Звездица“, ул. „Кореняците“, ул. „Княжевска“, ул. „Върба“, ул. „Миле Попйорданов“, ул. „Кореняците“, ул. „Букет“кв. „Овча купел“ – ул. „Бойчо Бойчев“, ул. „Акад.Константин Пешев“, ул. „Монтевидео“, ул. „Маестро Кънев“, ул. „Иван Радоев“, ул. „Проф.Михайло Паразчук“, ул. „Народен герой“ и ул. „Букет“кв. „Горна баня“ – бул. „Никола Петков“, ул. „Инж.Борислав Огойски“, ул. „Бойчо Бойчев“ и м. „Подлозище“Община Красна поляна - районът между ул. „Суходолска“, ул. „Сали Яшар“ и ул. „Стубела\"жк „Люлин“ 4, жк „Люлин“ 5, жк „Люлин“ 3 (бл.368, бл.369, бл.370 и бл.371) кв. „Филиповци“ – от 12:30 на 23 август до 00:30 на 24 август.Изпълнение на строително-монтажни работи на ул. „Ген.Ковачев“ №12 във в.з. „Драгалевци“ налага спиране на водоподаването от 9:30 до 20:30 часа на ул. „Ген.Ковачев“ от №16 до №14 , ул. „Акад.Сандерс„ №2, №4, №15 и ул.„321“.м. „Гърдова глава“, ул. „Иваница Данчев“, ул. „Панорамен път“, ул. „Васил Чекеларов“ , ул. „Балканска война“, ул. „Панорамен път“, ул. „Меча поляна“, ул. „Войнягово“, ул. „Морени“, ул. „Радин дол“, ул. „Прохлада“, ул. „Маринковица“, бул. „А. С. Пушкин“кв. „Княжево“ - ул. „Проф. Державин“, ул. „Елша“, ул. „Явор“, ул. „Горска теменуга“, ул. „Витошки бор“, бул. „Цар Борис III“, ул. „Преслав“в.з. „Килиите“ - ул. „Витошки бор“, ул. „Акад. Михаил Арнаудов“, ул. „Полско цвете“, ул. „Синята скала“, ул. „Акад. Михаил Арнаудов“, ул. „721“, ул. 722, ул. 601, ул. „10-ти километър“, бул. „Цар Борис III“ в.з. „Мала кория“ - бул. „Цар Борис III“, бензиностанция OMV, жп линия София-Перник, ул. „Пол. Стойно Бачийски“, ул.„Войводина могила“ кв. „Карпузица“ – ул. „Владайска река“, ул. „Войводина могила“, ул. „Поточе“, жп линия София-Перник, ул. „Дъбрава“, ул. „Дивна“, ул. „Княжевска“, ул. „Стефан Пешев“, ул. „Доброволец“, ул.„Лазарополе“, ул. „Полк. Стойно Бачийски“, ул. „Боженци“, ул. „Комините“, ул. „Люлински път“, бул. „Цар Борис III“, ул. „Буря“ от ул. „Дъбрава“ до ул. „Гербер“, ул. „Войводина могила“ от ул. „Люлински път“ до ул. „Звездица“ кв. „Горна баня“ - ул. „Ехо“, ул. „Извора“, ул. „Топло изворче“, ул. „Вечерница“, бул. „Никола Петков“, ул. „Георги Богровски“, ул. „Планиница“, ул. „Урал“, ул. „Градище“, ул. „Перуника“, ул. „Лотос“, ул. „Гръстниче“, ул. „Синьото езеро“, ул. „Дон“, ул. „Лозище“, ул. „Подлозище“, местност „Подлозище“Подмяна на водопроводно отклонение на ул. „Селимица“ №14 в кв. „Васил Левски“ налага спиране на водоподаването от 9:00 до 17:00 часа на ул. „Лепенец“ от ул. „Рилска Обител“ до ул. „ Поп Грую“. ", "date": "2017.08.23", "title": "Нощ без вода в части от столицата, 12 часа на сухо в други"}
{"url": "https://offnews.bg/112/na-letishte-sofia-hvanaha-sauditetc-s-nedeklarirani-85-500-evro-663469.html", "text": "85 500 недекларирани евро задържаха митнически служители от отдел „Борба с наркотрафика\" в Митница Аерогара София. Парите са открити на 19.08.2017 г., в пътник, гражданин на Саудитска Арабия, пристигащ с полет от Истанбул. По метода анализ на риска пътникът е селектиран и спрян за проверка при преминаването му през зелен коридор „Нищо за деклариране\".При проверката на багажа му са открити и недекларираните пари, които са в купюри по 500 евро.По случая е образувано досъдебно производство по описа на митница Аерогара София. Разследването се води под ръководството на Софийска Районна прокуратура", "date": "2017.08.23", "title": "На летище София хванаха саудитец с недекларирани 85 500 евро"}
{"url": "https://offnews.bg/na-tozi-den/slantceto-se-vrashta-gradusite-stigat-29-663415.html", "text": "След няколкото хладни дни слънцето се завръща днес. Денят ще започне с облаци - главно в северните и планинските райони, но постепенно те ще се разсеят. Няма да вали, показва прогнозата на НИМХ-БАН.Вятърът ще утихне, а по-ниските сутрешни температури ще се повишат и през деня максималните ще достигнат 24-29 градуса. В София живакът ще спре на 24, в Сандански ще е близо 30.Над планините ще е слънчево, с духа умерен, по билата – до силен северозападен вятър. Температурата на 1200 метра ще достигне 17°, а на 2000 – 9°.По Черноморието ще има променлива облачност, в южните райони до предимно слънчево. Ще духа умерен северозападен вятър. Максималните температури ще са 25-27°. Температурата на морската вода е 24°-25°. Вълнението на морето ще е 1-2 бала.", "date": "2017.08.23", "title": "Слънцето се връща, градусите стигат 29"}
{"url": "https://offnews.bg/kultura/linkin-park-shte-pochete-pametta-na-chestar-beningtan-sas-spetcialno-663456.html", "text": "Музикантите от Linkin Park обявиха, че ще почетат паметта на вокалиста си Честър Бенингтън, който се самоуби преди месец, със \"специално публично събитие\". Те съобщиха за намерението си на страницата на групата във Фейсбук.В съобщението групата изказва и благодарността си към феновете за подкрепата след смъртта на Честър. Ето и цялото съобщение на групата:Честър Бенингтън се самоуби на 20 юли. През годните той страдаше от проблеми с алкохола, наркотиците и психологическа травма, преживяна в детството. ", "date": "2017.08.23", "title": "Linkin Park ще почете паметта на Честър Бенингтън със \"специално публично събитие\""}
{"url": "https://offnews.bg/protesti/politcaite-na-protest-v-petrich-nedovolni-i-v-kuklen-663437.html", "text": "Полицаите излизат на пореден протест, който днес ще е в Петрич. Недоволството на служители в МВР започна на професионалния им празник преди повече от месец. Те настояват за по-добри условия на труд и по-високо заплащане. Парламентът гласува промени в закона, за да получат полицаите парите за униформи, но това не спря митингите и шествията им. На протест се вдигат и жители на Куклен, те са против изграждането на крематориум в района им. Местните се притесняват за чистотата на въздуха си. Предстои ново заседание на регионалната инспекция по околна среда. ", "date": "2017.08.23", "title": "Полицаите на протест в Петрич, недоволни и в Куклен"}
{"url": "https://offnews.bg/medii/bnt-pochita-mitko-tconev-s-interviuta-s-eks-direktori-663441.html", "text": "БНТ отдава почит на тв водещия Димитър Цонев година след смъртта му. Той почина на 23 август във Военно-медицинска академия след прекран тежък инсулт. В Студио 3 на БНТ нашият скъп колега Димитър Цонев водеше предаването \"Още от деня\" до 16 август 2016 г., припомнят от националната телевизия. Точно година след смъртта му - днес, ще стане ясно името на новия генерален директор на БНТ, а Димитър Цонев имаше особено отношение по темата с неговия фин хумор, напомнят от телевизията с кадри от предавания с бивши директори на медията - Хачо Бояджиев, Кирил Гоцев, Леда Милева, Иван Гранитски, Иван Попйорданов и Стефан Димитров. Днес СЕМ се събира на заседание, на което ще гласува наследникът на Вяра Анкова. За поста се борят Сашо Йовков, Валери Тодоров, Тома Иванов, Иван Гарелов, Константин Каменаров и Емил Кошлуков, които представиха концепциите си за развитието на телевизията в понеделник и вторник. ", "date": "2017.08.23", "title": "БНТ почита Митко Цонев с интервюта с екс директори"}
{"url": "https://offnews.bg/offtopic/arestuvaha-tijnejdzhar-zashtoto-tantcuva-makarena-663447.html", "text": "14-годишен тийнейджър бе арестуван, защото танцувал \"Макарена\" на оживена улица в Саудитска Арабия, пише Би Би си.Момчето било разпитвано, след като го обвинили в \"неприемливо поведение на обществено място\".Националността му не е ясна, няма и официално повдигнато обвинение.В 45-секундното клипче, публикувано в Туитър, се вижда как момчето нарушава трафика, докато танцува на популярната през 90-те години песен.", "date": "2017.08.23", "title": "Арестуваха тийнейджър, защото танцува Макарена"}
{"url": "https://offnews.bg/izvan-terena/nejmar-otnovo-e-v-barselona-663438.html", "text": "Нападателят на ПСЖ Неймар се завърна в Барселона и прекара един ден в компанията на бившите си съотборници.Сънародникът на футболиста и настоящ негов съотборник Дани Алвеш също се върна в каталунската столица. Двамата бразилци гостуваха в къщата на Меси, където се забавляваха с още техни бивши съотборници.Голмайсторът на Барселона публикува снимка в социалната мрежа Инстаграм, на която е заедно с Луис Суарес и преминалия в ПСЖ бразилец, а под нея написа: \"Той се върна\".Меси добавя след текста и три усмивки по адрес на Пике. Малко след аржентинеца и Луис Суарес пусна същата снимка само с усмивка като коментар.Няколко дни преди обявяването на трансфера на Неймар от Барселона при парижани Пике бе пуснал снимка с бразилеца и думите: \"Той остава\". Точно затова централният бранител е обект на всякакви шеги и не бе пощаден дори от своя съотборник Меси.Бразилецът също се похвали с престоя си в дома на Лео. Неймар отиде в ПСЖ срещу рекордните в историята на футбола 222 милиона евро.", "date": "2017.08.23", "title": "Неймар отново е в Барселона"}
{"url": "https://offnews.bg/sviat/kim-chen-un-poiska-oshte-bojni-glavi-za-balistichni-raketi-663440.html", "text": "Лидерът на Северна Корея Ким Чен Ун поиска да се увеличи производство на бойни глави за балистически ракети и на ракетни двигатели на твърдо гориво. Той посети Националния институт за химически материала към Академията на военните науки, съобщи ТАСС, като се позовава на информация от местна агенция. „Върховният ръководител поръча на института да увеличи обема на производство на ракетни двигатели, работещи с твърдо гориво, и на бойни глави за балистически ракети, чрез използването на въглеводородни материали“, се казва в съобщението. През юли Пхенян проведе две изпитания на балистични ракети, което предизвика остра реакция, от страна на САЩ, Япония и Южна Корея. Вашингтон обяви, че не изключва военна намеса.", "date": "2017.08.23", "title": "Ким Чен Ун поиска още бойни глави за балистични ракети"}
{"url": "https://offnews.bg/futbol/mapuku-e-navit-da-igrae-za-balgaria-663468.html", "text": "Нападателят на Левски Жуниор Мапуку призна, че с удоволствие би играл за националния отбор на България. Конгоанецът днес бе награден за най-добър футболист на 6-ия кръг от Първа лига. \"Искам да благодаря, че ми връчихте тази купа. Искам да благодаря още на колегите ми и старши треньора, защото без тях нямаше да я получа. Благодаря и на семейството ми. Не съм треньор на Левски, треньор е шефът и той определя кой да играе. Моята работа е да тренирам здраво и да вкарвам голове.Конкуренцията с Буш е нормално нещо, дори е добре, защото ме мотивира допълнително. Нямаме проблеми с Буш, той работи много, аз работя много - треньорът определя кой да играе. Както ни кажат, така ще играем. Няма проблеми, ако ни пуснат на терена и двамата.Преди да вкарам головете на Пирин не знаех, че мога да стана чужденецът с най-бързия хеттрик в историята на Левски. Радвам се, че Делио Роси дойде начело на Левски. Той е много голям треньор, тренировките са доста по-тежки и той говори много с нас.Обертан и Жорди Гомес са страхотни играчи, идването им е страхотно за нас. Трябва да играем добре във всеки мач, а в края ще видим къде ще сме. Господ ме награди да отбележа тези два гола срещу Сутиеска, но нямах нужната кондиционна форма. С всеки изминал ден ще ставам по-добре подготвен.Националният отбор на България? Не зная за това. Бих се насладил, ако имам такава възможност. Бих играл за България. Тук всичко се развива добре за мен. С Петър Хубчев не сме говорили на тази тема, аз много го харесвам и за мен ще е чест, ако бъда викнат.Лесно ли се играе с Обертан? Да, той е огромен талант. Работи здраво на тренировките и след тренировките. С него е удоволствие да се играе. Затова го нарекох \"Мистър Меджик\". А \"Черната сила\" съм само аз. Първенството през тази година е доста по-изравнено. Мислим за нашата игра\", каза Мапуку.", "date": "2017.08.23", "title": "Мапуку е навит да играе за България"}
{"url": "https://offnews.bg/sviat/nameriha-obezglavena-izcheznala-shvedska-zhurnalistka-663443.html", "text": "Изчезнала шведска журналистка бе намерена убита и обезглавена в Копенхаген.Обезглавеният труп бе намерен в понеделник, но досега не бе потвърдено, че той е на Ким Уол. Резултатите от ДНК тестовете излязоха днес. Обяви ги полицията в профила си в Туитър.За последно Уол е видяна жива на 10 август, когато тръгнала на пътешествие с подводница заедно с изобретателя Питър Мадсен. Мадсен е обвинен в убийство. В началото той отрече и заяви, че я е оставил жива и здрава край Копенхаген. След това смени версията - жената починала при инцидент и той я \"погребал\" в морето.30-годишната жена бе обявена за изчезнала от приятеля ѝ, след като не се върнала от разходката. Тялото бе намерено без глава и с отрязани ръце и крака.Уол е работила като журналист на свободна практика. Писала е за вестниците \"Guardian\" и \"New York Times\".", "date": "2017.08.23", "title": "Намериха обезглавена изчезнала шведска журналистка"}
{"url": "https://offnews.bg/sviat/ako-triabva-shte-zatvoria-pravitelstvoto-no-shte-ima-stena-s-meksiko-663439.html", "text": "Доналд Тръмп се закани, че ще затвори правителството, ако това е необходимо, за да построи стена по границата с Мексико. Американският президент говори на митинг в конгресния център във Финикс при първото си посещение в щата Аризона.В 80-минутната си реч той отново се нахвърли срещу журналистите. Било време да \"изобличим лъжите на мошеническите медии\". В неговите представи те подбуждат насилие, защото позволявали да се чуе гласът на групите, \"всяващи омраза\".\"Те не съобщават фактите, те не искат да съобщят, че аз се изказах твърдо против неонацистите, белите супремасисти и Кей Кей Кей (Ку Клукс Клан)\", ядоса се държавният глава.Той започна с Шарлотсвил и обяви, че случилото се е ударило в сърцето Америка и че всички единодушно осъждат \"негодниците, които всяха омраза и извършиха насилие\", и продължи с медиите.\"Открито призовах да бъде излекувано единството и да има любов\" веднага след събитията в Шарлотсвил, но думите ми бяха изтълкувани погрешно.Президентът бе остро критикуван и от републиканци, и от демократи, защото не назова неонацистите и други групи, всяващи омраза в първата си реакция на протеста в Шарлотсвил на 12 август и защото каза, че вина за насилието носят и двете страни, напомня АП.В конгресния център не влезе никой от двамата сенатори от Аризона - Джон Маккейн и Джеф Флейк, посочва Ройтерс. Губернаторът републиканец Дъг Дюси посрещна Тръмп на летището, но не присъства на митинга.Пред сградата се събраха протестиращи срещу президента и скандираха \"Срам, срам, срам!\", \"Не на Тръмп, не на Кей Кей Кей, не на фашистки Съединени щати!\". Стигна се до сблъсъци между тях и привържениците му. Полицията разпръсне с димни гранати и газ хората пред сградата, след което обясни, че демонстрантите ги заберяли с камъни и бутилки.", "date": "2017.08.23", "title": "Ако трябва, ще затворя правителството, но ще има стена с Мексико"}
{"url": "https://offnews.bg/obshtestvo/evropa-pochita-zhertvite-na-hitler-i-stalin-663381.html", "text": "Европа почита днес паметта на жертвите на нацисткия и комунистическите тоталитарни режими. На този ден преди 78 години Германия и СССР сключват договор за ненападение, известен като Пакта Молотов-Рибентроп. Към договора е приет и секретен протокол, в който са определени „сфери на влияние” и окупационни зони. На практика пактът между Хитлер и Сталин подготвя Втората световна война. За първи път датата 23 август да се чества като Ден на жертвите на сталинизма и нацизма е предложено през юни 2008 г. на конференцията „Европейската съвест и комунизмът” в Прага. На форума се приема т. нар. Пражка декларация. В документа, подписан от Вацлав Хавел, депутати на Европейския парламент и на Чешкия парламент, историци, политически затворници, учени, писатели и дисиденти, се призовава за международно осъждане не само на нацистките престъпления, но и престъпленията на комунизма. В декларацията се предлага денят на подписването на съглашението между Хитлер и Сталин, да е ден за възпоменание на жертвите на нацистките и комунистическите тоталитарни режими. През септември 2008 г. Европейският парламент прие декларация с предложение за обявяването на 23 август за Европейски ден за възпоминание на жертвите на престъпленията на сталинизма и нацизма. В декларацията се посочва, че Пактът Молотов-Рибентроп е разделил Европа на две сфери на влияние чрез своите секретни допълнителни протоколи. Членовете на Европейския парламент подчертават, че в Европа е слабо известно влиянието и значението на съветския режим и окупация върху гражданите на посткомунистическите държави.На 18 септември 2008 г. 40-то Народно събрание прие решение в подкрепа на Пражката декларация. На 27 ноември 2009 г. по предложение на депутата от Синята коалиция Лъчезар Тошев 41-то Народно събрание прие решение, с което обяви 23 август за Ден на памет за престъпленията на националсоциалистическите, комунистическите и другите тоталитарни режими и за почитане паметта на жертвите им. На 23 август 2010 г. този ден е честван в България за първи път. ", "date": "2017.08.23", "title": "Европа почита жертвите на Хитлер и Сталин"}
{"url": "https://offnews.bg/112/mazh-posreshtnal-gol-i-s-machete-v-raka-lekar-ot-speshna-pomosht-663446.html", "text": "Мъж повикал екип на Спешна помощ в дома си и ги посрещнал на вратата гол и с бразилско мачете в ръка. Забил хладното оръжие в масата и казал: \"Сега ме преглеждайте\".Случаят разказа завеждащият смяна в Центъра за спешна медицинска помощ в София д-р Делян Георгиев пред bTV. За щастие, не се стигнало до насилие. Мъжът - с психически проблеми - бил \"абонат\" на Спешна помощ, редовно ги викал, като си измислял симптоми.Разговорът в студиото бе по повод поредния случай на агресия срещу лекари. Екип бе заплашен вчера с нож от близки на пациентка в столицата.„Момчето ни посрещна доста афектирано, със сълзи на очите, бащата ни посрещна гол до кръста, целия изпотен, много нервен, с крясъци, че съпругата му има инсулт и трябва да отиде в болница. Когато влязохме в апартамента, видяхме една жена, която седеше нормално на леглото, без симптоми на безсъзнание”, разказва Валери Темелков, който е бил част от спешния екип.Започва рутинен преглед и в един момент синът се появил, държейки голям кухненски нож в ръка. „Веднага реагирах и му казах да спре и да пусне ножа. Той може би се стресна от тона ми, защото го казах рязко\", коментира лекарят.Тези случаи са ежедневие, коментира д-р Георгиев тази сутрин. Вчера заплашили един с нож, в главата на друг пък опрели пистолет.", "date": "2017.08.23", "title": "Мъж посрещнал гол и с мачете в ръка лекар от Спешна помощ"}
{"url": "https://offnews.bg/futbol/ludogoretc-otletia-za-litva-v-palen-luks-663459.html", "text": "Футболистите на Лудогорец потеглиха за Литва, където им предстои реванш с местния Судува от плейофите на Лига Европа. Разградчани спечелиха първия мач с 2:0, а вторият двубой е утре вечер.Шесткратните шампиони на България се качиха на уникалния самолет Боинг 737-500, който според запознати има някои известни предимства дори от правителствения аероплан.Луксът вътре е превъзходен, а черните кожени седалки, които приличат на шикозни кресла, правят гледката още по-аристократична.За спокойното и комфортно пътуване на футболистите се грижеха три изключително красиви стюардеси. С тима пътуват наказаните Козмин Моци и Марселиньо, които ще подкрепят съотборниците си за важния реванш с литовския състав.Един от футболистите на \"зелените\" Джоди Лукоки побърза да се похвали с луксозното возило с което ще се придвижат до Литва, публикувайки видео в профила си в Инстаграм. ", "date": "2017.08.23", "title": "Лудогорец отлетя за Литва в пълен лукс"}
{"url": "https://offnews.bg/112/tir-se-zapali-na-pat-za-ruse-663449.html", "text": "ТИР с румънска регистрация се запали на пътя, съобщи БГНЕС.Тежкотоварния камион пътувал в посока Русе по път Е70 и в момента на инцидента бил близо до разградското село Гецово.Нанесени са материални щети.Причините за инцидента се изясняват.", "date": "2017.08.23", "title": "ТИР се запали на път за Русе"}
{"url": "https://offnews.bg/snukar/luka-bresel-specheli-titlata-v-kitaj-663444.html", "text": "Лука Бресел спечели титлата на Шампионата на Китай по снукър, след като победи категорично Шон Мърфи с 10:5 фрейма.Белгиецът продължи страхотното си представяне на турнира, като успя да поведе в резултата, изоставайки с 1:3 след първите четири фрейма.Бресел е първият представител на континентална Европа (извън Великобритания и Ирландия) с ранкинг титла. Победата изстреля белгиеца от 27-о до 15-ото място, което му дава право да участва в турнира \"Шампионът на Шампионите\" през ноември.Няма никакво съмнение, че Лука спечели титлата напълно заслужено, след като по пътя си до финала той отстрани Ли Ханг, а преди това Бресел изненада всички, демонстрирайки страхотен снукър срещу легендата Рони О'Съливан.Припомняме, че в страхотен двубой между двамата, 22-годишният белгийски талант успя да се върне в играта, след като губеше с 1:4. \"Това е сбъдната мечта за мен, особено при положение че победих играч като Шон на финала, а и събитието е много голямо. Надявам се, че това ще е първата от много титли.Обратът от 1:4 срещу Рони също е много ценен за мен, защото победих някои от най-добрите в спорта, за да стигна до титлата. Надявам се да направя за страната си това, което Ким Клайстерс правеше в тениса\", каза Бресел.", "date": "2017.08.23", "title": "Лука Бресел спечели титлата в Китай"}
