{"url": "https://offnews.bg/sviat/tramp-london-shte-svali-kotva-ot-kraka-si-sled-razvoda-s-es-709994.html", "text": "Американският президент Доналд Тръмп обеща “много голяма търговска сделка” с Обединеното кралство, като заяви, че с напускането на ЕС Лондон ще свали „котва от крака си “, съобщи Би Би Си.Силният човек от Белия дом говори след закуска с британския премиер Борис Джонсън на срещата на върха на Г7 в Биариц във Франция.Джонсън след срещата обаче не бе чак токаза оптимистично настроен и подчерта, че САЩ трябва да направят компромиси, за да се постигне споразумение за търговия след Брекзит.Срещата за закуска на двамата политици е в ден преди планирани дискусии с други световни лидери на срещата.Сред най-важните срещи на Джонсън ще бъде тази с председателя на Европейския съвет Доналд Туск, ден след като мегду двамата припламнаха искри по темата кой ще бъде отговорен за Brexit без сделка.След закуската Тръмп заяви пред репортери, че “много голяма” търговска сделка между САЩ и Великобритания ще се случи “бързо”.Преди разговорите си с президента на САЩ, Джонсън говори за “огромни възможности за Обединеното кралство да спечели американския пазар”.Той добави:Предлагайки пример за ограничение, Джонсън каза: „Свинските пайове на Melton Mowbray, които се продават в Тайланд и Исландия, в момента не могат да влязат на пазара на САЩ поради, не знам, някакъв вид административни ограничения при храните.“„Чушките от Великобритания изобщо не могат да влязат на американския пазар. Доставките на вино са силно ограничени. Ако искате да изнасяте вино, произведено в Англия до САЩ, трябва да преминете през дистрибутор в САЩ. В САЩ има данък върху британските микро-пивоварни, който не се прилага за американските микро-пивоварни във Великобритания”, каза още британският премиер, цитиран от БГНЕС", "date": "2019.08.25", "title": "Тръмп: Лондон ще свали котва от крака си след развода с ЕС"}
{"url": "https://offnews.bg/tenis/federer-chuvstvam-se-dobre-predi-us-open-za-razlika-ot-mnogo-godini-710000.html", "text": "Швейцарската легенда в мъжкия тенис Роджър Федерер сподели преди началото на последния за годината турнир от Големия шлем US Open, че се чувства много добре физически, за разлика от предишни години, когато често му се е случвало да има болежки по това време на сезона.Маестрото има 85 победи и 13 загуби в Ню Йорк, но отдавна не му се е случвало да спечели надпреварата. За последно Федерер прави това през вече далечната 2008. Тази година той ще направи един от последните си опити да спечели US Open.\"Говорихме се на тренировка онзи ден, че тази година се чувствам най-добре, идвайки на US Open, от много години насам. Не беше лесно в последно време. Преди две години имах проблемите в гърба, наложи ми се да играя ранни петсетови двубои.През миналата година имах големи проблеми с жегата срещу Милмън. през 2016-та пък изобщо не играх. Не знам защо се получаваше така, а със сигурност и здравословните проблеми изиграха роля.Не се подлагам на допълнително напрежение. Знам, че ще бъде тежко. Не пристигам тук като фаворит, както може би през 2006-та и 2007-ма. Достатъчно наясно съм как да подходя психологически към този турнир.Онова, от което съм горд, е колко постоянен бях в последната година и половина - две. Играя добре в Големия шлем в последно време, което е чудесно.Също така, победата над Рафа на полуфиналите на Уимбълдън беше голям успех за мен. Финалите, начинът по който играх срещу Джокович в Лондон - това ще ми даде увереност, каза Федерер.Утре вечер Маестрото ще се изправи срещу индийския талант Сумит Нагал. Срещата ще е последна в програмата на централния корт \"Артър Аш\".", "date": "2019.08.25", "title": "Федерер: Чувствам се добре преди US Open, за разлика от много години насам"}
{"url": "https://offnews.bg/ikonomika/velikobritania-slaga-kraj-na-ogranicheniata-za-technosti-v-samoletite-710001.html", "text": "Всички големи британски летища трябва да въведат 3D скенери за багажа преди края на 2022 г., обяви правителството. Министрите твърдят, че технологията ще увеличи сигурността, ускори чекирането преди полетите и може да сложи край на ограниченията за течности и лаптопи на бордовете на самолетите, предава Би Би Си.Оборудването, подобно на компютърната томография, използвана в болниците, вече е инсталирано в лондонското летище Heathrow. То осигурява по-ясна картина на съдържанието на куфара, персоналът може да увеличи и \"завърти\" вещите вътре за по-прецизна проверка.Сега пътниците нямат право да качат на борда опаковка с повече от 100 мл течност. Опаковките с течности трябва да са сложени в прозрачен пластмасов плик с размери около 20х20 см. Ограниченията бяха въведени през ноември 2006 г.Обявявайки плана, премиерът Борис Джонсън увери, че скенерите ще сложат край на неудобството за пътниците и ще подобрят сигурността.Heathrow планира за вложи 50 милиона паунда през следващите няколко години, за да осигури технологията навсякъде на летището. След това тя ще бъде инсталирана и в други аерогари във Великобритания.Министърът на транспорта Грант Шапс заяви, че новото оборудване означава, че \"повече няма да вадите чорапите и бельото си, нито да разделяте течностите си и да вадите лаптопа си\". Той добави, че авиокомпаниите трябва да платят за промените, а не данъкоплатците.Технологията вече се използва от американски летища, включително в Атланта и Чикаго.", "date": "2019.08.25", "title": "Великобритания слага край на ограниченията за течности в самолетите"}
{"url": "https://offnews.bg/sviat/razsledvat-parvo-prestaplenie-ot-kosmosa-astronavtka-hakna-smetkata-n-709997.html", "text": "НАСА разследва инцидент, който може да се окаже първото престъпление, извършено в Космоса. Астронавтка проникнала незаконно в сметката на съпругата си, с която са в развод. Направила го от борда на Международната космическа станция, предава БГНЕС, като цитира \"Ню Йорк таймс\".Американската астронавтка Ан Маклейн призна, че е проникнала в сметката на еднополовата си съпруга, с която са в процес на развод, но не определя извършеното като престъпление, отбелязва в. „Ню Йорк таймс“. Потърпевшата Съмър Уордън обаче е подала жалба за несанкциониран достъп и кражба на лични данни във Федералната търговска комисия и в инспектората на НАСА.Маклейн се върна от полета през юни 2019 г.Адвокатът ѝ твърди, че тя искала само да се убеди, че всичко е наред със семейния бюджет и парите ще стигнат за сметките и грижите за момчето, което е син на Уордън и за което се грижели двете.Маклейн е пилот. Уордън е офицер от разузнаването на военно-въздушните сили. Двете се женят през 2014 г., а пред 2018-а Уордън подава документи за развод.Съгласно споразумение между държавите-собственици на Международната космическа станция - САЩ, Русия, Япония, Канада и Европейската космическа агенция - юрисдикцията върху човека, намиращ се в Космоса, е собствената му държава. Същото се отнася и за собствеността на борда. Така например ако канадец извърши престъпление в Космоса, ще понесе наказание по канадското законодателство.С развитието на космическия туризъм въпросът за наличието на строги правила за носене на наказателна отговорност става актуален.", "date": "2019.08.25", "title": "Разследват първо престъпление от Космоса: астронавтка хакна сметката на съпругата си посред развода им"}
{"url": "https://offnews.bg/obshtestvo/glavniat-miuftia-prizova-roditelite-da-pratiat-detcata-si-na-kurs-po-k-710002.html", "text": "Главният мюфтия на България Мустафа Алиш Хаджи посъветва родителите да пратят децата си на курс по Коран.Пред централната джамия в Рудозем на тържествен Хатим-Курбан главният мюфтия заяви, цитиран от БНР:\"Живеем във време, в което насилието, убийството поругаването на човешката чест и човешката същност стана всекидневие. Все още разбирането на ролята на религията в реалния човешки живот е недостатъчно. Все още продължаваме да мислим, че паричните средства са тези, които ще направят богати. Молбата ми към вас е направете всичко възможно да не остане нито едно дете, което да не е минало през курса. От самото детство децата биват възпитавани как той да бъде наглият, да бъде успяващият без да съобразява с някакви ценности\".Близо 600 деца в Смолянско посещават курсове по Коран.Днес, по време на религиозното тържество, 42 деца от региона участваха в първото четене на текстове от свещената книга на мюсюлманите.На събитието, освен главния мюфтия, присъстваха и политици.", "date": "2019.08.25", "title": "Главният мюфтия призова родителите да пратят децата си на курс по Коран"}
{"url": "https://offnews.bg/sviat/iranskiat-vanshen-ministar-se-poiavi-iznenadvashto-na-sreshtata-na-g-7-710004.html", "text": "Иранският външен министър се появи изненадващо на срещата на Г-7.Визитата не бе обявена официално от властите в страната. За нея се разбра, след като сайтове за проследяване на полети засякоха правителствен ирански самолет да каца в Биариц, Южна Франция, където се провежда срещата на Г-7. Впоследствие иранските власти съобщиха официално, цитирани от АФП, че е пристигнала делегация, за да присъства на срещата на върха. Външният министър Мохамад Джавад Зариф ще преговаря с френската страна за иранската ядрена сделка.Сайтът Flightradar24 първо засече самолет \"Еърбъс А321\" и предположи, че машината е използваната от иранския външен министър, който в петък се срещна с френския си колега Жан-Ив Льо Дриан и с президента Еманюел Макрон за разговори за ядрената програма. След срещата той заяви готовността си да продължи преговорите с Франция и да проведе консултации с други страни, участващи в Съвместния всеобхватен план за действие по иранската ядрена програма. След огласяването на информацията от Flightradar24 иранското външно министерство потвърди:\"Зариф ... пристигна в Биариц, където се провежда срещата на Г-7, за да продължи разговорите по отношение на последните мерки между президентите на Иран и Франция\".По-рано днес лидерите на 7-те най-развити индустриални държави се обединиха около тезата, че Иран не бива да се сдобие с ядрено оръжие, но и че трябва да избегне ескалация на напрежението в района на Персийския залив.Макрон и иранският му колега Хасан Роухани проведоха поредица от телефонни разговори през последните седмици, насочени към деескалиране на напрежението между Техеран и Вашингтон. Източник от френското президентство заяви пред АФП, че не са предвидени разговори между ирански и американски представители, което бе потвърдено и от иранската страна.", "date": "2019.08.25", "title": "Иранският външен министър се появи изненадващо на срещата на Г-7"}
{"url": "https://offnews.bg/politika/bsp-pochete-georgi-kirkov-i-razkritikuva-urodlivata-kapitalisticheska-709995.html", "text": "Столичните социалисти почетоха 100-годишнината на Георги Кирков-Майстора, която се отбелязва днес. Представители на БСП - София, общински съветници от групата на социалистите в СОС, районни председатели и членове и симпатизанти на социалистическата партия и на делото на Георги Кирков се събраха пред паметника му на Женския пазар в София, за да отбележат делото му.Сред присъстващите бяха членовете на Националния съвет на БСП проф. Янаки Стоилов, Георги Пирински, Юрий Асланов, проф. Ваня Добрева, която е и заместник-председател на Градския съвет на БСП - София, доц. Лъчезар Костов, Ана Пиринска, общинските съветници Иван Таков и Николай Николов, Янко Янков, кандидат на БСП за кмет на район \"Сердика\", заместник-председателят на БАС Евгений Белий, Любка Герасимова, председател на Политически клуб \"Георги Кирков\" и известният психолог Христо Монов.Светът се намира в тежка морална криза. Безпардонният капитализъм ограбва ценностите, здравето, знанието, спокойствието и природата ни. Отнема ни свободата, отбеляза в словото си заместник-председателят на Районния съвет на БСП във \"Възраждане\" Ана Пиринска.", "date": "2019.08.25", "title": "БСП почете Георги Кирков и разкритикува уродливата капиталистическа действителност"}
{"url": "https://offnews.bg/sviat/evakuirat-turisti-ot-goriashtia-gratcki-ostrov-samos-pozhar-i-na-kiti-709998.html", "text": "Туристи бяха евакуирани заради пожари на гръцкия остров Самос, на о-в Китира също гори, предава БНР.Властите уверяват, че няма риск за хората. Гъстият дим над Самос обаче причинява дихателни проблеми у някои туристи.56 пожара пламнаха за едно денонощие.На Самос бяха евакуирани туристите от пет хотела, които бяха изведени с кораби. Хората прекараха нощта в спортни зали. Към сутрешните часове огънят бе овладян.В остров Китира, на юг от Пелопонес, тази сутрин бяха 40 пожарникари с 19 водоносни машини. Няма опасност за туристическите райони и къщите, твърдят властите.В Гърция продължава да е горещо и да духа силен вятър.", "date": "2019.08.25", "title": "Евакуират туристи от горящия гръцки остров Самос, пожар и на Китира"}
{"url": "https://offnews.bg/sviat/ekzekutcia-na-komandos-i-veteran-ot-vojnata-v-chechnia-v-park-v-berlin-709999.html", "text": "Германската полиция разследва приличащо на екзекуция убийство в парк в Берлин. Жертвата е грузинец, смятан за бивш командос от специалните сили и ветеран от войната в Чечня, предаде АФП.За извършеното в петък престъпление е арестуван 49-годишен заподозрян от Чеченската руска република. Убитият е Зелимхан К., на 41 г.Зелимхан вървял към джамия, когато бил прострелян два път. Стрелецът избягал с велосипед. Свидетел определя случилото се като \"екзекуция\".Впоследствие полицейски водолази извадиха пистолет „Глок“, перука и велосипед от близката река Шпрее, допълва Bild am Sonntag.В дома на заподозрения е била открита голяма сума пари, твърди в. Der Tagesspiegel daily.Смята се, че убитият е бил ветеран от втората Чеченска война (1999-2009) и по-късно служил в грузинска антитерорстична част. През 2012 г. тази част участвала в операция срещу екстремисти, държащи заложници в клисурата Лопота, край границата с руската република Дагестан.Според германски медии убиецът изглежда отмъщавал за действия на жертвата в миналото.Зелимхан има пет деца. Един от синовете му казва, че баща му е оцелял при 4 предишни покушения. Последният опит за убийството му бил през 2015 г. в Тифлис, Грузия, писа Berliener Zeitung. През последните години Зелимхан К. живял в Берлин под чужда самоличност.Германската полиция го е включила в списък за потенциални ислямски екстремисти, на причините за това са неясни, посочва Bild.", "date": "2019.08.25", "title": "Екзекуция на командос и ветеран от войната в Чечня в парк в Берлин"}
{"url": "https://offnews.bg/112/izbiagalite-zatvornitci-sa-moldovtci-vzriviavali-bankomati-ot-tiah-n-709996.html", "text": "Двамата избягали затворници от Стара Загора са молдовци, осъдени за взривяването на два банкомата у нас.Както тренирали в открития фитнес на затворническото общежитие в събота, Василе Морару (24 г.) и Александър Хаджи (30 г.) прескочили оградата и избягали малко преди 15:30 ч.От двамата мъже няма и следа. Днес са обявени за общодържавно издирване.Те са осъдени на 4 г. и 8 месеца затвор за взривяването на два банкомата в Стара Загора и Казанлък и кражбата на близо 90 хил. лева от тях. Присъдите им бяха намалени от 7 г., защото признаха вината си. Осъден за престъплението бе и сънародникът им Дионис Коджукаро, 23 г. Той твърди, че не знае да са планирали бягството, съобщава БНР.На 9 юли 2019 г. Окръжният съд в Стара Загора постанови те да излежат присъдите си при общ режим и затова са били в общежитието. До дни се очаквало да бъдат прехвърлени в София - съобщи директорът на общежитието в Стара Загора Запрян Димитров.„При постановяване на съда на присъда до пет години при общ режим задължение на администрацията на затвора е да ги изведе в открития тип, където поради самото естество, че лишените от свобода ползват облекчения - придвижване, работа на външни работни обекти, цялата охранителна система е малко по-слаба“, каза той пред БНР.Тримата идват от бедни семейства - изтъкват служебните им защитници. Наскоро са имали свиждания със съпругите си.Молдовците са регистрирани за престъпления в Молдова, Италия и Германия.", "date": "2019.08.25", "title": "Избягалите затворници са молдовци, взривявали банкомати. От тях няма и следа"}
{"url": "https://offnews.bg/leka-atletika/shaban-mustafa-atakuva-rekorda-za-skorostno-izkachvane-na-cherni-vrah-709840.html", "text": "Един от най-добрите ни планински бегачи ще атакува днес рекорда за скоростно изкачване на Витоша. Шабан Мустафа ще се опита да премине разстоянието от центъра на София до Черни връх за по-малко от 1.36:45 ч. Това ще стане по време на големия спортен празник, организиран за пета поредна година от Фондация „София – европейска столица на спорта“, Български туристически съюз, Природен рак „Витоша“ и Сдружение „Маратон“.Няколко емблематични събития ще съберат около 2000 приятели на планината тази неделя на витошкия първенец.В 9.00 ч. ще бъде даден старт на традиционното планинско бягане „Витоша Рън – от НДК до Черни връх\". Преди това ще потеглят два пешеходни похода до Черни връх: в 7.00 от Златни мостове през х. „Кумата“ и в 8.00 ч. от Железница.Всъщност тържествата по отбелязването на 124-ата годишнина на туристическото движение в България започват още утре, петък в 17.00 часа с поднасяне цветя на морената пред Народния театър „Иван Вазов”, откъдето през 1895 г. Алеко Константинов е повел около 300 души към Черни връх.На другия ден, в събота от 20.00 часа е предвидена Алекова вечер на хижа „Алеко”. Кулминацията ще бъде в неделя на върха, където ще се състои Национален туристически събор. В него ще участват представители на туристическите дружества, членове на БТС от цялата страна, както и държавни институции, за които развитието на туризма е приоритет.В неделя на Черни връх ще бъде дадено и началото на поредицата от празненства и събития, с които ще се отбележи 85-ата годишнина на Природен парк Витоша. В празника ще се включи и Столична библиотека към Столична община, която ще осигури много награди.Програмата на върха за тази неделя е следната:12.00 ч. – Поднасяне цветя пред барелефа на Алеко Константинов на Черни връх от участниците в туристическия събор12.15 ч. – Откриване на празника и приветствия от гости12.30 ч. – Награждаване на призьорите13.00 ч. - Концертна програма14.00 ч. – Теглене на томболата за участниците в Националното движение „Покорител на десетте планински първенци”15.00 часа – Концерт на хор „Планинарска песен – Филип Аврамов” и МВГ „Вежен” - Тетевен, на хижа „Планинарска песен” Сред изпълнителите ще бъде и прочутият народен певец Александър Александров, който бе дълго аплодиран преди месец на сцената пред х. Момина скала по време на Витоша летен фест. Ще има още много настроение, песни и награди.В унисон с отбелязването на празника, Сдружение \"Маратон\" организира за 13-та поредна година най-масовата надпревара по планинско бягане от веригата FIVE MOUNTAINS – състезателното изкачване от центъра на град София до Черни връх (2290 м). За състезанието по 18-километровия маршрут от НДК до Черни връх със 1734 м сумарна положителна денивелация до този момент са се записали над 290 участници, сред тях е и рекордьорът Шабан Мустафа.Той ще се опита да подобри върховото си постижение. Настоящият рекорд за изкачването на Витоша при мъжете от 1 ч., 36 мин. и 45 сек. бе поставен през 2011 г. от Шабан Мустафа, а рекордът при жените от 1 ч., 54 мин. и 30 сек. е регистриран от Милка Михайлова също през 2011 г.Освен шесткратният победител в състезанието Шабан Мустафа, сред записалите се тази година са и други елитни бегачи: шампионът от 2015 г. Димитър Михаилов, както и Бойко Златанов – победител в първото бягане през 2007 г., както и през 2012 г.Новото тази година е, че за първи път най-бързите ще могат да се следят онлайн чрез GPS-система по пътя им към върха, която ще се активира в сайта http://marathon.bg/vitosharun19bg/. Там са публикувани карта на трасето, начините и сроковете за заявките, които могат да се направят и непосредствено преди старта.Ето и повече подробности за трасето:Старт 9.00 ч. от София, НДК, Финал: Черни връх; Дължина: 18км, D+1734м с 5 междинни контролни пункта (виж схемата на трасето), преминава пo централната алея на Южен парк, продължава по ул. Никола Крушкин, пресича Околовръстен път на кръговото с бул. Черни връх, зад Фантастико, по ул. Чемшир през Драгалевци, Посетителски център Витоша, пътеката за Черни връх, през Голи връх и Платотo до Финала.Маркировка с жълт временен спрей и табели. Трасе.GPX Трасе.KMZ. Състезателни категории: Мъже и Жени, Младежи и Девойки до 20г., Ветерани 40+, 45, 50, 55, 60, 65, 70. Контролното време за изкачване до върха е 5 часа.Всички финиширали ще получат подарък сувенир от \"София - Европейска столица на спорта\". Миналата година събитието съвпадна с откриването на първия ремонтиран заслон от близо половин век насам на Витоша. Той бе открит в местността „Три кладенци“ по пътеката между Черни връх и Златни мостове. Всички, които ще се включат в празника тази неделя, могат да ползват както Симеоновския лифт, така и откритите лифтове „Лале” 1 и 2.", "date": "2019.08.25", "title": "Шабан Мустафа атакува рекорда за скоростно изкачване на Черни връх"}
{"url": "https://offnews.bg/obshtestvo/magistrala-struma-kraj-dupnitca-otvorena-za-leki-koli-kam-sofia-za-ku-710009.html", "text": "От днес до петък участъкът на магистрала \"Струма\" край Дупница е отворен за движение на леките коли към София, а тези в посока Кулата се пренасочват по Е-79, съобщава кореспондентът на БНР в Кюстендил.Движението по виадукта беше пуснато в петък, на 10-ия ден след големия пожар, който засегна част от колоните на виадукта на 62-ри километър.Създадена е организация по смяната на движението от областното пътно управление в участъка Бобошево-Дупница, така че движението на леките коли да е от Кулата към София.Контролът се осъществява от началника на КАТ.Ремонтът на другото платно на магистралата ще продължи до 4 месеца и ще струва над 1 800 000 лева, по данни на АПИ.", "date": "2019.08.25", "title": "Магистрала Струма край Дупница отворена за леки коли към София, за Кулата се минава по Е-79"}
{"url": "https://offnews.bg/sviat/helikopter-i-samolet-se-sblaskaha-v-nebeto-nad-majorka-7-dushi-zagina-710006.html", "text": "Седем души, включително две деца, загинаха в испанския остров Майорка, когато хеликоптер и ултралек самолет се сблъскаха във въздуха, съобщиха властите в Балеарските острови, цитирани от АФП.Катастрофата е станала в 13:35 ч. над болницата край град Инката, който се намира в северната част на популярния туристически остров. Останките се пръснали в поле край ферма.Двама души са пътували в лекия самолет, петима - в хеликоптера. Семейна двойка и двете им деца са били на борда на хеликоптера заедно с пилота, каза говорител на полицията.Хеликоптерът е регистриран в Германия, \"което не означава непременно, че пътниците са от тази страна\", каза той, подчертавайки, че все още се провежда разследване на националностите на жертвите.На мястото на катастрофата работят аварийни екипи, там е и един от регионалните министри.", "date": "2019.08.25", "title": "Хеликоптер и самолет се сблъскаха в небето над Майорка: 7 души загинаха (обновена)"}
{"url": "https://offnews.bg/obshtestvo/prekrasna-nedelia-i-za-plazh-i-za-razhodki-v-planinata-709977.html", "text": "Днес ще е слънчево, а след обяд и горещо, показва прогнозата за времето на НИМХ.Основно над планинските райони в часовете след пладне ще има временни увеличения на облачността. Съществени валежи обаче не се очакват. Ще продължи да духа слаб, в Дунавската равнина и Източна България - умерен вятър от изток-североизток. Преобладаващите максимални температури ще останат между 32 и 37 градуса.Атмосферното налягане е и ще се задържи малко по-високо от средното за август.Над Черноморието ще бъде слънчево. Ще духа умерен североизточен вятър. Максимални температури на въздуха: 28-32 градуса. Температурата на морската вода е 26-27 градуса. Вълнението на морето ще е 2-3 бала.Над планините ще бъде предимно слънчево. В следобедните часове ще има временни увеличения на облачността, но само на отделни места ще превали и прегърми. Ще духа слаб до умерен североизточен вятър. Максимална температура на височина 1200 метра около 24 градуса, а на 2000 метра - около 16 градуса.", "date": "2019.08.25", "title": "Прекрасна неделя и за плаж, и за разходки в планината"}
{"url": "https://offnews.bg/sviat/rabotih-6-mesetca-ot-6-30-ch-do-polunosht-bez-pochiven-den-razsledva-710003.html", "text": "- Шест месеца нямах нито един почивен ден.- Искаха да работя на машината, когато бях сам във фабриката, без да знам как да я управлявам.- Не исках повече да живея. Посегнах на живота си.Думите са на жители на развиващи се страни - като Виетнам и Камбоджа, пристигнали в Япония, за да се обучат и да припечелват. Вместо това споделят пред Би Би Си, че стават жертви на експлоатация в големи международни компании за производство на дрехи. Разкриването на нарушенията даде повод за остри критики срещу японската имиграционна система.Япония казва, че има нужда от мигранти, но иска ли ги - пита журналистката от британската медия, която разговаря с потърпевшите.Интервюирана жена споделя, че когато започнала, работила от 6:30 ч. сутринта до полунощ. И така шест месеца без нито един ден почивка. Жената заминала за Япония с надеждата да спечели достатъчно, за да плати за хубава сватба на сина си. Правила дрехи в малка фабрика. Нито един от извънредните часове труд обаче не бил платен.От фабриката отричат. От големите компании, за които тя е работила, се разграничават и уверяват, че стриктно спазват правилата за безопасен и здравословен труд на работниците, че проверяват, че такова нещо повече няма да се случи.По данни на японското правителство към 2017 г. 6000 компании в страната със застаряващо население и остра нужда от работна ръка наемат стажанти и 70% от тях са нарушили трудовото законодателство.", "date": "2019.08.25", "title": "Работих 6 месеца от 6:30 ч. до полунощ без почивен ден: разследване разкрива жестока експлоатация на чужденци в Япония"}
{"url": "https://offnews.bg/obshtestvo/promenia-se-dvizhenieto-na-tri-tramvaia-i-dva-avtobusa-zaradi-remonta-709976.html", "text": "Промени в движението се въвеждат от днес до 28 август, заради реконструкцията на ул. „Каменоделска“, съобщи Столична община. Забранява влизането на пътни превозни средства: - по източното пътно платно и релсовия път на ул. „Каменоделска” между ул. „Първа българска армия” и ул. „Малашевска”, като движението на превозни средства се извършва двупосочно в източното пътно платно на улицата в същия участък;- по западното пътно платно на ул. „Каменоделска” между ул. „Малашевска” и ул. „Грънчарска”, като движението ще се извършва двупосочно в западното пътно платно и релсовия път на улицата в същия участък;- по ул. „Каменоделска“ между ул. „Грънчарска“ и ул. „Индустриална“;- по обособеното трамвайно трасе на ул. „Първа българска армия” между ул. „Каменоделска” и трамвайно ухо „Орландовци”;- по източното пътно платно на ул. „Каменоделска” между ул. „Козлодуй” и ул. „Индустриална” /под жп надлеза/, като движението ще се извършва двупосочно в западното пътно платно на улицата в същия участък.Променят се маршрутите на трамвайни линии №№ 3, 4 и 18:- трамвайна линия № 3 – в посока кв. „Орландовци“ от бул. „Христо Ботев“ по ул. „Струга“, по бул. „Княгиня Мария Луиза“ до пл. „Централна гара“, по бул. „Христо Ботев“ и по маршрута си до гара „Захарна фабрика“;- трамвайна линия № 4 – в посока кв. „Орландовци“, при ул. „Козлодуй“ по бул. „Княгиня Мария Луиза“, под надлез „Надежда“, кв. „Триъгълника“ до метростанция „Хан Кубрат“;- трамвайна линия № 18 – в посока кв. „Орландовци“, при ул. „Козлодуй“ направо по бул. „Княгиня Мария Луиза“ през пл. „Централна гара“ до надлез „Надежда“ и обратно по маршрута до пл. „Журналист“.Променят се маршрутите на автобусни линии №№ 79 и 309 само в посока към СТИНД 2 и бул. „Илиянци“: след ж.п надлеза на ул. „Козлодуй“ наляво по ул. „Индустриална“, по ул. „Заводска“, по бул. „История славянобългарска“ и по маршрутите. В обратна посока маршрутите не се променят.", "date": "2019.08.25", "title": "Променя се движението на три трамвая и два автобуса заради ремонта на Каменоделска"}
{"url": "https://offnews.bg/drugi/aleks-totkova-s-bronzov-medal-na-svetovnoto-parvenstvo-po-sportno-kate-709978.html", "text": "Александра Тоткова спечели бронзов медал на Световното първенство по спортно катерене за младежи в дисциплината \"трудност\". Състезанието, в което участват 500 млади катерачи от 49 държави, се провежда в Арко, Италия.Предстои надпреварата в дисциплината боулдър, където 14-годишната българка също е сред фаворитите.Първенството продължава до края на месеца, информира още БНР.", "date": "2019.08.25", "title": "Алекс Тоткова с бронзов медал на Световното първенство по спортно катерене за младежи в Италия"}
{"url": "https://offnews.bg/drugi/padna-rekorda-po-balgarskia-uchastak-ot-e4-709980.html", "text": "Нов рекорд беше поставен по българския участък от международния пешеходен маршрут Е4, съобщи БНР.51 часа и 8 минути бяха необходими на планинския бегач Калоян Пейчев, за да достигне крайната точка - Гоцев връх, в планината Славянка.Стартът беше в 17:00 на 22 август от площада на столичния квартал \"Драгалевци\". Трасето е 240 км, с 13500 м положителна денивелация и е известно като Петте планини, защото минава през Витоша, Верила, Рила, Пирин и Славянка.В началото на месеца Кирил Николов-Дизела опита да подобри досегашния рекорд, но се наложи да спре в Южен Пирин заради буря, придружена с гръмотевици.Досегашният рекорд беше на Боян Дочев - 70 часа и 44 минути, през 2017 г.", "date": "2019.08.25", "title": "Падна рекорда по българския участък от Е4"}
{"url": "https://offnews.bg/112/tezhka-katastrofa-zatvori-patia-za-gkpp-makaza-709982.html", "text": "Тежка катастрофа затвори пътя за ГКПП \"Маказа\", съобщи вестник \"24 часа\".Пътният инцидент е станал около 6,30 часа днес в района на село Първица по главния път за \"Маказа\".Сблъскали са се челно два леки автомобила с кърджалийска регистрация - \"Пежо\" и \"Опел\". При удара са пострадали мъж и жена от \"Опел\"-а. Те са били откарани в Спешното отделение на болницата в Кърджали.Изпратените на място патрулни автомобили пренасочват движението през село Първица. Районът на произшествието е отцепен. Извършва се оглед.", "date": "2019.08.25", "title": "Тежка катастрофа затвори пътя за ГКПП Маказа"}
{"url": "https://offnews.bg/ikonomika/kzp-po-veroiatno-e-da-vi-otkradnat-portfejla-v-magazina-otkolkoto-da-709983.html", "text": "Хората да не взимат прибързани решения при онлайн резервация на почивка, дори когато са атакувани с изскачащи прозорци и анонси от рода на „Последна стая”, „Само две стаи”, „Още пет потребителя разглеждат тази оферта” и пр. Това препоръча председателят на Комисията за защита на потребителите (КЗП) Димитър Маргаритов. Той посъветва още в спокойна среда да прегледат още няколко оферти, да ги съпоставят като цена и условия и едва тогава да изберат най-доброто за тях. Ако нещо ги притеснява, да потърсят пряка връзка и в телефонен разговор например, да уточнят всичко необходимо.„Считам, че в следващите няколко години ние ще наваксаме доста по отношение на хората, които се осмеляват да си резервират и то през интернет. Защото това проучване също показва, че България е сред водещите държави по темп в проценти на нарастване на потребителите, които използват Интернет за онлайн търговия, в това число и туристическата услуга”, добави той.Според Маргаритов онлайн търговията в България като цяло е имала по-труден старт.По думите на Маргаритов някои недостатъци на онлайн резервирането на туристически услуги проличават в макар и не многото на брой жалби на хората срещу търговци в този сектор.Димитър Маргаритов отправи и няколко предупреждения към потребителите. Той препоръча хората да не се доверяват на онлайн магазини с непрофесионално изработен дизайн на интерфейса, със съмнително ниски цени или с недостатъчно информация за търговеца, за предлаганите продукти, за правата на потребителите и процедурите за решаване на евентуален спор.", "date": "2019.08.25", "title": "КЗП: По-вероятно е да ви откраднат портфейла в магазина, отколкото да ви източат картата"}
{"url": "https://offnews.bg/futbol/dogovorat-na-maziku-s-tcska-e-za-tri-godini-709981.html", "text": "Договор за три години е подписал последният нов футболист на ЦСКА Брадли Мазику, разкриват медиите във Франция. Левият бек беше привлечен от френския Лориен и парафира на 20 август.“Армейците” не са платили нищо за правата му, но досегашният му клуб ще получи процент при евентуален бъдещ трансфер. Мазику все още не е готов за игра и дебютът му най-вероятно ще бъде след паузата за националния отбори, информира \"Тема спорт\".В паузата ЦСКА ще играе контрола с Поморие в Стралджа, чийто кмет е преминалият и през “Българска аримя” бивш футболист Атанас Киров. Срещата най-вероятно ще се проведе на 7 или 8 септември.", "date": "2019.08.25", "title": "Договорът на Мазику с ЦСКА е за три години"}
{"url": "https://offnews.bg/futbol/talant-smenia-liteks-s-tcska-709986.html", "text": "Спортно-техническото ръководство на ЦСКА е харесало един от младите играчи на Литекс. Става дума за централния защитник Петко Ганев. Макар името му да не говори много на повечето футболни фенове, специалистите коментират, че той е сред най-силните защитници във Втора лига и определено може да направи крачка напред в развитието си, ако дойде в София, пише “Меридиан Мач”.Ганев е на 22 години и е роден в Хасково. Минал е през школите на Берое, Сливен и Ботев (Пловдив). Той е висок 184 см и тежи 72 кг., а започва професионалната си кариера във Верея.За старозагорци записва 52 мача, като е наложен в състава от Живко Желев, който след това го взима в Литекс. Иначе Ганев е играл още в Созопол. Твърд титуляр е в Ловеч, като има 61 мача и 3 гола. Този сезон вкара още в първия кръг - при успеха с 5:0 над Локомотив (Горна Оряховица).Ганев може да бъде взет още сега за заместник на дадения под наем във ФКСБ Божидар Чорбаджийски. В момента Люпко Петрович разполага с трима класически централни защитници - Раул Албентоса, Нуно Томаш и Пламен Гълъбов. Петър Занев също играе на тази позиция, но той по принцип е ляв бранител. В отбора все още е и Николай Бодуров, чийто статут обаче е неясен.В началото на кариерата и Валентин Антов бе използван като централен бранител, но в последните два сезона играе по-често като опорен халф. Ако сега ЦСКА не привлече Ганев, е много голям шансът той да бъде взет през зимата.", "date": "2019.08.25", "title": "Талант сменя Литекс с ЦСКА"}
{"url": "https://offnews.bg/tenis/dzhokovich-federer-i-grigor-na-korta-v-ponedelnik-vizhte-programata-709985.html", "text": "На корта в понеделник ще видим още световния №1 при мъжете Новак Джокович, който ще се изправи срещу Роберто Карбаес Баена в среща от първия кръг на турнира от Големия шлем US Open.Тогава участието си ще започнат някои от водещите фаворити, сред които Новак Джокович, Роджър Федерер, Серина Уилямс, Данил Медведев, а ще има и българско участие в лицето на Григор Димитров.Съперник на нашето момче в първи кръг е Андреас Сепи от Италия, а мачът им беше поставен трети в програмата за Корт №11 в Ню Йорк, където двубоите започват около 18:00 часа българско време. Това означава, че Григор и Сепи ще излязат на корта около 22:00 часа.Централен корт \"Артър Аш\", след 19:00 часа българско време: Зарина Дияс - Ашли Барти Новак Джокович - Роберто Карбаес Баена не преди 02:00 часа: Серина Уилямс - Мария Шарапова Роджър Федерер - Сумит НагалКорт \"Луис Армстронг\", след 18:00 часа: Каролина Плишкова - Квалификант Пражнеш Гунесваран - Данил Медведев Шуай Чжън - Винъс Уилямс не преди 02:00 часа: Стан Вавринка - Яник Синер Мисаки Дой - Мадисън КийсГрандстенд, след 18:00 часа: Марко Трунгелити - Кей Нишикори Ангелик Кербер - Кристина Младенович Закари Свайда - Кевин Андерсън София Кенин - Коко ВандевегеКорт №4, след 18:00 часа: Петра Мартич - Тамара Зиданшек Моника Никулеску - Дария Ястремска Корентен Муте - Давид Гофен Йошихито Нишиока - Маркос ХиронКорт №5, след 18:00 часа: Южени Бушар - Анастасия Севастова Екатерина Александрова - Саманта Стосър Сам Куери - Хуан Лондеро Николас Джари - Милош РаоничКорт №6, след 18:00 часа: Мартон Фучович - Николоз Басилашвили Ивана Джорович - Ига Свиатек Шуай Пън - Варвара Лепченко Гуидо Пея - Пабло Кареньо БустаКорт №7, след 18:00 часа: Кристиан Гарин - Кристиан Юбанкс Елена Рибакина - Каролина Мухова Борна Чорич - Евгени Донски Кристина Макнали - Тимеа БачинскиКорт №8, след 18:00 часа: Моника Пуиг - Ребека Петершон Пиер-Юге Ербер - Алекс Де Минор Даниел Кьопфер - Хауме МунарКорт №9, след 18:00 часа: Мариам Болквадзе - Бернарда Пера Яна Чепелова - Су-Вей Сие Филип Колшрайбер - Люка Пуй Ричард Беранкис - Иржи ВеселиКорт №10, след 18:00 часа: Каролин Гарсия - Онс Жабер Адриан Манарино - Даниел Еванс Грегоар Барер - Камерън Нори Каролин Долхайд - Киан ВанКорт №11, след 18:00 часа: Тиаго Монтейро - Брадли Клан Лорън Дейвис - Юхана Ларсон Андреас Сепи - Григор Димитров Магдалена Фрек - Лаура ЗигемундКорт №12, след 18:00 часа: Денис Кудла - Янко Типсаревич Алиаксандра Саснович - Дженифър Брейди Мария Сакари - Камила Джорджи Джак Сок - Пабло КуевасКорт №13, след 18:00 часа: Томаш Бердих - Дженсън Бруксби С. Квон - Юго Делиен Виктория Голубич - Шуай Чжън Л. Чжу - Х. ВанКорт №14, след 18:00 часа: Ана Богдан - Хариет Дарт Маргарита Гаспарян - Присила Хон Ласло Джере - Миомир Кечманович Хуберт Хуркач - Жереми ШардиКорт №15, след 18:00 часа: Стив Дарси - Душан Лайович Фиона Феро - Дария Гаврилова Виктория Кузмова - Алисън Ван Уйтванк Елио Беншери - Дамир ДжумхурКорт №17, след 18:00 часа: Джоана Конта - Дария Касаткина Фабио Фонини - Рейли Опелка Елина Свитолина - Уитни Осуигве Тейлър Фриц - Фелисиано Лопес", "date": "2019.08.25", "title": "Джокович, Федерер и Григор на корта в понеделник, вижте програмата на US Open"}
{"url": "https://offnews.bg/futbol/mesi-ne-popadna-v-grupata-na-barsa-za-macha-s-betis-709984.html", "text": "Суперзвездата на Барселона Лионел Меси не попадна в групата на каталунците от 18 футболисти за двубоя от втория кръг на испанската Ла Лига срещу Бетис на \"Камп Ноу\".В сряда нападателят поднови отборни занимания с \"блаугранас\", но днес отново остана във фитнеса за индивидуални упражнения, показвайки, че не е напълно възстановен от травмата си, получена преди старта на сезона.Извън списъка на треньора Ернесто Валверде останаха още Луис Суарес, Усман Дембеле и Нето поради контузии отсъстват и Жан-Клер Тодибо и Муса Ваг.Междувременно специалистът отговори по доста любопитен начин на въпрос как ще процедира с осемте халфа, с които разполага в състава си.\"Или трябва да играем с 8 халфа, или някой остава извън състава. Не ми излизат сметките. Виновни са англичаните - измислили са спорт, в който можеш да използваш само 11 играча на терена, вместо 18 или 20.В момента не ми е много зле, даже доста ми е добре. Може да си по-добре или по-зле - зависи с кого се сравняваш. Дали с приятел, който е на почивка в Ибиса, или с друг, който спасява бежанци и преживява тежки неща в Средиземноморието. Късметлии сме да сме тук, като аз съм най-големият\", каза Валверде.", "date": "2019.08.25", "title": "Меси не попадна в групата на Барса за мача с Бетис"}
{"url": "https://offnews.bg/offtopic/arabka-poiska-razvod-zashtoto-mazhat-i-bil-tvarde-mil-s-neia-709990.html", "text": "Жена от Обединените арабски емирства подаде молба за развод, тъй като съпругът ѝ се държал мило с нея, предаде БГНЕС.Тя се възмутила, че мъжът й винаги помагал с домакинската работа.Съпругът от своя страна вярва, че не е направил нищо лошо и е искал да бъде идеален. Мъжът е поискал от съдията да препоръча на жена му да оттегли иска си. Магистратите отложиха разглеждането на делото, за да могат двамата да се помирят.", "date": "2019.08.25", "title": "Арабка поиска развод, защото мъжът и бил твърде мил с нея"}
{"url": "https://offnews.bg/112/godina-sled-tragediata-kraj-svoge-problemite-ostavat-neresheni-709979.html", "text": "Днес се навършва една година от тежката катастрофа край Своге, при която автобус пропадна от пътя и загинаха 20 души.Граждани и близки на жертвите ще почетат паметта им със заупокойна молитва и осветяване на паметната плоча на мястото на инцидента. След трагедията премиерът Бойко Борисов поиска оставките на трима министри - на транспортния Ивайло Московски, на регионалния Николай Нанков и на Валентин Радев - на вътрешните работи.Според нея така хората отново са на пътното платно в продължение на километри. Георгиева твърди, че ефект няма и от ремонта на пътния участък, който остава все така опасен:Обещаните две пасарелки също ги няма.Недоволни са и жителите на село Световрачане, което даде най-много жертви в катастрофата. Днес се очаква близките и съпричастни да се съберат, за да почетат паметта на загиналите и отново да напомнят на властта за обещаното и неизпълненото.", "date": "2019.08.25", "title": "Година след трагедията край Своге: Проблемите остават нерешени"}
{"url": "https://offnews.bg/obshtestvo/zhiteli-na-atia-na-bunt-sreshtu-depo-za-opasna-smet-ekoministarat-ne-710005.html", "text": "Близо 100 жители на село Атия, Созопол блокираха пътя към селото в продължение на 2 часа в знак на протест срещу трите площадки за временно съхраняване на опасни битови отпадъци, намиращи се на около 300 метра от къщите им.\"Не искаме боклуци, искаме природа!\" - скандираха хората и настояха изграждането да спре. Те се боят, че токсичните отпадъци може да проникнат в подпочвените води и да стигнат до морето, а това да причини еко катастрофа.За да успокои хората, на място пристигна министърът на екологията Нено Димов. Той заяви, че площадката е безопасна, че на нея ще се съхраняват например лекарства с изтекъл срок на годност, но не успя да увери хората. Те настояха референдум да реши дали центърът за съхранение за отпадъци - изграждан с евросредства - да остане там, където е, или да бъде преместен.\"Всички отпадъци се изливат в Черно море, а течението ще ги доведе до южните ни съседки. Не можем да бъдем безучастни. Има подменени документи, инсинуации в общински съвет. Хората не са били наясно - едно е било предназначението на терена, после е променено с подписите на администрацията, без да има свикано обсъждане. Хората са излъгани\", заяви протестиращ пред БНР.Директорът на Регионалната екоинспекция в Бургас Тонка Атанасова е категорична, че природата няма как да бъде замърсена през подпочвените води: \"Няма как природата да бъде замърсена, количествата, които ще се съхраняват са твърде малки. Дори да има природно бедствие, има хидро-геоложки доклади, има доклади на почвата в Общината, отговорността ще бъде изцяло тяхна. Ако иска Общината, ако намери финансов ресурс, да си ги премести\".Адв. Драгомир Ошавков обаче смята, че при изготвянето на оценката за въздействието върху околната среда не е спазен законът. „Този парцел е трябвало да бъде депо за строителни отпадъци, не за опасни битови отпадъци. Уж са направили оценката с участието на пет човека, което е смешно“, заяви той пред националното радио.\"Тази площадка нямаше да бъде тук ако смятах, че не е безопасна - каза Нено Димов. - Тя е минала през процедурите, които има. При всички положения по-безопасно е тези специфични битови отпадъци да минават от тук, отколкото да са в кофите за боклук. Това, което е направено тук е по най-високите швейцарски стандарти.\" Екоминистърът напомни, че всички български общини са длъжни да имат такава площадка до края на следващата година. Който няма - ще бъде санкциониран.Напрежението обаче не стихна и в един момент се стигна до намесата на полицията, за да не се стигне до сблъсъци, показа репортаж на \"България он ер\".", "date": "2019.08.25", "title": "Жители на Атия на бунт срещу депо за опасна смет. Екоминистърът не успя да ги успокои, намеси се полиция"}
{"url": "https://offnews.bg/sviat/tramp-kani-putin-na-sreshtata-na-g7-dogodina-709992.html", "text": "Президентът на САЩ Доналд Тръмп може да покани руския си колега Владимир Путин догодина на следващата среща на върха на Г7, съобщиха световните агенции. Тогава именно американският държавен глава ще е домакин на престижния форум.Тръмп обяви намеренията си да покани Путин на работна закуска с британския премиер Борис Джонсън преди началото на днешните дискусии в Биариц. Русия беше член на т. нар. Г-8, но беше отстранена през 2014 година след като Москва незаконно анексира украинския полуостров Крим.Европейските страни настояват Русия първо да изпълни Минските споразумения, преди да й бъде позволено да се върне в групата на най-мощните държави в света.", "date": "2019.08.25", "title": "Тръмп кани Путин на срещата на Г7 догодина"}
{"url": "https://offnews.bg/nashite-avtori/saveti-za-pravilnoto-otglezhdane-na-kalinkite-709988.html", "text": "Ти, калинко, помни:1. Когато говориш бързо, това не променя смисъла на казаното.2. Бъди добър с началника. Калинките са оцелели благодарение на това си качество.3. Калинките са почти на върха на хранителната пирамида. Бъди благодарен затова, че си калинка.4. Една глупост повторена сто пъти не я прави нито истина, нито мъдрост. Пази тишина.5. Изразходвай публичните средства максимално тайно.6. Не парадирай с бонусите си. Учудващо, но това дразни.7. Не си купувай през първите три месеца апартамент на името на жена ти (мъжът ти). В краен случай използвай по-далечен роднина.8. Не се опитвай да налагаш нови стандарти. Самият ти си извън тях.9. Не давай интервюта. И най-тъпата причина да не се даде интервю е по-малко излагаща от това да се даде интервю.10. Не давай повече от едно интервю на една тема. Вероятността да си противоречиш се увеличава със 100% при всяко следващо.11. Мълчи. Така вероятността да кажеш глупост намалява с 40 до 50%.12. Не издавай нито образованието, нито сертификатите си. Това може да се провери.13. Не се хвали с неща, които не разбираш. Като се има предвид, че нищо не разбираш - въобще не се хвали.14. Още първия ден научи как се нарича длъжността ти и що-годе какво работиш. Това ще ти помага занапред.15. Не уволнявай хора, които вършат работа. Да не искаш ти да я вършиш?16. Консултирай се за всичко, с този, който те е назначил. Това е твоята основна функция.17. Не вземай отношение по въпроси, по които не си компетентен. Избягвай всякакви решения.18. Максимално бързо намери хора или институции, които да поемат при нужда твоята отговорност.19. Не си хвърляй оставката. Ти нямаш никаква заслуга за твоята позиция, че да я напускаш по твоя воля. При необходимост хвърляй оставките на тези около теб.20. Помни! Ти си калинка и се дръж като такава. За твоето място стоят и чакат много калинки, които са също толкова некомпетентни като теб. Незаменими калинки няма! А и на настъпаните калинки никой не им помага.", "date": "2019.08.25", "title": "Съвети за правилното отглеждане на калинките"}
{"url": "https://offnews.bg/futbol/pszh-nameri-alternativa-pri-eventualen-transfer-na-nejmar-709991.html", "text": "Пари Сен Жермен има намерение да даде респектиращите 100 милиона паунда на Кристъл Палас за трансфер на Уилфред Заха, пише британският \"Mirror\".Според изданието парижани виждат в негово лице потенциален заместник на Неймар, който може да напусне \"Парк де Пренс\" в най-близко бъдеще.Трансферният прозороц във Франция затваря след осем дни, а треньрът Томас Тухел настоява, ако бразилеца бъде продаден да има негов заместник.От ПСЖ ще се опитат да привлекат и Пауло Дибала от Ювентус с парите, получени от Неймар. От своя страна, Ювентус пък ще проучи възможността да вземе Кристиан Ериксен от Тотнъм, който отказва да подпише нов договор.Испанските грандове Барселона и Реал Мадрид отправиха оферти за бразилеца, които бяха отхвърлени. Желанието на бързоногия нападател на \"селесао\" е отново да играе с Лео Меси и компания.", "date": "2019.08.25", "title": "ПСЖ намери алтернатива при евентуален трансфер на Неймар"}
{"url": "https://offnews.bg/futbol/tcska-stapi-nakrivo-v-ruse-zavarshi-1-1-sreshtu-dunav-710008.html", "text": "ЦСКА завърши наравно 1:1 в двубой срещу Дунав от седмия кръг на Ефбет Лига, игран на градския стадион в Русе.\"Червените\" стартираха срещата ударно, но изпуснаха няколко добри шанса през първото полувреме, а домакините изненадващо стигнаха до гол при първата си опасност, който бе дело на Стефан Христов в 41-ата минута.За \"армейците\" изравнителното попадение бе дело на дежурния голмайстор на тима Евандро, който бе точен в 68-ата минута.Новото попълнение в редиците на столичани Мазику дебютира, като влезе на мястото на Тони Уот за последните 5 минути от редовното време.След този мач ЦСКА е на 5-ото място в класирането с 12 точки, докато русенци са 11-и със 7 точки.", "date": "2019.08.25", "title": "ЦСКА стъпи накриво в Русе: завърши 1:1 срещу Дунав"}
{"url": "https://offnews.bg/sviat/afganistanche-v-bezhanski-lager-v-gartcia-naraga-trima-tijnejdzhari-u-710011.html", "text": "15-годишно момче от Афганистан, живеещо в детското отделение на бежанския лагер Мория на остров Лесбос, е нападнало трима свои сънародници с нож около полунощ в събота. Убило е единия от тях и е ранило другите двама, съобщи агенция \"Фокус\".Тримата нападнати също са тийнейджъри, съобщава информационна агенция ANA-MPA.Мотивът за нападението на този етап е неясен.Детското отделение на лагера приютява непълнолетни лица, дошли в Гърция без придружител от възрастни. Капацитетът му е 160 души, но в момента там са настанени над 600 души.Хиляди мигранти и бежанци престояват в продължение на месеци в Мория и други пренаселени островни лагери, преди заявленията им да бъдат обработени. Гръцките власти обвиняват за закъснението отчасти големия брой молби и обжалвания от страна на икономическите мигранти без достоверни претенции за статут на бежанец. Правозащитни групи предупреждават, че продължителното чакане, често без достъп до информация, е вредно за мигрантите, чието опасно за живота пътуване до Гърция и несигурно бъдеще вече са довели мнозина до крехко психическо състояние.Новото консервативно правителство на Гърция обяви планове да ускори процеса на убежище с цел изпращането на отхвърлени кандидати обратно в Турция.", "date": "2019.08.25", "title": "Афганистанче в бежански лагер в Гърция наръга трима тийнейджъри, уби един и рани двама"}
{"url": "https://offnews.bg/futbol/ludogoretc-sashto-se-izdani-sled-skandalen-mach-sas-slavia-710012.html", "text": "Лудогорец и Славия завършиха 0:0 в най-скандалния мач от началото на сезона. Мачът ще бъде запомнен с изключителните грешки на съдийската бригада, която беше предвождана от Стефан Апостолов.Реферите порязаха по веднъж и двата тима. В края на първото полувреме вратарят на гостите Антонис Стергиакис беше изгонен заради несъществуваща игра с ръка извън наказателното му поле.В 79-ата минута бе отменен и чист гол на Вандерсон заради засада. Бразилецът близо минута, след като вкара топката в мрежата, не знаеше какво се случва и продължаваше да празнува.В крайна сметка след странен мач, изпълнен със странни отсъждания, Славия спря Лудогорец. Така разградчани загубиха първото място в класирането на първенството за сметка на новия лидер Левски.\"Сините\" са с актив от 16 точки, с 1 повече от \"орлите\". Славия пък е на 7-о място с 9 пункта.", "date": "2019.08.25", "title": "Лудогорец също се издъни след скандален мач със Славия"}
{"url": "https://offnews.bg/koloezdene/najro-kintana-be-naj-barz-vav-vtoria-etap-na-vueltata-710013.html", "text": "Асът на отбора на \"Movistar\" Найро Кинтана спечели втория етап в тазгодишното издание на колоездачната Обиколка на Испания.Колумбиецът бе най-бърз в 199-километровата отсечка между Бенидорм и Калп, спирайки хронометрите с време 5:11.17 часа при средна скорост от 38.5 км/ч.След Кинтана с 5 секунди закъснение финишираха Николас Роуч от (Sunweb), Примож Роглич (Jumbo - Visma), Ригоберто Уран (Education First) и Фабио Ару (Emirates). Колумбиецът, който спечели надпреварата през 2016 година, атакува останалите от групата 3 км преди края на етапа и се откъсна.В генералното класиране Мигел Анхел Лопес не успя да запази червената фланелка. Колумбийският състезател на \"Astana\" остана без съотборниците си в последните 15 км, като не успя да се включи в групата на преките си съперници в дешното състезание.Така класирането оглави Роуч с общо време 05:26:12 часа. Кинтана е втори с 2 секунди изоставане, а трети към момента се намира Ригоберто Уран с 8.Утре предстои третият етап в състезанието - 188 км от Иби до Аликанте. Етапът е отбелязан като спринтьорски, но отново включва поредица от изкачвания, последното, от които е във финалните 10 км.", "date": "2019.08.25", "title": "Найро Кинтана бе най-бърз във втория етап на Вуелтата"}
{"url": "https://offnews.bg/ikonomika/tetc-na-kovachki-zamarsi-struma-ubi-riba-i-patitci-709993.html", "text": "Авария в багерна помпена станция при ТЕЦ “Република“ в Перник е причинила замърсяване на река Струма, съобщи БГНЕС.Замърсяването е било в участъка от квартал “Мошино“ до моста при газостанцията до бившия завод “Кристал“.Сигнали за него са постъпили от граждани на „зеления” телефон. При извършената проверка от РИОСВ не е констатирано наличие на умрели патици и риби.В района на новопостроения мост в квартал “Варош“ експертите са видели над 20 патици.Патици са открити при обхода и на моста при газостанцията до завод “Кристал“. От РИОСВ-Перник информират гражданите на Перник, че аварията е отстранена.", "date": "2019.08.25", "title": "ТЕЦ на Ковачки замърси Струма, уби риба и патици"}
{"url": "https://offnews.bg/sviat/protestite-v-honkong-eskaliraha-politciata-strelia-sas-stop-patroni-z-710010.html", "text": "Напрежението от протестите в Хонконг ескалира. Днес полицията стреля с бойни куршуми за пръв път от началото на демонстрациите, започнали през юни.Снимки показват полицаи, насочили огнестрелни оръжия срещу протестиращи, които държат колове.Отново за първи път полицията днес разположи водни оръдия, за да отблъсне десетките хиляди демонстранти.Протестите започнаха след приемането на закон, който позволява екстрадицията на хора от Хонконг в Китай, където да бъдат съдени. Впоследствие те прераснаха в антиправителствени демонстрации, а днес те вече са съпътствани от безредици и сблъсъци, определени в репортажа на Би Би Си като \"меле\". В него се виждат и кадри на мъж, коленичил пред полицаи и молещ ги да не стрелят.Снимка: EPAПреди ескалацията сред протестиращите имаше хора в черно, които хвърляха тухли и бомбички срещу полицаите.Полицията днес стреля и с гумени куршуми, използва и сълзотворен газ, както и две водни оръдия, за да разкъса барикадите и да разпръсне множеството.", "date": "2019.08.25", "title": "Протестите в Хонконг ескалираха: полицията стреля със стоп патрони за пръв път от началото на демонстрациите"}
{"url": "https://offnews.bg/futbol/zidan-ostana-gorchiv-vkus-sled-ravenstvoto-s-valiadolid-709987.html", "text": "Tреньорът на Реал Мадрид Зинедин Зидан смята, че \"белия балет\" заслужаваше да спечели двубоя от втория кръг на испанската Ла Лига срещу Валядолид (1:1).\"Кралете\" доминираха през първото полувреме, като Хамес Родригес бе главно действащо лице на терена и създаде редица положения, но нито едно не бе увенчано с гол.През втората част домакините продължиха да диктуват темпото, но не успяваха да стигнат до вратата на Валядолид. Все пак Карим Бензема (82') успя да го направи и зарадва по-голямата част от 63 037-те зрители, които бяха по трибуните на \"Бернабеу\". Малко след това обаче Гуардиола Наваро (88') шокира \"белия балет\" и донесе точката на отбора си.\"У нас остана горчив вкус, защото изпълнихме най-трудната част и вкарахме през второто полувреме. Не бе най-добрият отрязък, но вкарахме. Три-четири минути след това противникът изравни.Това е трудно да се приеме, тъй като заслужаваме трите точки. Нашият отбор трябва да играе през всичките 90 минути, настоявам за това. Ако действаме през всичките 90 минути по начина, по който играхме през първото полувреме, ще имаме отлични шансове за победа\", каза Зидан.", "date": "2019.08.25", "title": "Зидан: Oстана горчив вкус след равенството с Валядолид"}
{"url": "https://offnews.bg/bojni/konar-makgregar-tarsi-motivatcia-za-zavrashtane-v-oktagona-709989.html", "text": "Ирландската звезда в смесените бойни изкуства Конър Макгрегър е много мотивиран да се върне в октагона. Той даде за пример представянето на стария си враг Нейт Диас и Стипе Миочич, които след продължително отсъствие постигнаха победи в последните си мачове.Макгрегър проведе последния си двубой през октомври миналата година, когато след двегодишно отсъствие се изправи срещу шампиона на UFC в лека категория Хабиб Нурмагомедов, но загуби чрез събмишън в четвъртия рунд.\"Погледнете Диас. Той проведе последния си двубой преди три години, загуби го от мен. Върна се и победи Антъни Петис. И представянето му ме мотивира. Погледнете Стипе Миочич, върна се след загуба с нокаут.Той си върна титлата срещу човека, който го нокаутира. Има толкова много такива истории, които не спират да се повтарят. А моята ще бъде най-великата от всички.Играта все още не е приключила за мен. Аз съм изключително развълнуван. Имах леко препятствие по пътя. Подготвях се за двубой през юли в 'Медисън Скуеър Гардън'.Намирах се във феноменална форма, психически и физически, най-добрата, в която някога съм се намирал. След това отново леко подхлъзване. Просто се опитвам да намеря баланса и да се мотивирам отново, търся вдъхновение във всичко.Както казах, аз се мотивирах, като гледах как Нейт влиза в октагона и си свърши работата. Гледах неговото представяне и много неща ме изумиха в него, но едно от нещата, които ме впечатлиха най- много беше, че първото нещо, което той направи след мача е да благодари на брат си. Надявам се Ник да се справи добре в живота. Затова феновете обичат Нейт\", каза Макгрегър.", "date": "2019.08.25", "title": "Конър Макгрегър търси мотивация за завръщане в октагона"}
{"url": "https://offnews.bg/sviat/nova-zashtita-sreshtu-ulova-na-akuli-i-ribi-skat-vidovete-pochti-izch-710007.html", "text": "18 застрашени видове акули и риби скат, включително ловуваните заради месото и перките си, ще бъдат поставени под по-голяма защита, предвижда прието днес изменение на Конвенцията за международна търговия със застрашени видове от дивата фауна и флора, съобщава Би Би Си.Новите защитени видове включват акулите мако и рибите китара.Промяната означава, че тези видове повече няма да подлежат на търговия, освен ако не се докаже, че ловуването им не  застрашава оцеляването им.Увеличената консумация на супа от перки от акула е един от основните фактори за рязкото намаляване на броя на акулите в океаните.Броят на убиваните акули при търговския риболов е приблизително 100 милиона годишно. Той варира между 63 и 273 милиона, по данни на The Pew Trust.В резултат на всичко това мако - най-бързият вид акули - почти е изчезнал от Средиземноморието, а броят на акулите мако рязко е намалял в Атлантическия океан, Тихия океан и Индийския океан.Въпреки че 102 страни днес гласуваха \"за\" увеличената защита на акулите, 40 - сред които Китай Исландия, Япония, Малайзия и Нова Зеландия - ѝ се противопоставиха. Някои от тях се възпротивиха с аргумента, че няма достатъчно доказателства, че акулите мако изчезват в резултат на риболова.Предложението, направено от Мексико, изисква ратификация, която предстои тази седмица.", "date": "2019.08.25", "title": "Нова защита срещу улова на акули и риби скат: видовете почти изчезнали от океаните"}
