{"url": "https://offnews.bg/sviat/erdogan-iskal-da-si-ima-atomna-bomba-662819.html", "text": "Президентът Реджеп Тайип Ердоган се стреми към разработването на атомна бомба в Турция, пише британският вестник The Daily Express, цитиран от агенция \"Фокус\".Като източник на информацията е посочен критично настроеният към режима в Анкарта турски журналист Абдула Бозкурт.На фона на екслиращото напрежение между САЩ и Северна Корея, се оказа, че Турция може би се опитва да подсили защитата си, тъй като отношенията с Европейския съюз се влошават.Бозкурт твърди, че Турция е следващата страна, която иска да разшири арсенала си, като включи в него атомни бомби.Журналистът е убеден, че Анкара има „таен план за придобиване на оръжия за масово унищожение - включително атомна бомба за възпиране\".Влиятелни съветници, близки до президента, и група от служители в правителствения вътрешен кръг са обсъдили придобиването на подобен тип оръжие, уверява Бозкурт, припомняйки за проведени неотдавна среща с представители на Русия и Япония.Страховете му изглежда са подкрепени от турския експерт Айкън Ердемир, член на американска фондация за защита на демокрацията. Ердемир, бивш депутат от турския парламент, заяви:", "date": "2017.08.14", "title": "Ердоган искал да си има атомна бомба"}
{"url": "https://offnews.bg/bojni/ikona-na-kecha-bere-dusha-v-bolnitca-662805.html", "text": "Иконата на кеча Рик Флеър е постъпил в болница. Състоянието му изглежда е повече от тревожно, предава TMZ.21-кратният шампион в различни федерации и версии лежи от три дни, като информациите се промениха към лошо.Първоначално от агенцията, с която работи ветеранът, споделиха, че става въпрос за рутинни медицински изследвания. \"Няма основание за паника\", уточниха те.По-късно обаче излязоха с притеснително съобщение: \"Ние се нуждаем от вашите молитви, позитивна енергия и добри пожелания. Живата Легенда минава през сложни медицински процедури\". От агенцията не уточниха какви. От TMZ припомниха, че за последно са говорили с Рик през май и той е изглеждал добре. После легендата на кеча помагаше в предизборната кампания на своя приятел, който се кандидатира за кмет в Тенеси.", "date": "2017.08.14", "title": "Икона на кеча бере душа в болница"}
{"url": "https://offnews.bg/futbol/loko-plovdiv-zakotvi-tigrite-na-posledno-miasto-662821.html", "text": "Локо Пловдив победи с лекота 3:1 Витоша Бистрица у дома. \"Тигрите\" се закотвиха на последно място с една точица, докато \"смърфовете\" влязоха в топ 4. Повече от добре, като се има предвид напускането на Камбуров и скандалите.Двубоят започна перфектно за Локо, които откриха резултата още в четвъртата минута чрез Дино Мартинович. Той получи невероятен пас от от Димо Бакалов.Само пет минути по-късно обаче Витоша изравни. Стефан Христов - Келнера простреля от упор Илко Пиргов за 1:1 след центриране.Малко преди края обаче вратарят на \"Тигрите\" Мишо Иванов сбърка фатално и Умарбаев отбеляза за 2:1. Всичко беше решено при разбъркване след почивката. Дани Кики вкара от голлинията топката, която и без това влизаше след рикошет в защитник на гостите.След срещата треньорът Войн Войнов съобщи, че на проби е пристигнал френски нападател. Казва се Казанова и ще остане няколко дни.", "date": "2017.08.14", "title": "Локо Пловдив закотви \"Тигрите\" на последно място"}
{"url": "https://offnews.bg/politika/da-balgaria-nastoiava-angelkova-da-se-izvini-na-pochivashtite-na-ko-662803.html", "text": "Политически партии \"Да, България!“, Зелените и ДЕОС изразиха позиция по повод действията на министъра на туризма Николина Ангелкова и органите на МВР заради проверките на плаж Корал.\"Под предводителството на министърката се разгръща кампания на тормоз, избирателно и произволно прилагане на закона и медийно очерняне. Последните нелегитимни среднощни обиски превръщат тази кампания в откровена репресия и регрес към тоталитарните практики познати ни от времената на комунистическата милиция. Нещо напълно недопустимо в едно развито демократично общество\", пишат в позиция партиите.Според тях въпреки опитите на министър Ангелкова да се разграничи от последните ексцесии (на вицепремиера Валери Симеонов в Слънчев бряг), тя носи основна политическа отговорност за създалата се ситуация.\"За всички наблюдаващи казуса „Корал“ е ясно, че, за съжаление, в действията на общинските и централните власти не става дума за легитимна защита на частната собственост, интересите на инвеститорите и охрана на хигиенни и екологични норми – все приоритети, които ние високо ценим и напълно бихме подкрепили. Вместо това за пореден път управниците ни бранят едрите корупционни практики, довели до хищническото пропиляване на толкова много от нашето черноморско природно богатство. Достатъчно е да припомним обстоятелството, че община Царево е издала десетки строителни разрешения отнасящи се за територията зад плаж Корал, които са обявени за незаконни от съда на последна инстанция. Местната власт показва една престъпна упоритост, но министърът вместо да провери кой издава незаконни разрешителни за строеж, е тръгнала да проверява какво има в палатките на плажа и в гората\", смятат още от \"Да, България!\".В тази връзка от партията настояват министър Ангелкова да се извини за действията си и да понесе политическа отговорност за провала си, както и да се разследва и да се понесе отговорност за незаконните обиски на къмпиращите и понасяне на отговорност на ръководно ниво.", "date": "2017.08.14", "title": "\"Да, България\" настоява Ангелкова да се извини на почиващите на Корал"}
{"url": "https://offnews.bg/futbol/stoichkov-sabira-penevata-cheta-i-berbatov-v-stara-zagora-662820.html", "text": "Най-успешният български футболист Христо Стоичков обяви звездите в своя отбор за футболното шоу на 20 септември в Стара Загора. Неговият тим ще се изправи срещу легенди на Барселона за кефа на местната публика.Камата е призовал своите съотборници от САЩ '94 - Красимир Балъков, Йордан Лечков, Наско Сираков, Емил Костадинов,  Петър Хубчев, Даниел Боримиров, Бончо Генчев, Петър Михтарски. Те ще бъдат подкрепени от Димитър Бербатов и Мартин Петров.Ицо не е забравил местните любимци Мюмюн Кашмер и Васко Драголов. Треньорът на Берое Сашо Томаш също е на линия.Треньори на отбора ще бъдат Димитър Пенев и Христо Бонев, както и легендата на Берое Петко Петков.Интересът към шоуто е голям, очаква се стадионът под Аязмото да събере поне 10 000 зрители.", "date": "2017.08.14", "title": "Стоичков събира Пеневата чета и Бербатов в Стара Загора"}
{"url": "https://offnews.bg/politika/simeonov-glavochat-mozhe-da-torpilira-pravitelstvoto-662810.html", "text": "Тежки и непопулярни решения се задават за коалиционното правителство, призна в Бургас вицепремиерът Валери Симеонов. Проблемите са свързани със защитените зони и Натура 2000, каза Симеонов. Те са заложени още с подготовката ни за членство в ЕС, добави той и поясни, че България е приела ангажимента 34% от територията й да е защитена зона. Относно защитената зона „Калиакра“, Симеонов поясни, че ветрогенераторите са изградени в нарушение на зоната. Борбата сега била да се запазят не само перките, голф – игрищата, но и всички 600 обекта, определени за премахване.Целта била да се съборят по-малко обекти, да се намали вредният ефект и санкциите, добави той.Той добави, че случаят с Калиакра не е тежък, защото има малка частна собственост, почти нищо не е застроено. Според вицепремиера обаче ще са трудни решенията за другите зони, като буферната на природен парк „Рила“.Другите проблеми щели да възникнат с Пирин и лифтовете, с рестрикциите в Странджа, каза Симеонов.Той поясни, че тези наказателни процедури, които излизат непрекъснато, може да торпилират правителството и управлението.", "date": "2017.08.14", "title": "Симеонов: Главочът може да торпилира правителството"}
{"url": "https://offnews.bg/ikonomika/nankov-tol-taksite-shte-sa-dvojni-i-trojni-prez-uikenda-662806.html", "text": "От днес стартираме структурирането на държавна компания, която ще оперира тол системата, но няма да прекратим обществената поръчка за избор на изпълнител и двата процеса ще са паралелни. Ако успеем да класираме кандидат чрез обществената поръчка, ще продължим по стария ред. Това коментира във Варна министърът на регионалното развитие и благоустройството Николай Нанков. Той допълни, че трябва да има проектна компания, защото тя ще оперира и поддържа тол системата и ресурса, който тя ще генерира, и ще поддържа системата.Според министъра, чрез създаването на държавна компания ще се сложи край на всички „нездрави опити“ за обжалване, бламиране и саботиране на тол системата. Той напомни, че дори в мотивите по едно от решенията на ВАС, с което не се уважава подадена жалба, а се произнася в полза на възложителя, и в унисон с други решения на КЗК и ВАС, се говори за злоупотреба с право и шиканиране на процеса.Той обясни, че одиторската компания ще определи точния размер на пропуснатите ползи.Нанков обяви и че вече прокуратурата и ДАНС са сезирани за начина, по който последната жалба бе входирана – с пощенско клеймо от 26 май. Той уточни, че тя е постъпила в КЗК на 3 юли, когато ВАС се е произнесъл отново в полза на възложителя и е трябвало да бъдат отворени офертите.Той коментира, че когато тя стане факт, тези, които разрушават най-много и амортизират повече, ще плащат повече. С тол системата България ще се възползва от стратегическото си географско положение, за да може да се таксува адекватно, пропорционално и ефективно транзитният тежък трафик.Според регионалния министър трябва да бъде спряна несправедливата в момента практика тежкотоварни автомобили да преминават транзитно през България за 21 лв., докато в Сърбия цената на таксата за тежкотоварен автомобил достига до 180 лв.Той обясни, че независимо дали ще се направи от държавна компания или ще се довърши обществената поръчка, параметрите ще останат същите, като се предвижда срокът за внедряване на системата да бъде 7 месеца, след което около една година ще бъде периодът за оценка на ефективността и коригиране на евентуални дефекти.Очаква се стойността на системата да бъде около 200 млн. лв. В случай, че тя бъде изградена от държавна компания, финансирането ще бъде от държавния бюджет, като разходите ще бъдат възстановявани от бъдещите постъпления от тол таксата. Проектодоговорът по обществената поръчка за избор на изпълнител предвижда възстановяване на ресурса в срок от 3 години. Три или четири години ще бъде срокът и ако това се направи от държавна компания, като това ще стане окончателно ясно в етапа на реализирането на такава, стана ясно от думите на министъра.В отговор на въпрос за обхвата на системата Николай Нанков коментира, че преценката за това кои пътища да бъдат включени в нея ще подлежи на експертен дебат, след което ще бъде взето и политическо решение, но се очаква това да не са повече от 50-55% от републиканката пътна мрежа. Той изрази мнение, че тол системата трябва да включва на 100% магистралите и пътищата от I и II клас, докато тези от трети клас да бъдат изключени от нея.Министърът отбеляза още, че за пътищата извън обхвата на смесената система няма да се плащат и винетки и напомни, че тол такса ще заплащат само тежкотоварните превозни средства над 3,5 тона.Според думите на Нанков за отделните видове пътища ще има различно таксуване, като то ще бъде определено след решение на Министерския съвет.", "date": "2017.08.14", "title": "Нанков: Тол таксите ще са двойни и тройни през уикенда"}
{"url": "https://offnews.bg/leka-atletika/legendarniat-georgi-dimitrov-naj-golemiat-ni-uspeh-v-london-e-snimkat-662793.html", "text": "Георги Димитров - Корема винаги е интересен събеседник. Когато става дума за лека атлетика, треньорът, извел Йорданка Донкова до олимпийския връх, никога не спестява критиките си. Специалистът направи оценка на изминалото световно първенство пред OFFNews.сподели Димитров.", "date": "2017.08.14", "title": "Легендарният Георги Димитров: Най-големият ни успех в Лондон е снимката на Ивет с Болт"}
{"url": "https://offnews.bg/ot-vas/za-mechtite-i-varhovete-edno-spetcialno-patuvane-mezhdu-kom-i-emine-662800.html", "text": "Преди месец и половина - на 01.07.2017 г., започна едно приключение, за което трябва дълго да се говори.Ние, от , станахме част от една красива идея, осъществена чрез инициативата  и проекта \"Ком-Емине 2017\".С джипове, с колела, с щеки – обикаляли сме и офроуд пътищата, и малките пътеки, а понякога дори сме си пропрявяли такива. Моментите в планината са интимни, място, където всеки се докосва със самия себе си – без преструвки и предубеждения.Тези моменти те карат да се замислиш: Ами какво правят хората, които не могат да се качат в планината, които не могат да усетят тази връзка между човека и собствената му личност?За щастие, този въпрос си бяха задали и от \"Към Върха\", чиято цел е да помагат на деца и юноши с двигателни проблеми да достигат труднодостъпните, но и най-чисти и красиви места в България – планините.Последната им акция бе именно „Ком – Емине 2017“, която искаше да покаже Балкана на две деца с двигателни проблеми - Кристина Недялкова и Йоана Ковачева. Йоли е в инвалидна количка и страда от дистония, а Криси е с диагноза спина бифида. Организаторът беше Ники Герев. Той се свърза с нас, а ние веднага се съгласихме да помогнем на благородната кауза.Нашата главна цел беше обезпечаването при възникнали трудности и съдействие по време на адаптирания маршрут за нашите главни герои - Йоли и Криси. Нашият екипаж - добре подготвената Тойота за тежки приключения, Радо и аз /Вико/.С Ники се виждахме често, за да обсъждаме плана на пътуването, маршрута и хилядите предизвикателства и подробности, които стояха пред нас. От ден на ден, от среща на среща – ето че дойде първи юли и трябваше да потеглим към хижа Ком, където бе старта на приключението. Три джипа потеглихме - с много багаж, с много екипировка, но най-вече - с позитивна емоция.Ком ни посрещна. Силният вятър и приказните гледки засилваха емоциите. За Йоли това беше второ качване в планината. Първото отново бе организирано от \"Към Върха\". През цялото пътуване до нея бяха брат ѝ и майка ѝ. Диана е пример за сила и непоколебимост! А Денис е усмивката в трудностите и винаги е на една ръка разстояние.Криси пък е планинар. От печените планинари, въпреки че е на 14 години. Изкачила е повечето върхове в България и нищо не може да я спре. За тази заслуга имат нейните родители. Захари и Виктория са доброволци в Планинска Спасителна Служба - отряд Самоков. Ако ги срещнете /най-вероятно в планината/ още от първите думи ще разберете колко истински и сърдечни хора са. Етикет за човечност, доброта и дух, събрали се в перфектен синхрон в образа на дъщеря им...От тук нататък щяхме да се движим само на изток. Пред нас беше цялата Стара планина.Километрите минаваха, а времето беше горещо. Единият от джиповете реши да се предава. Опитахме се и с 6 ръце да му помогнем......но започна да прегрява и беше нужно да се преконфигурираме.Трябваше да намерим друг джип, за да продължим приключението и осъществяването на мечтите. И така екипажът и купонът в Тойотата се увеличиха.Кал, затъвания, реки, прекъснати пътища от паднали дървета - имаше от всичко!И всички бяха доволни. Когато попитах Криси за весел момент от пътуването ни, за който се сеща, тя ми отговори: На първи ред отляво надясно: Диди, Йоли и Денис. Щастливи, отпочинали след вчерашния ден и готови. А на първи-първи ред......Антон. Приятел на Ники. Пилот на пикапа. Майсторът на тънкия хумор и термостатите.Идеята на адаптираният маршрут включваше исторически обекти и паметници на културата.Поради мощният циклон, идващ от запад на изток, беше нужно да променим маршрута и да пропуснем връх Мургаш. Насочихме се към най-високата точка от пътуването - 2376 метра, връх Ботев. Захари, бащата на Криси, работи като метеоролог на връх Мусала. През цялото време проверяваше прогнозата и се чуваше с негови колеги, за да сме сигурни, че времето ще е благоприятно горе.За този ден планът ни беше да качим връх Ботев и да погледнем всичко, случващо се отвисоко. Пътят премина в бавено, но сигурно към осъществяването на още една мечта. Ежедневието оставаше в ниското.До 18:00 часа се очакваше стабилно време. После Ботево време...А ние не измервахме времето в часове или минути. То за нас минаваше в гледки на околните върхове - Юрушка Грамада, Безименен, Параджика, Русоватец, Голям Кадемлия.2376 метра. Връх Ботев с щастливите герои и техните майки.Всеки искаше да сподели емоциите, които изпитва. След приключението Йоли ни написа: \", допълни Йоли.По-късно трябваше да слизаме към ежедневието. Там Ники беше подготвил изненада на Йоли и Криси. Среща с параолимпийците, които имаха подготовка в Павел Баня.Ружди Ружди - олимпийска, световна и европейска титла в тласкането на гюле. Златен медалист от Рио и Лондон. Младеж с много воля и хъс да покаже, че няма невъзможни неща и с упоритост се постига всичко. А емоциите от срещата няма как да ги опишем, но са запечатани в снимка.На следващия ден преминахме през няколко забележителности по билото на Стара Планина. На километър под билото е най-величествената тракийска гробница - Голямата Косматка на Севт Трети.Бузлуджа обаче ни посрещна с лошо време. Мощни пориви, силен дъжд и типичната ситуация за Старопланинското било. Гледките, които по-късно се откриха между облаците, бяха приказни.Отправихме се към връх Шипка и паметника на свободата. Мястото, символизиращо героизма и непобедимия дух на българина.Гостоприемството, разказите и отношението на хората от музея създадоха истински запомнящ се момент. С общи усилия успяхме да преминем през всичките седем етажа и да станем част от повдига на великите войни, участвали в отбраната на връх Свети Никола.Заредени от срещата с историята и красотата на България, продължихме вечерта с игра на билярд и раздумка за следващия ден.На следващия ден посетихме Жеравна - световен архитектурен паметник с къщи на 300 години. Балкан, калдъръмени улички и дървени порти ни приютиха, за да погледнем историческата красота на това китно селце с безброй старопланински легенди. Щом споменем Жеравна, веднага се сещаме за Йордан Йовков - роден и вдъхновен от приказното селце, запазило се и до днес автентично. Потънал в мисли, Йовков ни посрещна в къщата музей. Малка, схлупена, с две малки стаи. Толкоз. Достатъчно за един голям белетрист.В този ден трябваше да стигнем до морето. Хайде обратно в джиповете!Гледахме на изток и търсехме с поглед голямото синьо.Накрая то ни посрещна.Ще видите истинска радост в следващите снимки. Не мога да опиша какви емоции ни връхлитаха насред спокойното море и чудесното време.Така нашето приключение приключи. С максимума от емоциите и връхлитащите ни вълни. Независимо от трудностите, успяхме да накараме децата да се почувстват по-силни и по-мотивирани. Знаем, че те вече мечтаят за новите предизвикателства. Вярваме, че са успели да вдъхнат кураж на всички хора с двигателни проблеми. Вярваме, че сме заразили с добро всеки прочел този пътепис.Благодарим на всички, които участваха и направиха реалност тази мечта.Гответе добрини, опитвайте се да сбъдвате мечти.", "date": "2017.08.14", "title": "За мечтите и върховете: Едно специално пътуване между Ком и Емине"}
{"url": "https://offnews.bg/112/arestuvaha-majkata-na-martvoto-novorodeno-v-pernik-662811.html", "text": "Полицията задържа майката на откритото в Перник мъртво бебе.Тя е на 20 години и е от Перник.За съпричастност към престъпното деяние се проверява и друго лице, съобщава пресцентърът на МВР.Сигналът за намерено тяло на новородено е подаден снощи около 19.50 ч.В района на квартал \"Тева\" в Перник е извършен оглед, тялото на бебето е откарано в Съдебна медицина – Перник за аутопсия.", "date": "2017.08.14", "title": "Арестуваха майката на мъртвото новородено в Перник"}
{"url": "https://offnews.bg/turizam/11-organizatcii-se-obiaviha-v-podkrepa-na-valeri-simeonov-za-slanchev-662813.html", "text": "11 организации, основно на бизнеса по морето, се обявиха категорично в подкрепа на действията на вицепремиера Валери Симеонов, чиито инспекции по заведенията в Слънчев бряг предизвикаха разнопосочни коментари.Според Национална асоциация \"Българско Черноморие\", Българска асоциация на собствениците в туризма, Българската асоциация на собствениците на земеделски земи, Национално сдружение за защита на собствениците на имоти, Сдружение \"Обединен селски район\", Гражданска коалиция „Природата за хората и регионите\", Инициативен комитет \"За опазване на природата в Шабленското Черноморие\", Инициативен комитет „Зелени урбанизирани територии\" – Пловдив, Сдружение на собствениците на земи от с. Емона, \"Иракли\" и с. Баня, Национално гражданско сдружение „Природата за хората\" и Независим обществен контрол усилията на Симеонов да се пребори с шумовата агресия по морето трябва да бъдат подкрепени.Предлагаме ви декларацията на 11-те организации в оригиналния правопис и пунктуация:", "date": "2017.08.14", "title": "11 организации се обявиха в подкрепа на Валери Симеонов за Слънчев бряг"}
{"url": "https://offnews.bg/112/romi-prebiha-rapara-itcaka-ms-zaradi-zabelezhka-za-silna-muzika-662817.html", "text": "Роми са пребили група от петима души в казанлъшкото село Дунавци. За това съобщи във фейсбук един от пострадалите Христо Захариев, който е известен и като рапъра Ицака МС.Агресията била провокирана от забележка за висока музика, обясни Захариев който работи във Великобритания.Според разказа му нападението било извършено от около 25 роми, които щурмували заведението с ножове и бутилки. Водача им бил известен като Калъо Тарзана.Рапърът вече си е извадил медицинско за побоя.МВР е задължало двама заподозрени за нападението.", "date": "2017.08.14", "title": "Роми пребиха рапъра Ицака МС заради забележка за силна музика"}
{"url": "https://offnews.bg/futbol/ronaldo-otnese-pet-macha-nakazanie-662815.html", "text": "Суперзвездата на Реал Мадрид Кристиано Роналдо e санкциониран да не играе 5 мача наказание заради случилото се снощи в първия мач срещу Барселона за Суперкупата на Испания, когато бе изгонен.Tова реши Дисциплинарният комитет към Кралската испанска футболна федерация. Футболистът е глобен и с 3000 евро, а неговият клуб с 1400, което разбира се няма никакво значение. Една от срещите е за двата жълти картона, а останалите 4 за бутането срещу рефера Рикардо де Бургос Бенгоечея, който е описал случилото се в доклада си. От значение е това, че Роналдо може да пропусне началото на сезона в първенството и да се върне на терена едва в средата на септември.Въпросните пет мача на мадридчани са срещу Депортиво Ла Коруня (гост), Валенсия (домакин), Леванте (домакин), Реал Сосиедад (гост) и Бетис (домакин).От Реал могат да обжалват, като от клуба изобщо не са съгласни с втория жълт картон на лидера си, като твърдят, че в ситуацията той е бил съборен от Самуел Юмтити.", "date": "2017.08.14", "title": "Роналдо отнесе пет мача наказание"}
{"url": "https://offnews.bg/futbol/kitajski-militcioner-kupi-sauthiamptan-662822.html", "text": "Саутхямптън обяви сделка с китайския милиардер Джишенг Гао и неговата фамилия. Азиатският магнат преговаря с английския елитен клуб от доста време и вече има сделка.Досегашният собственик на \"светците\" Катарина Либхер приветства новите инвеститори.  \"Доволна съм да да потвърдя, че сделката с новия партньор приключи\", каза дамата, \"След интензивна и плодотворна работа с фамилия Гао поемаме по път, който ще донесе радости на нашите фенове\", каза пищната дама.\"Днес е стартът на нова глава в историята ни. Господин Гао и неговата дъщеря Нели Гао, с която изградихме близко приятелство, споделят нашите амбиции и ценности\".Всъщност, китайците купуват 80 процента от Саутхямптън, който през последните години продава изключително успешно както свои юноши, така и чужденци, купени сравнително евтино. И Катарина ще вземе солиден кеш, без да споделя нищо за в бъдеще.Старите и новите собственици запазват изцяло мениджърския екип на директора Ралф Крюгър. Той ще продължи да управлява \"светците\".Гао прави своите милиарди от недвижими имоти. Още на 18 години той влиза във въоръжените сили на китайската милиция. Тя го обучава, включително за година и в японски университет. Гао има инвестиции и в китайски спортни клубове.", "date": "2017.08.14", "title": "Китайски милиционер купи Саутхямптън"}
{"url": "https://offnews.bg/obshtestvo/anketa-odobriavate-li-aktciite-na-valeri-simeonov-662802.html", "text": "В новата си анкета Ви питаме за мнението за акциите на вицепремиера Валери Симеонов срещу шумните нощни заведения по Черноморието, чиято кулминация бе . Очакваме Вашите отговори.", "date": "2017.08.14", "title": "Анкета: Одобрявате ли акциите на Валери Симеонов?"}
{"url": "https://offnews.bg/ikonomika/bivsh-amerikanski-gubernator-opitaha-se-da-zapushat-ustata-na-tcvetan-662818.html", "text": "В статия, озаглавена , бившият американски губернатор Бил Ричардсън обяснява защо грубото накърняване на човешките права на Цветан Василев от страна на българската държава е илюстрация на системната злоупотреба с власт на българската мафия.Резюме от материала е публикуван на страницата на банкера, който забегна от България след краха на КТБ.Ричардсън е ангажиран със защитата на Василев. Бившият губернатор на Ню Мексико се познава с българския банкер от времето, когато двамата са били в борда на Атлантическия съвет. Именно американският политик и неговата фондация имат правото и биха могли да задвижат случая по процедурата на международния закон.Ричардсън припомня случая „Магнитски“, който е убедил американските власти да приемат така наречения закон „Глобален Магнитски“, който дава право на американското правителство да санкционира корумпирани държавни чиновници, които нарушават човешките права по света.Според дипломата \"отмъстителни политически лидери в съдружие с предприемачи, които контролират медии и избират съдии, са организирали класически „корпоративен рейд“ по съветски модел, в опит да накарат Василев да замълчи“.Ричардсън отбелязва още, че неговият център има честта да подкрепи борбата за справедливост на Цветан Василев, тъй като той е посветил дипломатическата си кариера на борбата срещу корупцията и политическата репресия.Бившият губернатор обяснява странните схеми на взаимодействие между българската прокуратура и определени медии и подчертава, че смята, че обвинението срещу Цветан Василев е изфабрикувано.Според Ричардсън, американските власти ще се заинтересуват от корупцията в България и системното нарушаване на човешките права от страна на българските власти.Той разяснява, че двама държавни чиновници са изиграли ключова роля в очернянето на Василев. Това били медиен олигарх-народен представител, който е основен стратег на войната срещу Василев, обявена от държавата и главен прокурор, който непрекъснато злоупотребява с власт, за да изпълнява политически поръчки, като скалъпва обвинения и се координира с медиите на въпросния олигарх.", "date": "2017.08.14", "title": "Бивш американски губернатор: Опитаха се да запушат устата на Цветан Василев по съветски модел"}
{"url": "https://offnews.bg/leka-atletika/zheni-i-piene-predi-finala-provalili-bolt-video-662773.html", "text": "Суперзвездата на леката атлетика Юсейн Болт, който не крие, че е голям любител на купоните, се развихрил с огромно количество ром и коняк преди последното си състезание в кариерата, пише \"The Sun\".Във видеоклипа, който таблоидът публикува, се вижда как легендата в спринта се раздава на дансинга в къща в Западен Лондон дни преди финала на щафетата 4 по 100 метра на Световното първенство в Лондон.Приятел, който е присъствал на партито сподели: \"Той казваше \"Здравейте\" на всички и беше много, много игрив с жените. Видях го да целува едно от момичетата. Той беше там до 6 часа\".Всъщност, партито бе в чест на покойния състезател във високия скок Джърмейн Мейсън, който е приятел от детството на Болт в Ямайка.Легендата на леката атлетика бе част от групата, която пътуваше с коли и мотори в Кингстън във фаталната нощ. Джърмейн се удари челно, а Болт беше един от първите, които се опитаха да му помогнат.След това по време на погребението на Мейсън Светкавицата дори носеше ковчега му заедно с други спортисти - бившият футболист на Болтън - Рикардо Гарднър, както и Ян Гудисън, минал през Транмиър. Болт лично участва в изкопаването на гроба, каквато явно е традицията.", "date": "2017.08.14", "title": "Жени и пиене преди финала провалили Болт (видео)"}
{"url": "https://offnews.bg/zvezdi/zvezdi-hubava-muzika-i-spetcialna-iznenada-na-mezhdunarodnia-dzhaz-fe-662785.html", "text": "Това лято Международният джаз фестивал в Банско стана на 20 години. Един от гвоздеите в програмата на феста бе ежегодната специална вечеря, която Fibank (Първа инвестиционна банка) организира за свои клиенти, партньори и приятели. Множество известни личности се опитват да се доберат до покана за това събитие, което по мнение на гостите се е превърнало в едно от най-важните ВИП събития на лятото. Този август Fibank изненада своите клиенти с новината, че вечерята се превръща в стилен коктейл, заради легендарната британска група Мънго Джери, която забавлява гостите на банката. Сред гостите на събитието, което се състоя на 11 август в хотел Кемпински Гранд Арена Банско, се открояваха Ути Бъчваров, Красимира Кузманова и Димитър Кърнев от Д2. Атмосферата беше наситена с танци, джаз и свежия полъх на Пирин планина. За клиентите на ПИБ бяха осигурени ВИП рейсчета, които откараха гостите до площад „Никола Вапцаров“, където можеха да се насладят на изумителните изпълнения на Кенди Дъфлър. Партито продължи в пиано бар Sing Sing „Кемпински“ с още куп приятни изненади и музикални изпълнения.За джаз фест Банско 2017 пристигнаха над 30 различни групи и изпълнители. Музикалното събитие вече 15 години се осъществява с подкрепата на Fibank (Първа инвестиционна банка), която за поредна година бе генерален спонсор. За разлика от много други фестивали, непросъществували във времето поради липса на рекламодатели и финансова подкрепа, водещи рано или късно до фалит на организаторите, фестивалът в Банско се провежда без прекъсване вече 20 години.През настоящата 2017 година се навършват 100 години от рождението на Ела Фицджералд и специално по повода от Ню Йорк пристигна легендарната Пати Остин, която самата Ела е наричала своя достойна заместничка. Джаз фестът в Банско завърши с нейните вълшебни интерпретации под звездното небе в съботната вечер на 12 август.За поредна година феновете на джаза в България се радваха на безплатни концерти и за една седмица забравиха проблемите си благодарение на подкрепата и партньорството на Fibank (ПИБ). По мнение на всички присъствали този фестивал бе незабравимо преживяване за сетивата.", "date": "2017.08.14", "title": "Звезди, хубава музика и специална изненада на Международния джаз фестивал в Банско"}
{"url": "https://offnews.bg/obshtestvo/niama-postradali-balgari-pri-pozharite-v-gartcia-662808.html", "text": "Към 15.00 часа няма постъпила информация за пострадали български граждани в следствие на пожарите, разразили се в Гърция, съобщават от пресцентъра на МВнР.Към момента на територията на Гърция има 46 огнища на пожари, като най-засегнат е остров Закинтос. На остров Крит, в района на Иерапетра, горят горски масиви, маслинови дървета и оранжерии с цветя, но огънят е овладян частично. Горски масиви горят и в област Теспротия, на границата с Албания, но няма риск за жителите на района.Силен пожар бушува и в Каламос, Атика, където огнената стихия е достигнала и опожарила домове. По нареждане на полицията и противопожарната служба, движението на моторни превозни средства в района на Каламос, Атика, е спряно. Трафикът на превозни средства на входа на Капандриу и главната улица на Варнава до плажа е прекъснат, като движението се пренасочва към кръстовището на булевард Маркопулу с улица Агиу Апостолу.От миналата нощ в община Оропос, където се намира Каламос, е обявено извънредно положение.Министерството на външните работи препоръчва на българските граждани, пътуващи или пребиваващи в Гърция, да се информират предварително за актуалната обстановка, да избягват засегнатите райони и да спазват стриктно указанията на местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Атина: 00 30 6937 096 220", "date": "2017.08.14", "title": "Няма пострадали българи при пожарите в Гърция"}
{"url": "https://offnews.bg/psihologia/vlianieto-na-tcvetovete-i-polzvaneto-im-za-postigane-na-uspeh-662766.html", "text": "Светлината – това са видимите чрез очите ни електромагнитни вълни с диапазон на дължината от 380 до 760 нанометра. Светлината е естествено условие за живота на човека на Земята и е необходима за неговото здраве и жизнеспособност. А различните цветове са всъщност различни тонове на светлината. Цветовете са наш естествен ресурс. Ние ги използваме всеки ден, макар и несъзнателно.Още в древността хората са разбрали, че цветовете ни въздействат по различен начин. И ние самите определяме някои цветове като весели, радостни, празнични, а други като унили и мрачни. Цвета създава определена емоционална атмосфера, влияе на настроението, самочувствието и работоспособността. Но освен това цветът влияе и на физиологията. Например при една и съща температура на помещението на човек му е топло, ако стаята е в ярки топли цветове, и усеща студ, ако помещението е в студени синкави цветове.Прието е да делим цветовете на топли – жълто, оранжево, червено, пурпурно, и студени – синьо, зелено, виолетово. Един и същи цвят може да ни окаже както положително, така и отрицателно въздействие. Не бива да се прекалява с въздействието на който и да е цвят. Всичко трябва да се съобразява с целта, която искаме да постигнем, и нужното време за въздействие.ЧЕРВЕНОТози цвят има най-силно въздействие и се възприема най-бързо. Той е възбуждащ, топъл, активен, енергичен, активизира всички функции на организма, бързо увеличава мускулното напрежение, повишава кръвното налягане, ускорява дишането. Това е цветът на енергията, силата и живота. Червеното се асоциира с огън, кръв, страст, агресия, гняв, физическа сила, топлина, мъжественост, активност, оцеляване. Това е цветът на Първа чакра. Правилната работа на Първа чакра дава основата за нашия просперитет. Червения цвят създава чувство за безопасност, увереност, активност и дружелюбие. Помага да се справим с неприятностите. Формира лидерски качества.ОРАНЖЕВОКато комбинация от червено и жълто този цвят носи енергията на червеното и логичното мислене на жълтото. Оранжевият цвят е жизнерадостен, жив и динамичен. Действа стимулиращо и възбуждащо. Това е цветът на Втора чакра. Втора чакра в човешкото тяло е ключът към енергията за живот, емоциите, сексуалността и креативността.Оранжевото се асоциира с радостни емоции, ритъм, скорост, движение, чувственост, откритост, жизнерадост, общителност.ЖЪЛТОТова е най-светлият, лъчезарен и отморяващ цвят. Създава ведро настроение. Жълтото е символ на интелекта и логическото мислене. Това е цветът на Трета чакра. Трета чакра играе основополагаща роля в личностното развитие. Тя отговаря и за позитивната ни изява и имидж в обществото. Жълтият цвят ни тонизира и помага да възприемаме по лесно новите идеи, дава увереност в собствените сили. Благоприятства организацията и концентрацията на мисленето. Засилва волята ни. Жълтото се асоциира със слънцето, свободата, празникът, веселието, оптимизма, увереността, откритостта, самоуважението. Жълтото е цветът на приятелството.ЗЕЛЕНОЦветът на хармонията и равновесието, на универсалната любов, спокойствието и здравето. Той е основен лечебен цвят, защото стимулира растежа и възстановяването на тъканите. Това е цветът на Четвърта чакра. Четвърта чакра отговаря за способността ни да обичаме безусловно и да лекуваме.Зеленото е физиологически най-оптималният цвят, тъй като това е цветът на природата, т.е. на нашата биологична среда на съществуване. Зеленият цвят се асоциира с природата, живота, вярата, хармонията, добротата, почивката, мира, пролетта, младостта и жизнерадостта. Действа успокояващо, уравновесяващо и отпускащо.СИНЬОТова е цветът на креативността, а също и на вярата, на истината и разума. Свързва се с интелекта, честността и искреността и с умението да се говори. Това е цветът на Пета чакра. Пета чакра отговаря за способността ни да говорим и да бъдем чути; да казваме истината; да изразяваме себе си и да създаваме; да презентираме и продаваме с лекота.Синият цвят е отпускащ и успокояващ, добър е за размишления и медитации. Намалява мускулното напрежение, снижава кръвното налягане, успокоява пулса и забавя дишането. Помага ни да се свържем със самите себе си в тишина и спокойствие. Асоциира се с небето, вятъра, студа, чистотата, интелигентността, логиката, уважението, общителността, доверието, тактичността, разговора, хармонията.ИНДИГООсновната характеристика на този цвят е, че развива психическите способности. Това е цветът на Шеста чакра. Шеста чакра отговаря за нашите интелектуални способности, развитие на интуицията и потенциал за духовно осъзнаване.Този цвят изчиства мисленето, освобождава ни от тревоги и страхове, позволява ни да чуем вътрешния си глас и да вземем правилно решение. Това е цветът на интуицията. Свързва се с хипофизата, с така нареченото трето око. Индигото е добро за охлаждане, успокоение, възстановяване и защита. Този цвят се асоциира с мир, дълбочина, виждане, мъдрост, тишина, спокойствие. Свързва се още и с артистичност, вдъхновение, състрадание и чувствителност.ВИОЛЕТОВОТова е цветът на вдъхновението и е свойствен за лечителите и творческите личности. Виолетовият цвят ни помага да се свържем с нашата духовна същност. Това е цветът на Седма чакра. Тя отговаря за духовността, чистото съзнание, трансцедентността и единството с божественото.Виолетовият цвят обединява физическото тяло и разума, материалните и духовните ни потребности. Успокоява и в същото време зарежда с енергия. Свързва се с одухотвореност, нещо скъпо, кралско или мистериозно. Виолетовото се асоциира с мъдрост, духовност, мистика, власт, благосъстояние, сдържаност, проницателност, вдъхновение, артистичност и благородство. Този цвят уравновесява женската и мъжката енергия в човешкия организъм.Това са в общ вид най-характерните особености на въздействието на цветовете. Това познание е общодостъпно. Но ако искаме да реализираме наше съвсем конкретно желание, тези знания не са достатъчни. В такъв случай ни е необходимо конкретно съчетание от цветове, в определено съотношение помежду си, организирани в подходящата за целта форма.Картините действат на енергийно ниво чрез цветовете като електромагнитни вълни. Те се свързват с енергийната система на човека и я балансират и насочват в нужната посока.Цветът и формата създават определено вибрационно поле, което свързва човека с Общото Енерго-информационно поле. По този начин картината не само прави човека по-подходящ за своето желание, но и привлича на фино ниво нужните ресурси за реализацията на неговото желание.И разбира се, нищо не може да отмени действието във физическия свят. Но действие, което е подкрепено по този начин на енергийно ниво, дава съвсем други резултати.А сега да разгледаме картината „Успех” на ЕнерджиАрт и да видим какви цветове има в нея и с какво са свързани:Тя е дело на художника Нина Атанасова, разработила методологията „Осъществяване на желанията” за създаване на Трансформиращи енергийни картини. Създадените посредством тази методология произведения на изкуството зареждат с положителна енергия и помагат на човека, който ги притежава и работи с тях, да осъществи желанията си в конкретна сфера на дейност.Основния цвят е тъмносиньо – задълбочена мисловна дейност, връзка с интуицията, възможност за взимане на правилни решения, дълбоко спокойствие.Светлосиньо – добра комуникация, способност да изразявате и отстоявате своята истина, да сте убедителни и хладнокръвни.Зелено – хармония и баланс, здраве и добро отношение към хората и света, спокоен анализ на ситуацията.Жълто – правилни разсъждения, силна воля, радост, добро самочувствие, лидерски качества, способност да вземате правилни решения и да влияете на другите.Оранжево – жизнерадост, силна творческа и сексуална енергия, креативност, добро настроение, бързина на реакциите, смелост.Червено – активност, енергичност, увереност в себе си, лидерство, сила, и най-вече готовност за действие!Формите в тази картина са насочени нагоре и леко на дясно, приличат на цветя, имат някаква стабилна основа и като цяло ни дават усещането за постигане на нещо.Всичко това са цветови въздействия, които водят до успех. Важното в случая е, че тези въздействия са балансирани по правилен начин помежду си, за да можем да използваме синергичното им действие, което води до успех в наше съвсем конкретно намерение.", "date": "2017.08.14", "title": "Влиянието на цветовете и ползването им за постигане на успех"}
{"url": "https://offnews.bg/sviat/shefat-na-merk-podade-ostavka-kato-savetnik-na-tramp-sled-razmiritcite-662804.html", "text": "Главният изпълнителен директор на фармацевтичния концерн \"Мерк\" Кенет Фрейзиър подаде оставка от Американския съвет по предприемачество на президента Доналд Тръмп. Като причина той посочи \"нетолерантността и екстремизма\", съобщи Ройтерс, цитирана от БТА. При събирането на стотици бели националисти в Шарлътсвил, щата Вирджиния, през уикиенда избухна насилие, след като автомобил се вряза в група контрапротестиращи, причинявайки смъртта на поне един човек и ранявайки поне 10 души.Повод за ексцесиите е съдбата на паметника на генерал Робърт Лий, командвал армиите на южняците в Гражданската война през 19-и век. Властите решиха да премахнат статуята му, смятайки я за символ на робството, и така разгневиха националистите.Тръмп не осъди изрично крайната десница и заяви, че са били въвлечени \"много страни\", с което предизвика критики от целия политически спектър.\"Лидерът на Америка трябва да съблюдава фундаменталните ни възгледи, ясно отхвърляйки проявите на омраза, фанатизъм и групово превъзходство, които противоречат на американския идеал, че всички хора са създадени равни\", посочва Фрейзиър в туита, с който съобщи за оставката си.Няколко ръководители на водещи компании вече напуснаха различни консултативни съвети към Белия дом в знак на несъгласие с политиката на Тръмп. Сред тях са главният изпълнителен директор на \"Тесла\" Илон Мъск, шефът на \"Дисни\" Робърт Айгър и бившият ръководител на \"Юбър\" Травис Каланик.", "date": "2017.08.14", "title": "Шефът на Мерк подаде оставка като съветник на Тръмп след размириците в Шарлътсвил"}
{"url": "https://offnews.bg/analizi-i-komentari/za-malko-da-mi-razvalite-moreto-662756.html", "text": "За добро или за лошо почивката ми на къмпинг \"Корал\" съвпадна с ударните проверки на министрите Николина Ангелкова и Валери Симеонов по морето. Няма как да не сте чули за , , който краде ток, и . Аз също чух, но не по Фейсбук, а по старомодния начин - от уста на уста се предаваше мълвата, че инспектори и полицаи проверяват, гонят и стресират къмпингуващите в горичката зад плажа. Хората, които предпочитат къмпинга и палатките за своята почивка, ценят особено своята свобода. За тях бетонената джунгла на Созопол или Слънчев бряг е всичко, но не и хубав начин за ваканция. Чистият въздух, песента на щурци и доизгасващият пукащ огън са част от мелодията, на която те заспиват всяка вечер. Миналата седмица обаче тези хора се събудиха не с изгрева, а с проверки. Каква ирония само - бягаш от града, новините и \"говорещите глави\", ежедневно облъчващи ни от телевизора, обаче същите тези хора идват при теб, пред твоята палатка, може би да ти напомнят, че няма как да избягаш от тях. Като целеустремен за кръв досаден комар. Една от вечерите на плажа, докато си палехме огън и джангърехме на кухарки, някакъв пич дойде при нас и ни предупреди за акция - гонели хора, тарашили палатки. Помислихме, че го казва нарочно, защото може би му пречим да спи и иска да се махаме. На следващата сутрин приятели ми разказаха как видели тв екип да снима репортаж на плажа. Потърсихме ток (не от Васко, спокойно), заредихме телефоните и изгледахме репортажа. Видяхме няколко кадъра на пликчета и фасове на плажа, създаващи илюзията, че къмпингарите са най-големите прасета и гамени, отишли на този плаж, само за да го унищожат и замърсят. Лоши, лоши къмпингари!След този репортаж всички в кемпа говореха за това. С няколко компании коментирахме абсурда на всичко случващо се. Какъв кошмар само - на море и почивка да си говориш за Ангелкова и Валери Симеонов. Същата вечер, докато носихме дърва за плажния огън, хора ни молиха да не го палим, за да не викат отново полиция в къмпинга. И с това целта на властта явно е постигната - тотално психясване и насаждане на вина у невинни. Мога ли да къмпингувам на \"Корал\"?Отговорът е прост - никой не може да ме спре. Министерство на туризма от години бистри регламент за палатките и къмпингуването. Миналата година през месец март се проведе  с браншовици, представители на НПО-та, еколози и държавата. От тази среща излезе само, че къмпингуването и как да става то ще се обсъжда още три месеца. Времето мина, регламент няма, но гоненето продължава. Всяка година едно и също. А дали, ако съм на частен имот, могат да ме изгонят? Разбира се, че могат. Ако знаеха кое е частен имот и кое държавен горски фонд. Само че и това не се знае. Държавата се оказва безсилна в това да регламентира и контролира качествено нещата, но пък министри да гонят почиващи с полиция явно им се струва като добра идея. Ходенето посред нощите на вицепремиери и министри с полиция по време на акция носи определен емоционален заряд. Видяхме как Симеонов беше посрещнат в Слънчев бряг - с освирквания \"педал\" и \"оставка\", но той може би е свикнал на това покрай своя коалиционен партньор Волен Сидеров. Появяването на представители на изпълнителната власт на тези места не вдъхва никакъв респект, а само показва, че служби като МВР просто не функционират. Безсилие и нищо повече. ПР акция, обречена на провал.  В края на нашата почивка за жалост нямаше тв екип, който да снима как си събираме боклуците. За три фаса и една бутилка на земята обаче са първа линия. Никой не иска, а и не може, да заснеме как \"лошите\" къмпингари си помагат един на друг и споделят на практика всичко. Но и темата за споделянето е болезнена за властта. Хубавото на всичко е, че все пак огън на плажа горя, палатката остана до края, а морето ще ни чака там и догодина. А най-хубавото е, че плажът, морето, слънцето и луната ги е имало преди и ще ги има много след Валери Симеонов и Николина Ангелкова. За малко да ми развалите морето, но винаги има и следваща година. ", "date": "2017.08.14", "title": "За малко да ми развалите морето..."}
{"url": "https://offnews.bg/turizam/angelkova-se-razgranichi-ot-proverkite-na-valeri-simeonov-662787.html", "text": "Нашите проверки са самостоятелни и са свързани с управлението на плажовете. Нямат нищо общо с тези на вицепремиера Валери Симеонов. Това заяви министърът на туризма Николина Ангелкова във Варна. „Навсякъде се правят проверки за спазване на закона, но начините и методите им не бива да вредят на българския туризъм. Инспекциите, които се извършват от Министерството на туризма, са само на плажовете, не и по отношение на хората. И винаги са в светлата част на денонощието. Когато бъдат установени нарушения, се правят предписания, а след това има повторни инспекции и ако изискванията не са изпълнени, следват санкции“, допълни министър Ангелкова. Тя каза, че най-честите нарушения на плажовете са свързани с липса на спасители, това лято много по-малко нередности забелязваме с поставянето на допълнителни преместваеми обекти. До момента такива сме констатирали на три плажа, но при повторна проверка тези обекти са премахнати. Тази година обаче се натъкваме на нови нарушения спрямо миналия сезон, посочи министърът. Те са свързани с това, че на плажове, за които има приключила процедура за отдаване под наем, новият стопанин или не иска да подпише договора си, или не е допуснат от предишен наемател. По този начин ивиците остават неохраняеми, като държавата е длъжна да подсигури спасители и почистване, а в същото време на ивицата се извършва търговска дейност, което е недопустимо, коментира министър Ангелкова. Министерството на туризма е сигнализирало кметове и областни управители заведенията да бъдат затворени. Абсурдно е държавата да плаща почистване и водно спасяване, а някой на плажа да извършва нерегламентирано търговска дейност. Националните курорти са имиджът на българския туризъм и изключително много трябва да се внимава как представяме този имидж. Още в края на миналата година започна обсъждането в детайли на статута на националните курорти. Много важно е да се приеме архитектурната визия на курорта, да се обособят различни зони, за да се знае къде какви дейности може да се извършват. За мен е от голямо значение дейностите, които се извършват в курортите да бъдат регламентирани, за да гарантираме качество на туристическия продукт. Всички други еднократни, спорадични прояви водят по-скоро до негативно представяне на нашата страна като туристическа дестинация, коментира министър Ангелкова. ", "date": "2017.08.14", "title": "Ангелкова се разграничи от проверките на Валери Симеонов"}
{"url": "https://offnews.bg/bojni/bratia-zalozhiha-880-hiliadi-dolara-za-pobeda-na-mejuedar-662786.html", "text": "Американските бизнесмени Гевин и Джо Малуф заложиха 880 хиляди долара за победа на Флойд Мейуедър в боксовия мач с ирландеца Конър МакГрегър. Новината е на Assotiated Press.Братята извадиха кеша в South Point Casino в Лас Вегас. При успех те ще приберат печалба от 160 000 долара. Двамата вече обявиха, че ще ги дарят за благотворителност.\"Позвъних на своя брат и му казах, че сме длъжни да заложим на Флойд, защото не виждам как ще загуби. Нямам нищо против Конър. Добър е. Но Флойд е просто по-добрият\", обясни Гевин.Братята вече имат билети за боксовото шоу на 26 август в \"T-Mobile арена\", Лас Вегас. Двубоят ще е до 69 килограма, не се играе за титла. Просто сблъсък между непобеден боксьор и голямата звезда на ММА. Конър ще прибере около 75 милиона долара, като ще се отчете и на шефовете си в UFC. Американецът ще получи 100 милиона долара плюс процент от продажбите на кабелните оператори в САЩ.Семейство Малуф са бившия собственици на баскетболния Сакраменто Кингс. Те го продадоха преди 4 години за 534 милиона долара, което все още е най-голямата сделка в историята на НБА. Имат още куп бизнеси, включително и дялове в казина в Лас Вегас.", "date": "2017.08.14", "title": "Братя заложиха 880 хиляди долара за победа на Мейуедър"}
{"url": "https://offnews.bg/medii/aezh-nikolaj-barekov-si-pozvoliava-da-obviniava-zhurnalisti-v-svoite-662792.html", "text": "Политикът Николай Бареков, свързван с укриване на данъци и източване на милиони от КТБ, днес си позволява да обвинява журналисти в своите грехове. Това се казва в позиция на Асоциацията на европейските журналисти по повод атаката на новия политик в прокуратурата срещу свои бивши колеги.Евродепутатът е написал в профила си във Фейсбук, че е сезирал Главна прокуратура за „корупционни практики, укриване на доходи и пране на пари чрез закупуване на луксозни имоти“ от водещата в Нова тв Анна Цолова и подготвя подобни сигнали за водещите Антон Хекимян от БТВ, неговия продуцент Анна Тодорова и Виктор Николаев от Нова тв.От организацията обясняват, че съвсем наскоро от резюмето на обвинителния акт за източването на Корпоративна търговска банка стана ясно, че до Бареков и политическия му проект са стигнали над 25 милиона лева от фалиралата банка.Асоциацията на европейските журналисти – България смята, че би било изключително неуместно, ако институциите започнат да оказват натиск върху журналисти, вследствие на сигнали от лицето Николай Бареков. Преди да започне каквато и да била проверка, е необходимо е много внимателно да се прецени, доколко тези сигнали изобщо съдържат конкретни данни за нарушения. Далеч по-важна задача на компетентните органи би трябвало да бъде търсенето на отговорност от Бареков за щетите, нанесени на данъкоплатците чрез невнасяне на данъци и евентуалното получаване на неправомерни средства от фалиралата банка.", "date": "2017.08.14", "title": "АЕЖ: Николай Бареков си позволява да обвинява журналисти в своите грехове"}
{"url": "https://offnews.bg/politika/krum-zarkov-antikoruptcionniat-zakon-na-gerb-niama-da-proraboti-662791.html", "text": "Решихме да изготвим алтернатива на антикорупционния законопроект на правителството, защото предлаганото от ГЕРБ не става. Законът на ГЕРБ не отговаря на първоначално зададената цел, а именно ефективен орган за борба с корупцията.Това заяви зам.-председателят на „БСП за България” Крум Зарков. Той подчерта, че в закона на ГЕРБ има конфискации, декларации, конфликти на интереси, но почти няма корупция. „Защото корупция е престъпление, а то се бори с методите на наказателното право. В законопроекта на ГЕРБ няма наказателно право. За сметка на това са оплетени всевъзможни процедури. Ще се отнема от едни и същи органи имущество по гражданско-правен ред. Ще се установяват конфликт на интереси по административно-правен ред. Ще се дават становища и ще се проверяват декларации и същият този орган ще контролира и оперативна дейност на агенти или бивши агенти на ДАНС, които трябва да се слеят в него. Това не може да стане, защото най-сигурният начин да не проработи едно нещо е да го направиш невъзможно”, категоричен бе Зарков.„В законопроекта на ГЕРБ няма необходимите за един ефективен орган за борба с корупция гаранции за неговата независимост. Под благовидното наименование – ще го избира парламента в парламентарна република, всъщност означава, че ще го избира мнозинство. А мнозинството следва да бъде това, което да е подложено най-много на проверка и разследване. Разследването е ключовата разлика между нашия законопроект и този на ГЕРБ\", допълни той.„Ние предвиждаме орган, който да може да извършва разследване, реални проверки. Не когато констатира проверки, тепърва да пита някой, за да започне работа, а действително да проверява декларациите на политиците, да гледа за несъответствие в техните имущества. Когато има данни за нередности, да може да извършва разследване и да го води до край”, обясни Крум Зарков. Той добави, че вместо да е разпилян орган или сбор от несъвместими неща, Според Зарков, тази Агенция трябва да има най-висока степен на оперативна самостоятелност, за да може да се самосезира, да черпи и проверява информация и сигнали, като е второстепенен въпросът дали те са подписани.„Агенцията, която ще се базира на основа на това, което съществува в ДАНСу ще извършва работата си самостоятелно, но нейният председател трябва да се назначава от президента на републиката. В Конституцията ни, това е единствената институция, която е изведена над политическите страсти и злободневни борби, и нейният авторитет е единствено достатъчна гаранция затова председателят на Агенцията да работи самостоятелно. Вместо колективен орган, ние предлагаме ясно изразена отговорност на председателя, така че да се знае – кой човек отговаря в първо лице за борбата с корупцията в България”, категоричен бе Крум Зарков. Той обясни, че това не означава, че президентът ще ръководи оперативно Агенцията. По неговите думи са предвидени гаранции председателят на Агенцията да е самостоятелен в работата си и да е защитен от ясно определен мандат, който да не се подновява повече от един път. \"По отношение на гаранциите по правата на хората, спрямо работата на Агенцията се състоят от две неща\", поясни Зарков. „Първо тя ще може да работи само по определен кръг лица и второ само определен кръг от престъпления, а именно корупция по висшите и средните етажи на властта”, заключи народният представител. ", "date": "2017.08.14", "title": "Крум Зарков: Антикорупционният закон на ГЕРБ няма да проработи"}
{"url": "https://offnews.bg/ikonomika/115-600-palnoletni-nito-rabotiat-nito-tarsiat-rabota-662775.html", "text": "Заетостта у нас расте, а безработицата намалява през последната година, показват данните на НСИ за второто тримесечие на 2017 г. И все пак 115.6 хил. души в България от години нито работят, нито търсят работа. Те са т. нар. \"обезкуражени\", чиято издръжка, искат или не, поемат близките им, ако имат такива. Процентът им от всички икономически неактивни (1.296 млн.) е 8.9.Коефициентът на безработицата е 6.3%, с 1.7 на сто под отчетеното през второто тримесечие на 2016 г. Броят на безработните е намалял с 51.7 хил. души. Регистрирани в бюрата по труда остават 213.9 хил. 13.4% от всички безработни са висшисти, 48.8% - със средно образование, 37.8% - с основно или по-ниско.Повече от година без работа са 118.4 хил. души. Коефициентът на продължителна безработица е 3.5% и намалява с 1.4 процентни пункта спрямо второто тримесечие на 2016 г.36.2 хил., или 16.9%, от безработните търсят първа работа.През второто тримесечие на 2017 г. коефициентът на безработица за възрастовата група 15 - 29 навършени години е 9.5%, или с 1.4 процентни пункта по-нисък в сравнение с второто тримесечие на 2016 година. При мъжете коефициентът на безработица (15 - 29 навършени години) намалява с 2.6 процентни пункта и достига 10.1%, докато при жените нараства с 0.4 процентни пункта, достигайки 8.8%.Икономически ативни са 71.8% - с 2.4% повече спрямо година по-рано. Коефициентът на заетостта на населението пък се е увеличил с 3.5 процнтни пункта - до 67.2%.Работят приблизително 3 171 700 души, повечето от които са мъже - 1.681 млн. души. Процентът на заетите от населението над 15 г. е 52.2%. В сектора на услугите са заети 63.1%, в индустрията 29.4%, а в селското, горското и рибното стопанство - 7.4%.3.7% са работодатели, 7.4% - самостоятелно заети (без наети), 88.0% - наети, и 0.9% - неплатени семейни работници.2.127 млн. (76.2%) работят в частния сектор, а 664.5 хил. (23.8%) - в обществения.С временна работа са 141.7 хил., или 5.1% от наетите.Коефициентът на заетите до 29 г. е 42.6%, на тези от 20 до 64 г. - 71.7%. Заетите от 55 до 64 години са 570.6 хил., или 58.3% от населението в същата възрастова група и се увеличава с 3.5 процентни пункта за една година.", "date": "2017.08.14", "title": "115 600 пълнолетни нито работят, нито търсят работа"}
{"url": "https://offnews.bg/obshtestvo/arestuvaha-majkata-izostavila-bebeto-si-v-zapaden-park-662789.html", "text": "Арестуваха майката, която изостави 8-месечното си бебе в Западен парк.Тя е на 18 години, а в момента и е наложена мярка за неотклонение \"задържане под стража\" за 72 часа, съобщават от МВР, цитирани от \"Фокус\".На 11 август бебето бе открито в Западен парк. Медицинският преглед установи, че детето е в добро общо състояние и е гледано добре. На 12 август бе установена самоличността на родителите на детето. Бащата бе разпитан от органите на реда, но майката се укри. Вчера обаче е била намерена при нейна приятелка в ж. к. \"Овча купел\".Ю.В. е задържана в Трето РУ, а материалите по случая с изоставеното дете са внесени в прокуратурата, а тя ще бъде привлечена като обвиняема по чл. 182 от Наказателния кодекс за оставяне на малолетно без надзор и родителски грижи.", "date": "2017.08.14", "title": "Арестуваха майката, изоставила бебето си в Западен парк"}
{"url": "https://offnews.bg/politika/tcankov-kamak-vleze-v-prokuraturata-i-ne-mozhel-da-se-sravni-nito-sas-662788.html", "text": "Точно в 13 часа днес ГЕРБ внесе сигнал до главния прокурор за проекта Цанков камък. Сигналът е и за реализирането на проекта от тройната коалиция, и за финансирането му.  Точно в същия час започна и пресконференцията на БСП. Интересното обаче е, че ГЕРБ и БСП се следят буквално наживо, защото 7-8 минути, след като започна пресконференцията на ГЕРБ, те вече знаеха какво говори опозицията и вместо да разкажат за сигнала, те се занимаваха с лидера на партията Корнелия Нинова и предложението на БСП за Антикорупционния закон (това е темата, която в същия час се обсъждаше на брифинга на социалистите).\"Корнелия Нинова да каже дали антикорупционният орган трябва да се занимава и с Цанков камък\", каза Десислава Атанасова от ГЕРБ. А после мина по темата: “Ние нямаме необходимата експертиза, за да преценим дали от въвеждането в експлоатация на това съоръжение и този проект ще се изплати за колко време, за колко години. Експерти твърдят, че ще има отрицателна норма на възвращаемост и че изплащането му ще продължи стотици години. Цанков камък е въведен в експлоатация и само няколко години след това се налага ремонта му, а може да се окаже, че е опасен и за населението. Редно е да се направи задълбочена проверка, за да разбере цялото общество дали този проект, струващ 1 млрд. лева, е необходим и дали ще са нужни още средства за неговата експлоатация\", обясни Атанасова, като подчерта, че проектът е на тройната коалиция с министър на енергетиката Румен Овчаров и зам.-министър Корнелия Нинова. Другият представител на ГЕРБ Александър Ненков пък обясни, че проектът Цанков камък е рецидив и даде за пример с други проекти на тройната коалиция като АЕЦ Белене и мина Ораново и сравни Цанков камък със скандалите разтърсили ГЕРБ.  \"Това са проекти за милиарди - не става въпрос за суджуци, нито за някое сделка с НДК, тук става въпрос за милиарди левове, които идват от данъкоплатците\", каза Ненков и призова главният прокурор да подходи внимателно към сигнала на ГЕРБ.Ненков не пропусна да съобщи, че проектът Цанков камък е \"бездънна яма\" и струва 1.5 млрд. лева, а приходите му за миналата година са 15 млн.лв., а за тази година ще бъдат 10 млн.лв.ОТ БСП също следиха какво се изказват колегите им в паралелната пресконференция и отговориха на минутата. \"Не ми става ясно от ГЕРБ срещу кого внасят сигнала за Цанков камък. Стана ясно, че нямаме проблем с техническите характеристики на хидро-техническите съоръжения. По договор е ясно, че на 6-ата година язовирът трябва да се източи и да се огледа дъното. НЕК е обявило обществена поръчка за под 100 хил. лв. Представете си това огромно съоръжение и обществена поръчка за под 100 хил. лв. за пукнатини. Ремонтът на един плувен басейн е три пъти повече. Всичко останало защо се прави, питайте колегите от ГЕРБ“, заяви Кирил Добрев.", "date": "2017.08.14", "title": "Цанков камък влезе в прокуратурата и не можел да се сравни нито със Суджукгейт, нито с НДК"}
{"url": "https://offnews.bg/futbol/hero-obeshta-ludogoretc-shte-atakuva-kato-barsa-662794.html", "text": "Титла, участие в групите на Лига Европа и атакуващ футбол като на Барселона. Това са трите цели, които ще гони с Лудогорец новият треньор Димитър Димитров. Херо беше представен официално от спортния шеф Мето Томанов.“Доволен съм, че подписах договор с Лудогорец. Всички знаем какво е нивото на този клуб. Целта пред отбора е шампионската титла и участие в груповата фаза на Лига Европа.Отборът се нуждае от нови попълнения, за да може да бъде освежен. Ние ще търсим играчи в процес на работата.Судува не ме притеснява. Вярвам, че ще се представим на ниво и ще постигнем целта си. Под мое ръководство Лудогорец ще играе атакуващо.Аз съм привърженик на нападателния футбол. Не случайно симпатизирам на Барселона”, заяви Херо, мийто дебют е в сряда срещу литовския съперник в плейоф за влизане в Лига Европа..", "date": "2017.08.14", "title": "Херо обеща: Лудогорец ще атакува като Барса"}
{"url": "https://offnews.bg/drugi/shampion-po-golf-obezglavi-majka-si-662809.html", "text": "Истинска драма разтресе руския спорт. Шампионът на страната по голф Артьом Несторов беше задържан за убийството на собствената му майка.Новината съобщи ТАСС, като се позова на районен съд в Москва. \"В понеделник за два месеца е задържан Нестеров и е обвинен в умишлено убийство\", споделиха от институцията.Както уточнява руски сайт, убийството е направено по садистичен начин. Голфърът е обезглавил възрастната жена. После натоварил трупа в багажника и потеглил с автомобила извън града, за да прикрие зверството.За негов ужас се блъснал в дърво. Изпаднал в паника и позвънил на жена си с признание какви ги върши. Тя го издала веднага на полицията.Нестеров е майстор на спорта. През 2003 година става шампион на Русия. След края на кариерата открива собствена школа, в която обучава желаещи от всички възрасти.", "date": "2017.08.14", "title": "Шампион по голф обезглави майка си"}
{"url": "https://offnews.bg/politika/ahmed-dogan-pred-valeria-veleva-za-kakvo-da-me-arestuvat-662779.html", "text": "За какво да ме арестуват? За какво да ме разследват? Няма новини през лятото, коментира почетният председател на ДПС Ахмед Доган думи на шефа на Бюрото за контрол върху СРС-та Бойко Рашков по Нова тв. Тази сутрин Рашков заяви: \"Възражда се идеята за възобновяване на разследване на някои политически лица от ДПС, дори срещу лидер от ДПС\", отговаряйки на въпроса на водещата Ани Цолова дали са верни слуховете за разследване и дори арест на Ахмед Доган.Защо ме забъркват във всички проблеми на държавата, от пет години аз не съм в реалната политика, казва Доган пред главния редактор на Епицентър Валерия Велева. \"Не се занимавайте с мен!\", заявява още Доган.Той коментира лаконично и отнетия допуск до класифициррана информация на зам.-шефа на Бюрото за контрол върху използването на СРС-та Георги Гатев, за когото Бойко Рашков публично заяви, че е кандидатура на ДПС. \"От медиите научих за този отнет допуск, нямам нещо общо с това, Гатев е уважаван юрист и експерт\", каза Доган. Почетният лидер на ДПС отхвърли и версията, че има разногласия между него и депутата Делян Пеевски. \"И това не е вярно, както всичко, което напоследък се пише за мен!\", коментира Доган.  ", "date": "2017.08.14", "title": "Ахмед Доган пред Валерия Велева: За какво да ме арестуват?"}
{"url": "https://offnews.bg/vitc-na-denia/vitc-na-denia-14-avgust-662780.html", "text": "Валери Симеонов е постановил град Шумен да преосмисли името си. ", "date": "2017.08.14", "title": "Виц на деня: 14 август"}
{"url": "https://offnews.bg/leka-atletika/travmata-na-tihomir-ivanov-go-vadi-za-mesetc-662816.html", "text": "Талантът от прочутата плевенска школа Тихомир Иванов е получил разтежение трета степен по време на загрявката във финала в скока на височина на Световното първенство по лека атлетика в Лондон.23-годишният състезател получи травма в бедрото на отскачащия ляв крак преди финала снощи и приключи участието си след един опит на началната височина от 2.20 метра.Тази вечер десетият от Олимпийските игри в Рио де Жанейро през 2016-а и треньорът му Георги Гетов се завръщат в България, където ще започнат лечение. Очаква се Иванов да може да поднови тренировки след около месец.В същото време стана ясно, че единственото място на българския тим в осмица на Световното първенство нареди стрната ни на 59-о място на шампионата.Мирела Демирева се класира седма в скока на височина и донесе 2 точки за отборното подреждане. На същата 59-а позиция са Британските вирджински острови, Таджикистан, Перу, Замбия и Гренада.Абсолютен шампион е тимът на САЩ, който е с 10 златни медала, 11 сребърни и 9 бронзови в Лондон. Американците имат и още 21 места в Топ 8.Лидерът по отличия от първенството в Пекин 2015 - Кения сега е на второ място с 5 титли, 2 сребърни и 4 бронзови отличия. Домакините от Великобритания спечелиха шест отличия, две от които златни, три втори места и едно трето.", "date": "2017.08.14", "title": "Травмата на Тихомир Иванов го вади за месец"}
{"url": "https://offnews.bg/futbol/iskat-12-macha-nakazanie-za-ronaldo-662753.html", "text": "Суперзвездата на Реал Мадрид Кристиано Роналдо e застрашен да пропусне 13 мача заради изгонването cи в пъpвия мач c Барселона (3:1) от двубоя за Суперкупата на Испания. Португалецът получи два жълти картона в края на срещата, вторият от които за симулация.След това нападателят бутна съдията Рикардо де Бургос Бенгоечея. Заради тази постъпка той може да бъде наказан между 4 и 12 мача, като заради самия червен картон ще пропусне още един двубой, пише \"Марка\".Машината за голове на Реал Мадрид се превърна в централна фигура при победата на \"белия балет\" на \"Камп Ноу\". От клуба ще подадат жалба срещу втория жълт картон на португалеца.Нападателят влезе влезе в полезрението на зрителите копирайки начина, по който Лионел Меси отпразнува победния си гол за Барселона в \"Ел Класико\" на \"Сантиаго Бернабеу\" през миналия сезон в Ла Лига.В неделя вечерта CR7 се появи в игра през второто полувреме в първата среща за Суперкупата на Испания и отбеляза красив гол за 1:2 малко преди да получи втори жълт картон в двубоя на \"Камп Ноу\".След попадението си Кристиано опъна фланелката си във въздуха по същия начин, по който Меси го бе сторил на \"Бернабеу\" по-рано тази година.Реваншът на стадион \"Сантяго Бернабеу\" ще се играе в сряда срещу четвъртък от 00:00 часа.", "date": "2017.08.14", "title": "Искат 12 мача наказание за Роналдо"}
{"url": "https://offnews.bg/obshtestvo/zapochva-nov-speshen-priem-na-studenti-v-tri-meditcinski-spetcialnosti-662748.html", "text": "Министерският съвет да разреши допълнителен прием в два университета за три медицински специалности още тази година предлага министърът на образованието Красимир Вълчев. Той е внесъл за обсъждане проект за промени в решение 236 на МС от 27 април, което урежда приема във висшите училища за академичната 2017/2018 г.Искането за допълнителния прием първоначално е постъпило в МОН от Министерството на здравеопазването и въпросните две висши училища - Медицински университет - Плевен и Югозападен университет \"Неофит Рилски\" - Благоевград.Става въпрос за повече бройки по държавна поръчка в специалностите \"Фармация\" (в МУ-Плевен), \"Медицинска сестра\" и \"Акушерка\" (в ЮЗУ).\"По този начин ще се удовлетворят големият недостиг и увеличеното търсене на медицински сестри и акушерки в съответните региони и страната\", пише в мотивите си министърът.Бройките за \"Фармация\" в МУ-Плевен се увеличават с 15 - от 29 на 44.\"Основните мотиви за определяне на допълнителен прием за специалността „Фармация\" в Медицинския университет - Плевен са свързани с националните и регионалните стратегически задачи за развитието на здравеопазването и фармацевтичните грижи\", се казва още в становището на Вълчев.С промяната общият брой за първокурсници през 2017/2018 г. се увеличава ог 408 на 423 души.В Югозападния университет местата за прием на студенти в специалността \"Акушерка\" се увеличават от 8 на 18, а в \"Медицинска сестра\" - от 10 на 24. Общият прием там се увеличава от 2 244 на 2 268 бройки.Мотивирайки предложението си, министърът се позовава и на , която разрешава на университетите, получили положителна оценка на проектите си за програмна акредитация да имат право да обучават в съответните специалности до 30% от капацитета си, а да започнат прием според 100% от капацитета при получаване на програмната акредитация.", "date": "2017.08.14", "title": "Започва нов спешен прием на студенти в три медицински специалности"}
{"url": "https://offnews.bg/ikonomika/startira-remontat-na-14-km-ot-patia-dobrich-kardam-662758.html", "text": "Стартира ремонтът на 14 км от пътя Добрич – Кардам, който е една от основните пътни артерии между двете съседни области, съобщи АПИ.Основният ремонт на второкласния път се финансира от ОП „Региони в растеж“ 2014-2020 г. чрез Европейския фонд за регионално развитие. Със средства от ОППР ще се рехабилитират близо 30 км от пътя Варна - Добрич. В средата на юни започна ремонтът на 15,5 км от второкласния път, които са в лот 4, а днес и на още 14 км, включени в лот 5, обясни шефът на Агенцията инж. Дончо Атанасов. В рамките на една година основно ще ремонтираме над 40 км от пътя Варна - Добрич. Близо 30 км ще се финансират от ОПРР, а останалите ще са от бюджета на АПИ, обясни инж. Атанасов.Отсечката, която ще се ремонтира, започва след разклона за с. Стефаново и е до кръговото кръстовище на Околовръстния път на Добрич и пътя за село Паскалево. Предвиден е ремонт на обходния път на Добрич, както и на 6 големи съоръжения - мост при 49-ти километър, на пътен възел „Сердика“, където се пресичат пътя Варна - Добрич и третокласният път за село Победа. Срокът за изпълнение на строителните дейности е 15 месеца. Второкласният път е най-кратката връзка между Румъния и курортите по българското Черноморие и свързва Добрич и Варна. Изпълнител на проекта лот 5 е „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор ще се осъществява от фирма „Трафик холдинг“ ЕООД. Техният договор е за 382 200 лв. с ДДС. Авторският надзор ще е на „Трансконсулт-22“ ООД. Договорът им е за 5 621,94 лв. с ДДС.Общата стойност на проекта BG16RFOP001-7.001-0005, Лот 5 „Път ІІ-29 Добрич – Кардам от км 38+100.31 до км 52+168.81 с обща дължина 14,069 км, област Добрич“ е 14 553 532.58 лв. с ДДС. Финансирането от Европейския съюз е 85% - 12 370 502,69 лв. с ДДС. Националното съфинансиране е 15% - 2 183 029,89 лв. с ДДС.", "date": "2017.08.14", "title": "Стартира ремонтът на 14 км от пътя Добрич - Кардам"}
{"url": "https://offnews.bg/sviat/18-ubiti-pri-atentat-v-turski-restorant-v-burkina-faso-662762.html", "text": "Най-малко 18 души са убити и 10 са ранени при атентат в турския ресторант \"Азиз Истанбул\" в столицата на Буркина Фасо Уагадугу. Предполагаеми ислямски екстремисти откриха огън в ресторанта късно снощи.Според представител на полицията трима или четирима нападатели пристигнали пред ресторанта с мотоциклети и започнали да стрелят безразборно по тълпата от многобройни посетители. Сред убитите има поне един французин и един турчин. Сред ранените също има един турски гражданин, съобщи Асошиейтед прес, цитирана от БТА. Това е втората атака срещу заведение, популярно сред чужденци, в столицата Уагадугу през последните две години.През януари 2016 г. при атака срещу друг кафе-ресторант бяха убити 30 души. Тогавашните трима нападатели бяха чужденци, както твърди \"Ал Каида в ислямски Магреб\", която пое отговорност за нападението заедно с джихадистката групировка Ал Мурабитун.Западноафриканската страна, която е една от най-бедните в света, граничи с Мали, където отдавна действат ислямски екстремисти. Северният граничен район сега е твърдина на местен радикализиран проповедник - Ибрахим Малам Дике, който пое отговорност за кървави атаки напоследък срещу военни и полицаи. Неговата групировка Ансар ул Ислам се смята за терористична от правителството на Буркина Фасо.", "date": "2017.08.14", "title": "18 убити при атентат в турски ресторант в Буркина Фасо"}
{"url": "https://offnews.bg/nashite-avtori/iz-delnitcite-na-edin-lud-7-11-avgust-662760.html", "text": "Понеделник, 7 августУчени от университета в Мелбърн установили, че хората над 40 г. имат по-добри резултати от дейността си, когато работят само три дни седмично. Според проф. Колин Маккензи, преработването може да нанесе повече вреда на мозъчната дейност, отколкото отсъствието на работа.Затова, братя, тази седмица ще опитам на тридневна, пък вие ще кажете по-добре ли е. Искам да ме разберете правилно, правя го заради вас, а не защото ме мързи.Посланик Рубин за опита на Цветан Василев да търси защита по закона „Магнитски“: „Сигурен съм, че президент Тръмп е добре информиран по въпроса. Да, ние сме наясно с този случай. Това обаче е правен казус, затова аз не мога да го коментирам. По него трябва да се произнесат съдебните органи тук и в Америка.“Тук, но и в Америка! Казвам ви го, понеже вестниците на медийния империалист го интерпретираха като отказ на САЩ да се занимават с нашия банкстер.Но като цяло оптимизмът в случая не е оправдан. На Борисов и Цацаров няма да им се случи нищо. За Пеевски не сме единодушен. За него доста хора наддават. Но другите две Шишита са законно избрани представители на държавата. И няма сега да разваляме добрите българо-американски отношения заради едната корупция. Че къде нема корупция? СИМО (разбирай ЦРУ) знае за Борисов толкова, колкото десет като Василев не могат да разкажат. Но Борисов не е проблем на американците. Борисов си е проблем на българите. И щом българите си го искат и го търпят… Така, де, не е ли така?!Много обичаме да ни освобождават, даже и демократите сред нас все чакат друг да им направи демокрацията. Да, де, ама за американците понятието „освобождение“ е непонятно. Помня преди години на една открита лекция доц. Жоро Гунев, тогава преподавател в ИФ на СУ, показа карта на САЩ. И на териториите, където днес са щатите Калифорния и Ню Мексико, пишеше: „Завоювани през 1850 г.“ Руснаците например щяха да напишат освободени през 1850 г.Казионни медии пробутват версията, че Бойко от два месеца знаел, че Василев ще сезира САЩ по закона Магнитски. Тогава остава загадка защо „графинята с изменено лице тичаше към езерото“. Щото други медии пък съобщиха, че след като излязла новината в американския сайт, Цацата изприпкал до Евксиновград да се съветва с Бойчето какво да правят, щото какъвто се е задал дълъг, ако е и дебел…Направих справка и с хороскопа на Лещански. Работите за Борисов не са еднозначни. „Разполагате със значителен шанс да укрепите позициите си, но и с такъв да ги разклатите непоправимо.“Но пък при Цацаров няма проблеми. За Везни пише: „Напредък“. „Една част окончателно се разделят с негативен период, за да преминат към цикъл на стабилност, а други се устройват превъзходно.“Да ви кажа честно, и звездите не знаят какво ще стане.Пък Тетка Цачева какво рекла… С едно изречение се разголи напълно. „България и САЩ, вика, за момента не разполагат със законови мерки, които да забранят на американските власти да проведат разследване за Цветан Василев по закона „Магнитски”. Колко непосредствено си признава, че първата ѝ мисъл е била дали може да не може. За съжаление не може. Забелязал сме, че такава непосредственост се наблюдава само при пълна посредственост.Министърът на образованието Вълчев вика, че в края на мандата на правителството учителите щели да получават 1600-1700 лв. и то чисти. Което, ако не бъркам, превръща учителите в съсловие, което е силно мотивирано да види края на мандата колкото се може по-скоро. Между другото, в предизборната програма на ГЕРБ доста добрини бяха обвързани с края на мандата. Тъй че всички сме заинтересовани да ускорим този край. Не ли?През юни средната нетна заплата в Румъния е нараснала с 14,5% спрямо същия месец на предходната година. 15%! И то сега, а не в края на мандата.В Девня, пред руините на фалиралия завод \"Полимери\", Борисов получил вдъхновение и поискал антикорупционното звено, което ще се създаде по новия закон, да разследва \"разбойническата приватизация\": \"Всичко в завод \"Полимери\" е разграбено и унищожено, а пък собствениците имат мерцедеси \"Майбах\" и ни дават оценка\", заяви той, визирайки одиозните Баневи.Кметът на София Бойко Борисов лично бракосъчета Евгения Генчева и Николай Банев. Кумовете Димитър Барбуков и Весела Барбукова получиха като подарък от младоженците червено \"Ферари\".Банев се обиди и написа отворено писмо до премиера, в което по точки описва как държавата го е фалирала: Не му дали трасе за жизнено важен газопровод, премахнали му ЖП връзката с националната мрежа, НЕК го ебавал с тока, лично Борисов забранил ББР да му отпусне кредит за модернизация, а накрая съдът го обявил в несъстоятелност за едни мижави 33 хил. лв.С една дума и тоя плаче за закона Магнитски. Което ме подсеща нещо. Глобалният закон Магнитски дали може да се приложи за цели народи. Щото нашият случай май е такъв…Вторник, 8 августПочивам по препоръка на учените от университета в Мелбърн.Сряда, 9 августБорисов събра заинтересованите страни по драмата „Калиакра“ и обеща справедливост за всички. Нареди на Нено Димов: „Започвате от днес-утре по плана, залив по залив... Там на място, не офиси, служителите ще закараш там и нива по нива, бостан по бостан…“Страхотна идея, артък даже!Да ви кажа как ще се претвори на практика. Чий е този бостан? На Суджука. Добре, да строи. Чия е тази нива? На Краси Гергов. Добре, да строи. Тимаджиите – да строят! И т.н. Да не мислите, че ще седне някой да брои по колко пилета гнездят във всяка нива? Да, бе!В „Сега“ се подбъзикват с президента Радев. По-точно с начина, по който гледа министър Захариева. И написали над снимката, че на тоя поглед трябва да му се направи балистична експертиза.Леле, като гракнаха феновете (троловете) на Радев из мрежата… „Сега“ станал жълт, даже кафяв. Ама хич не ги интересува, че е на таш… пардон, майтапчийската страница.А погледът наистина е интересен. То не е поглед, а направо проектил, както казват криминалистите. Но не е задължително да е сексуално ангажиран. Може да е и нещо съвсем невинно. Може да проверява дали министърката е със сутиен. Щото има малко кофти опит от снимки с жени без сутиен… А може да е дори още по-невинно: „Я, коланчето ѝ е същия цвят като връзката ми…“ Всичко може да е. Обаче след Първанов хората веднага си мислят най-лошото.Нека да му е за обеца на ухото. Един президент е длъжен да гледа къде гледа щото хората го гледат.Пенсиите, внимавайте като си играете на детските площадки. Живеете във враждебен свят, ейджистки! Една баба в Хасково завела внучето да се полюшка на люлките. Обаче и на нея и се прилюшкало и седнала и тя барабар баба с децата. Е, да, ама люлката не е оразмерена за стари баби. И станало като в поговорката - да би мирно седяло, не би по задник падало. Пак ще кажа, тялото и душата остаряват с различна скорост. Тя душата комай изобщо не остарява. Все ѝ се струва, че е на 20…Трябва да се остарява внимателно. Вижте ме мене, не съм трепнал от 10 години. Все едно времето минава покрай мен. Това им е хубавото на дигиталните снимки. Ако беше на хартия, щеше да пожълтее, да се измачка, да се изгуби, не дай, Боже. А дигиталната си седи една и съща векове. Мен чак векове не ме интересуват, де…Братя от последната възраст, имам задача за вас. То дори не е задача, а „морален императив“. Не знам дали е от жегата или е по политико-социални причини, но трети случай на гол човек по улиците. Миналата седмица двама мъже в София, сега гола блондинка в Бургас. Май тръгва някаква мода ли, революция ли… Не е било виц, ей, а самата истина - каквато и революция да се зададе, вие все сте без оръжие. Но пък, от друга страна, точно в това може да се крие вашата сила. Хрумва ми, че, ако искате да прекратите тия мискинлъци, трябва спешно и вие да тръгнете голи по улиците. Наистина голи, не като сега… Появата ви в такъв каяфет ще наложи бързо преосмисляне на естетиката на голото тяло. Спомнете си преди няколко години, когато пуснаха снимката на голата Марта Вачкова, какъв сериозен удар се нанесе на нудизма в България. А вие сте способни направо да го довършите. Просто малко самочувствие ви липсва само.„Сега“: „Равносметката от \"безплатното\" саниране - по милион лева за блок.“ Санирани са 515 блока, около 30 000 апартамента, в които живеят точно 62 252 щастливи обитатели. Това било записано в междинен отчет на министър Нанков за напредъка по програмата за енергийна ефективност. От документа става ясно, че средният разход за саниране на стар панелен блок е 1.06 млн. лева.А темата с качеството нема изобщо да я захващаме. Дано не мине некой ашъм, като в Севлиево, а преди това и в Благоевград...За един милион може да се построи един цял блок до шпакловка и замазка. Айде, да кажем, че малко се изхвърляме, но съвсем малко. В никакъв случай като Бойко. Затова смятаме, че щастливците са повече от 62 252 души. Така, де, тия, дето са взели наддадените кинти да не би да са нещастни? Разликата между 32-35 лв. на квадрат на свободния пазар и 300 лв. на квадрат на несвободния дава възможност много хора да станат щастливи.Ново двайсет. Всъщност, не е ново. Поредното доказателство, че Пеефски арендува „Атака“. От „Капитал“ научили, че в документите си за конкурса за шеф на БНТ Емил Кошлуков е записал, че през последната година е бил програмен директор на телевизия \"Алфа\" на Сидеров. Колегите с основание допускат, че може и да не е бил, а да са му дали бележка, за да събере изискуемия стаж от 5 г. Демек, Сидеров прави услуга на Пеефски да овладее БНТ. Сефте. Но в случая говорим за Кошлуков. И за една шайка набедени интелектуалци, тарикати, които обслужват всеки, който плаща. Не ги е гнус нито от Сидеров, нито от Пеефски, нито от Бареков, нито от Яне Янев. Да посоча ли имена? Е, стига, де, да не би да ги забравихте? Ама водете си бележки, бе! Щото като мине малко време те пак ще са на първата линия на моралния фронт. Специално за Кошлуков ми се ще да знам преди 89 г. ли е бил подставено лице или след това. Не че има значение, но просто за летописа…Четвъртък, 10 августПочивка с цел повишаване на производителността и качеството на продукцията. Междувременно консумирам умерено. (По-надолу ще разберете защо.)Петък, 11 августНа заседание на МС зам.-министърът на финансите Ананиев докладвал, че излишъкът е вече около 2 млрд. лв. Което дава повод на премиера Борисов да обобщи: „В момента, в който има стабилност, когато координираме действията на всички приходни агенции, службите, прокуратурата… идват и резултатите.“Ще се отклоня за момент и ще ви занимая с една изключителна проява на чувство за хумор от страна на вътрешния министър Радев. Изключителна като за милиционер, де, не изобщо. Вика за телефонните измамници: \"Аз лично не мога, така, да проумея как толкова хора се връзват на тези измамници. Даже си говорехме с колегите - абе, да ги издирим и да ги вземем на работа тука, щом успяват така психологически да убедят възрастни хора, хора с опит, така, мъдри хора, да си дадат парите.\"В първия момент си помислих, че под „колегите“ разбира милиционерите. Но после си дадох сметка, че става дума за колегите министри. Явно само с телевизионни и вестникарски измамници не става работата. Все се намира по някой, който да развали номера.Проф. Христина Вучева например разваля номера с излишъка. Чиста реклама, вика. „Смущаващо е, пише проф. Вучева, че при предвидени общо 2.078 млрд. лева капиталови разходи към полугодието се изпълняват едва 180 млн. лв. В официалното съобщение на МФ няма коментар за това.“ Няма как да има. Защото в капиталовите разходи е скрит бъдещият излишък. Просто като леща. Планираш огромни капиталови разходи без да казваш за какво и после ги икономисваш и те ти излишък. „Може да предположим, пише деликатно проф. Вучева, че сумата е нещо като резерв на правителството и не е свързана с конкретни проекти и намерения за действителни разходи.“И още нещо важно: „Хвалбите за големи успехи в борбата с контрабандата не се потвърждават от постигнатото през първите шест месеца. От акцизи към 30 юни са събрани само 45% от определеното в Закона за бюджета.“Което в пари било дупка от 300 млн.Дето викат на село, местят си го от единия крачол в другия и разчитат на това, че сме толкова прости, че няма да разберем. И ние обикновено не разбираме. И така ни лъготели от 2009 година насам.Пенсиите, поне вие се интересувайте, бе! Обикновено в излишъка крият коледните ви добавки!Госпожа Донка Ботева пише във ФБ с много болка и носталгия за времената, когато беше престижно, като отидеш някъде на гости, първо да ти покажат библиотеката. „Коментирахме ново закупените книги, обсъждахме авторите и си мечтаехме да ги притежаваме и ние... стояхме захласнати и четяхме заглавията и въздишахме....А сега, като посетиш някой дом и не откриваш нито една книга...“Не знам. И е така, и не е така. При социализъма верно много книги се купуваха. Дали всички ги четяха е отделен въпрос. Имахме един такъв случай. Един се залюби с една мома. Отиде дома ѝ, запозна се с родителите ѝ. Беше много впечатлен от библиотеката. Цялата класика, вика, събрана на едно място. И я взе, въпреки че беше малко грозновата. Даже не малко. После разбра, че да купуваш книги и да четеш книги са различни работи. Момата излезе проста като гъдулка…Освен да купуваш и да четеш, има и трето - да ги разбереш. Поколенията, които извършиха прехода в България, хората, които все още са активните в политиката и управлението, са образовани и социализирани точно в тоя „книжен“ период. И кел файда… Ама ще кажете, че тия точно не са чели. Още по-зле. Значи, за да станеш нещо в тоя живот, не трябва много да си чел.С една дума, поколебан съм, братя, за четенето. Дълбоко поколебан. Което не означава, че трябва да спрете да четете. Не, четете си, щом ви влече. Но не си въобразявайте, че това ви дава някакво предимство в живота. В Библията още е казано – четящите трупат печал, нечетящите – печалба.„24 часа“ съобщава, че Клиниката по изгаряния в Пигоров била пълна с пострадали при варене на ракия. „Освен изгорени от заливане с вряла ракия има и пострадали при разпалване на казана. То по традиция се прави с изливане на ракия върху дървата.“Д-р Филипов, който си е писал дисертацията по политически науки под казана, е единодушен, че в случая се сблъскваме с тотално невежество. Първо, няма понятие като „вряла ракия“. Това, което ври в казана, е „материал“ (джибри). То се нагрява, изпаренията преминават през една серпентина дълга 10-15 метра, която се охлажда непрекъснато със студена вода. И долу от чучура изтича тънка струйка ракия със стайна температура. Наистина може да те изгори в началото, но само вътрешно. Щото тръгва почти чист спирт. Другата простотия е, дето си разпалвали казана с ракия. Когато се разпалва казана още няма ракия, бе, алоу! Разбира се, някои си носят по малко от ланшната, най-много едно лимонджийско шише, колко да почнат, докато чакат. Да те видят, че лискаш отлежала ракия да палиш казана, ще ти бият и сенкята! И как ще избухне ракия от 45 градуса, бе, абдали! Лискали са тъпаците бензин, това е истината. Но преди това са изпила ланшната ракия. Ама то пиян човек и на слънцето може да изгори. Как изгорях една година на Созопол… Ракия в огъня се лискаше едно време, когато още нямаше спиртомери. Лискаш малко, ама много малко. Ако още пламва, е ракия, почне ли да гаси огъня – патоки.Не знам какво да кажа вече в защита на професията. Изисква се страшна упоритост, та в днешното време, когато ти навират информацията отвсякъде, да останеш тъпанар. Ама на, някои успяват.Виж, „Стандарт“ е друга работа. Стар вестник, с традиции. Гледам вчера заглавие: „Магарето на съд за зърнен рекет“. И хем им знам традициите, и пак се вързах и отидох да видя какво е туй магаре-рекетьор. И точно в стила на традицията си, пак ме изментиха. Магарето е некой си бандит Марин Костов-Магарето.Царе са на заглавията. И друг път сме имали повод да им се възхитим: „Ушите на МВР с нова глава”, „Симеон тропа хоро при граф Дракула”, „Тичаме при Зевс за прах за пране.” Не мога само да разбера защо при тия интересни заглавия читателите им непрекъснато намаляват. А напоследък чувам, че и журналистите им намалявали…Обаче тия в „24 часа“ са и подли. Заключили са си сайта, та да не можеш да копираш от тях. Вчера гледам на здравния им сайт www.24zdrave.bg една дописка „Умерената консумация на алкохол намалява риска от деменция“. И не знам защо ме заинтересува. Нито съм заплашен от деменция, нито съм от умерено консумиращите. Щото докторското „умерено“ е да си наливаш с пипетка. Та копирам я аз тая дописка, пействам си я на работния файл, та да я осмисля при възможност. И като я отварям после, началото на романа „Под игото“. Там дето чорбаджи Марко и челядта му вечерят под асмата. Я, викам си, как е станала тая грешка? Повторих операцията. Пак „Под игото“. Но нямаше да се казваме д-р Филипов, ако нямахме решение на такива елементарни проблеми. Заключено, но ключът е на вратата… Едва ли ще ви се прииска да копирате нещо от Часовете, но и Медиапул е заключена по същия начин, та, който се интересува как става, да пише на лични.За деменцията да ви кажа. Учените наблюдавали здравословното състояние на 1300 възрастни в продължение на 25 г. и преценявали когнитивните им възможности. Оказало се, че онези, които консумирали умерени количества алкохол 5-7 дни седмично, са подложени на два пъти по-нисък риск от въздържателите. На този етап учените не знаели защо става така, но то не е и важно защо, важното е, че става.Много оптимистична дописка. Поне деменция няма да хванем. Застраховал сме се, даже презастраховал.Преди време четох, че французите страдали много по-рядко от сърдечни болести. Щото нали пият доста червено вино. Обаче пък хващат много по-често цироза. То и в литературата им е описано. В „Клошмерл“ например, ако си спомняте, имаше един пощенски раздавач Блазо, носител на титлата „Първи Биберон“, който в празник пиел по 60 чаши вино, но в делник не превишавал 30. Хванал цироза и загубил титлата.Та, дето се вика, питието определя заболяването. Цироза, деменция, всеки сам си избира, така е при демокрацията.И накрая един съвет. В неделя вечер ще е пикът на Персеидите. Ще падат по 100 на час. Но вие си седете вкъщи и гледайте телевизия. Дедо Николай Пловдивски забрани. „Тази нощ, вика, младите хора ще лежат по разни поляни, за да гледат звездите и Бог знае какво още ще правят. Това са младежи, които вместо да изучават Бога Господа Исуса Христа, в училище изучават йога... Тези млади души имат нужда от спасение, затова забранявам Персеидите! Анатема!”Господи, извинявам се, че се обръщам направо към Теб, ама не остана вече към кого. Защо, бе, Господи, като им вземаш акъла, не им вземаш и сана? На попове, на учени, на властници най-вече…To be continued", "date": "2017.08.14", "title": "Из делниците на един луд (7-11 август)"}
{"url": "https://offnews.bg/politika/edinna-narodna-partia-iska-reaktcia-ot-prezidenta-za-skandala-sas-srs-662768.html", "text": "Единната народна партия (ЕНП) настоява за реакция от страна на президента Румен Радев във връзка със скандала с Националното бюро за контрол на СРС. По-рано в понеделник председателя на Бюрото  че прокуратурата и ДАНС имат намерение да върнат времената на безконтролно подслушване. Повод за коментара му беше  информация на неговия заместник Георги Гатев. Рашков заяви също, че атаката е и атака срещу ДПС, тъй като Гатев бил свързан с партията. Нещо повече, той се позова на публикации от последните дни, в които се твърди, че е подготвян арестът на почетния председател на движението Ахмед Доган.От ЕНП заявяват, че \"политици, магистрати, журналисти и други граждани са поставяни под контрол чрез нерегламентирано използване на специални разузнавателни средства\":От партията настояват за изслушване на Бойко Рашков в парламента, както и за публично обяснение от главния прокурор Сотир Цацаров и председателя на ДАНС Димитър Георгиев.От партията заявяват:", "date": "2017.08.14", "title": "Единна народна партия иска реакция от президента за скандала със СРС"}
{"url": "https://offnews.bg/futbol/iunosha-na-arsenal-podpisa-s-pirin-662764.html", "text": "Юношата на Арсенал Конър Хендерсън подписа с Пирин Благоевград, информираха от клуба.Бившият младежки национал на Ирландия сложи параф под договор за една година. Хендерсън идва от Кроули Таун и ще подсили халфовата линия на \"орлетата\", след като изкара успешни проби и заслужи доверието на треньора Милен Радуканов.Хендерсън е юноша на Арсенал и се е подвизавал още в Хъл Сити, като през годините има над 20 мача за младежкия национален отбор на Ирландия.С това попълнение треньорът на тима Милен Радуканов се надява да засдрави халфовата линия на Пирин, която определено издишаше по време на загубата на \"орлетата\" с 1:2 при гостуването на Етър във Велико Търново в мач от петия кръг на Първа лига.Очаква се Конър да бъде на линия за мача с Левски. Двубоят oт шестия кръг на Първа лига е в петък от 21:00 часа на стадион \"Христо Ботев\".", "date": "2017.08.14", "title": "Юноша на Арсенал подписа с Пирин"}
{"url": "https://offnews.bg/ikonomika/0-3-mesechna-inflatcia-prez-iuli-662767.html", "text": "0.3% месечна инфлация през юли отчете националната статистика.Спрямо юни индексът на цените е 100.3%, а от началото на годината (юли 2017 г. спрямо декември 2016 г.) е 1.0%. Годишната инфлация - юли 2017 г. спрямо юли 2016 г. - е 1.3%.Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.9%.През последния месец са поскъпнали разходите по жилището - наеми, вода, еленергия, газ и други горива - с 0.8%.Цените на канализационните услуги са се увеличили с 1.4%, на услугите за пречистване на водата - с 2.2%, на електроенергията - с 1.5%, на централното газоснабдяване - с 1.1%, на топлинната енергия за подгряване на водата - с 1.6%.  Намаление има при газообразните и течни горива за битови нужди - съответно с 3.4 и 2.1%, въглищата - с 1.5%, дизеловото гориво - с 2.0%, бензин А95Н - с 1.7%, бензин А98Н - с 2.1%, газ пропан-бутан за ЛТС - с 4.1%.При обзавеждането и цените на домакинските уреди ръстът е с 0.4%. В графа \"Развлечения и култура\" ръстът е със 7.1%, с 0.1% нагоре са цените в образованието, в ресторантите и хотелите.Също с 0.1%, но надолу са цените на храните и безалкохолните напитки. Намалението при транспорта е с 0.5%, а при облеклото и обувките - с 2.8%.Без промяна са цените на алкохола и цигарите, както и в здравеопазването.Обобщението показва, че при храните и безалкохолните има незначителен спад, но подробния преглед показва, че нагоре са тръгнали цените на: брашно - с 0.4%, хляб - с 0.6%, месо от едър рогат добитък - с 0.2%, месо от домашни птици - с 0.5%, малотрайни и трайни колбаси - съответно с 0.7 и 1.3%, кайма - с 0.7%, пресни млека - с 0.3%, кашкавал и сирене - съответно с 0.9 и 1.1%, яйца - с 0.2%, млечни масла - с 3.6%, маргарин - с 2.6%, ябълки - с 4.2%, цитрусови и южни плодове - с 1.3%, зрял боб - с 0.3%, оцет - с 1.0%, сол - с 0.2%, минерална вода - с 0.2%, ракии - с 0.4%.За сметка на това са поевтинели: ориз - с 0.8%, риба - с 0.7%, кисели млека - с 0.2%, извара - с 0.9%, праскови и кайсии - с 22.0%, зрял чесън - с 2.3%, кореноплодни зеленчуци (моркови и червено цвекло) - с 4.4%, маслини - с 0.8%, други пресни зеленчуци (зелен фасул, тиквички и патладжани) - със 17.8%, картофи - с 14.8%, захар - с 0.3%, кафе - с 0.5%, газирани напитки - с 0.1%, вино - с 0.4%, бира - с 1.4%, и други.", "date": "2017.08.14", "title": "0.3% месечна инфлация през юли"}
{"url": "https://offnews.bg/futbol/bez-parfiumi-i-dezodoranti-na-ludogoretc-suduva-662771.html", "text": "ПФК Лудогорец уведомява феновете, които ще гледат на живо мача от плейофа на Лига Европа срещу Судува (Литва) в четвъртък (17 август) от 21,30 ч., че същия ден \"Лудогорец Арена\" отваря врати в 19,30 ч. В момента се продават билети на клубната база в Разград. В деня на срещата ще работят касите на стадиона. В 17,00 ч. отваря гишето на сектор \"А\", а в 19,00 ч. касите на сектор \"В\".В деня на мача ПФК Лудогорец призовава привържениците да дойдат на стадиона по-рано, за да се избегне струпване по пропускателните пунктове и входовете, където ще има мерки за сигурност. Клубът ще вземе всички необходими мерки също така, за да няма струпване по пътеките и аварийните изходи на стадиона. Умоляваме присъстващите да спазват указанията на полицията и стюардите.На \"Лудогорец Арена\" няма да бъдат допускани фенове в нетрезво състояние, с оръжия, опасни предмети, пиротехнически средства, запалки, бутилки, както и шишенца парфюм и дезодорант.Расистките скандирания, както и използването на лазери от трибуните по време на мача, са абсолютно забранени. Всички привърженици подлежат на щателна проверка по входовете, като забранените предмети ще бъдат изземвани.Официалната тренировка на Судува в Разград е в сряда (16 август) в 20,00 ч. на \"Лудогорец Арена\". Половин час по-рано треньорът Владимир Чебурин ще даде пресконференция.Брифингът на наставника на Лудогорец Димитър Димитров е в сряда (16 август) в 12,00 ч. в конферентната зала на трибуна \"Моци\". Официалната тренировка на \"орлите\" започва в 20,00 ч. на клубната база.", "date": "2017.08.14", "title": "Без парфюми и дезодоранти на Лудогорец - Судува"}
{"url": "https://offnews.bg/sviat/kitajski-mladezh-zagina-v-tcentar-za-lechenie-na-internet-zavisimosti-662769.html", "text": "Китайски младеж загина, дни след като е изпратен в център за лечение на интернет и гейминг зависимости, съобщи Би Би Си. 18-годишното момче е получило множество наранявания. Инцидентът е станал в провинция Анхуи. Майката на момчето разказва, че то е получило интернет зависимост, с която тя и съпругът ѝ не успели да се справят, затова решили да изпратят сина си в центъра. Според обявената предварително информация сред методите на Центъра е използване на комбинация от \"психологически консултации физически тренировки\". Младежът постъпил в Центъра на 3 август. Два дни по-късно родителите са уведомени, че синът им е откаран спешно в болница, където той по-късно починал. За момента все още не е ясна точната причина за смъртта на момчето, но лекарите, прегледали младежа, обясняват, че по тялото му имало повече от 20 външни наранявания и няколко вътрешни. Майката на момчето пък обясни, че е видяла тялото му в моргата и то е било покрито изцяло с белези. Центърът е затворен, докато тече разследването по случая. Директорът и четирима служители са задържани. Центровете за лечение на интернет и гейминг зависимости в Китай постоянно се увеличават - някои са частни, други се откриват към държавни болници. Част от тези центрове са известни с военна дисциплина и са критикувани за използваните от тях методи, но въпреки това популярността им не намалява. Миналата година момиче уби майка си за това, че я е изпратила в такъв център, където е станала жертва на насилие. ", "date": "2017.08.14", "title": "Китайски младеж загина в център за лечение на интернет зависимости"}
{"url": "https://offnews.bg/obshtestvo/9000-balgarcheta-v-chuzhbina-bez-bashtino-ime-ulesniavat-registrirane-662759.html", "text": "Законопроект предвижда улеснено вписване на бащиното име в актовете за раждане на българчетата, родени в чужбина. Тези деца често са родени само със собствено и фамилно име заради практиката в различните държави. После родителите трябва по съдебен ред да се борят за вписване на пълното име на детето. По данни на омбудсмана около 9000 родени зад граница българчета са без бащини имена.Вносители на проекта са група депутати от Обединените патриоти. Те предлагат родителите да имат право да впишат бащиното име на детето при издаването на българския му акт за раждане, дори ако такова не присъства в документите му по месторождение. Ако заявлението се отнася до пълнолетен гражданин, той ще може сам да посочи бащино име при издаване на акт за раждане у нас.Практиката показва, че от 2010 г. насам администрацията отказва да впишва бащиното име на родени извън страната деца, ако то не е посочено и в чуждестранния акт за раждане. Ако искат да го добавят, родителите са принудени да преминат през съдебна процедура за промяна на името, което е свързано с разход на пари, време и усилия, посочват авторите на проекта. Затова много от гражданите се отказват от процедурата. Съществуват и примери на братя и сестри, при които едното дете е с три, а другото с две имена, защото са родени в различни държави. Освен че се нарушава традицията в българската именна система, липсата на бащино име създава по-късно административни пречки пред тези граждани, добавят авторите на законопроекта.", "date": "2017.08.14", "title": "9000 българчета в чужбина без бащино име, улесняват регистрирането му у нас"}
{"url": "https://offnews.bg/obshtestvo/predimstvata-na-ergonomichnite-iztrivalki-662790.html", "text": "Постелките за крака са навсякъде около нас, но те обикновено остават незабелязани. За тези обаче, които прекарват по-голямата част от деня си прави, намаляващите умората подложки могат да предотвратят наранявания и да осигурят повече комфорт при работа. , проектирани да осигуряват оптимален комфорт, като същевременно се избягват стреса и нараняванията.Този тип подови подложки могат да бъдат произведени с гумена повърхност и висока плътност, за да се предотврати просмукване на влага. Ергономичните изтривалки намаляват значително умората и са специално проектирани да бъдат силно устойчиви на химикали, мазнини и други опасни материали. Освен това, тези изтривалки са статично разсейващи и безопасни за използване както в компютърни помещения, така и в производствени съоръжения за електрическа част.Предпазните ергонимични изделия също така:Намаляват стреса на човешкото тяло и болката. Вместо да стоят на твърди повърхности като плочки или бетон, работниците стоят на дебели, гъвкави подови подложки. Когато се добави тази допълнителна гъвкавост, голяма част от стреса, приложен върху тялото на човек от твърдия под, се облекчава, което води до по-приятна и безболезнена работна среда.Помагат за подобряване на кръвообращението. Този тип подложки намаляват стреса на ставите и мускулите на човека, което позволява кръвта да протича по-равномерно и редовно по ръцете и краката, а това води до намаляване риска от загуба в кръвообращението.Предотвратяват подхлъзвания и падания. Работниците ще бъдат много по-обезопасени по време на работа върху подходящата подложка. Ако служителят се подхлъзне, гумените постелки могат да помогнат, да се предотврати падането и да се намали вероятността от нараняване на работниците.И накрая, ергонимичните изтривалки са удобни. Щом им е удобно, служителите са по-щастливи, а доволните служители вършат работа с желание и удоволствие.", "date": "2017.08.14", "title": "Предимствата на ергономичните изтривалки"}
{"url": "https://offnews.bg/zvezdi/leonardo-di-kaprio-shte-izigrae-leonardo-da-vinchi-662761.html", "text": "Леонардо ди Каприо ще изиграе ролята на съименника си Леонардо да Винчи в биографичен филм за гения на Ренесанса. Филмът ще опише живота на великия творец и учен въз основа на книгата на Уолтър Исаксън.След интензивна битка за наддаване между големите филмови студия Universal и Paramount, Paramount успя да закупи правата за заснемане. Филмът ще бъде продуциран от компанията на Ди Каприо Appian Way, която е създател на филми като 'Злокобен остров\", \"Авиаторът\" и \"Червената шапчица\".В свои интервюта Леонардо ди Каприо е казвал, че е кръстен на италианския гений. „Баща ми ми разказва, че той и майка ми, която вече е била бременна с мен, са били на меден месец, когато посетили галерия \"Уфици\" във Флоренция. Докато гледали картина на Да Винчи, аз съм започнал да ритам силно и баща ми го приел за знак, споделя Лео.", "date": "2017.08.14", "title": "Леонардо ди Каприо ще изиграе Леонардо да Винчи"}
{"url": "https://offnews.bg/obshtestvo/protest-v-podkrepa-na-uvolnenia-shef-na-politciata-vav-vratca-662732.html", "text": "Пореден протест в защита на  директор на полицията във Враца се провежда днес. Пред сградата на Областната дирекция на МВР в града се събраха петдесетина души, които искат Димитър Газибарски да бъде върнат на поста си. Те заявяват, че се страхуват от престъпността в града, а резултатите от работата на дирекцията били много добри. Те искат лично премиерът Бойко Борисов да се заеме със случая.Отстраняването на Газибарски дойде само ден, след като стана ясно, че той е , който разпространи записа с шефа на физическата охрана в АЕЦ Козлодуй . От МВР съобщиха обаче, че директорът на полицията във Враца не е отстранен във връзка с този случай, а заради незадоволителни резултати в работата на дирекцията.Миналата седмица синът на отстранения началник Петър Газибарски определи случая с отстраняването на баща му като скалъпен и \"пародия на действителността\", с който \"една фалшива медия (OFF news), с група престъпници\" успели да смажат полицията във Враца.\"ОД на МВР Враца винаги е била от последните места по всичките общи критерии, в последните две години тя е изведена на първите челни три места, което показва истинската картина на случващото се и как дирекцията работи. Аз познавам добре баща си, той е истински мъж на честта, доблестен, от 23 години се е борил с престъпниците в нашият град, тръгнал е от патрулен полицай с много премеждия до стъпалото за заслужената му длъжност като директор, винаги е готов да отстоява позициите си в името на справедливостта\", обяснява Петър.По думите му заради един, \"ако може да се нарече \"полицай\", ангажиран с криминално проявени лица, което той не го крие, дори парадира с това, че те са зад неговия гръб, (това може да се види в среднощни заведения, публикации в медии, Facebook и т.н), бе отстранен човекът, който се опита да въведе ред в този град\".\"От днес нататък какво ще правим всички ние, ще можем ли да излизаме спокойно в града си да пием кафе, дали няма да станем и ние както много други жертви на посегателствата на бандата на този престъпник, ЩЕ БЪДЕМ ЛИ ЗАТВОРНИЦИ В СОБСТВЕНИЯ СИ ГРАД и всички ние ли трябва да се страхуваме от тях и дерибейщината им да продължава.ГРАДЪТ НИ Е ШОКИРАН И ВЪЗМУТЕН от случващото се. Защо добре свършената работа вместо да бъде поощрена, е наказана, медиите ли са най-важни. Г-н Премиер, Господин Министър, Г-н Главен секретар, синдикати на МВР коригирайте мнението си и застанете зад гърба на хората които си вършат работата\", пише още в страницата си във Фейсбук Петър Газибарски.", "date": "2017.08.14", "title": "Протест в подкрепа на уволнения шеф на полицията във Враца"}
{"url": "https://offnews.bg/kultura/ako-nikalas-kejdzh-be-izigral-vsiaka-rolia-ot-igra-na-tronove-galeria-662765.html", "text": "Факт е, че Никълъс Кейдж има милиони фенове по света.Носителят на \"Оскар\" неведнъж е доказвал, че ги заслужава с безупречните си роли.Очевидно някой заклет негов фен е луд и по \"Игра на тронове\", защото е решил да направи няколко забавни колажа, с които да покаже как биха изглеждали всички образи от хитовия сериал, изиграни от Кейдж. Резултатът е споделен в сайта \"thronesrealm.com\" е определено е много смешен. Предлагаме ви да го видите в галерията ни.", "date": "2017.08.14", "title": "Ако Никълъс Кейдж бе изиграл всяка роля от Игра на тронове (галерия)"}
{"url": "https://offnews.bg/psihologia/kak-da-poluchim-tova-koeto-iskame-psiholozi-davat-otgovor-v-nova-kn-662772.html", "text": "След безапелационния успех на „Войната за вдигнатия капак на тоалетната чиния”, „Най-новата книга за езика на тялото”, „Езикът на тялото в любовта”, „Езикът на тялото на работното място” и „Защо мъжете искат секс, а жените се нуждаят от любов” международната сензация Алън и Бабара Пийз ще зарадват почитателите си с нова книга на български език.„Отговорът: Как да открием това, което искаме от живота, и да го накараме да се случи” има за цел да разбие границите, които човек е научен сам да поставя пред себе си, и демонстрира с примери, че истинската промяна в живота е напълно възможна, ако задаваме правилните въпроси.Какви са първите стъпки към промяната? Как да достигнем до правилната цел? „Отговорът” на тези и още други въпроси ще откриете, проследявайки личните истории на Алън и Барбара, както и благодарение на подробен анализ на последните научни подходи към способността на мозъка да води към успех.Когато на пръв поглед невъзможно за преодоляване препятствие се появява в живота на Алън и Барбара Пийз, те се обръщат към науката, за да разберат как да превърнат провала в бляскав успех. Те попадат на нови изследвания на мозъка, чрез които да препрограмират нагласата си, да забележат възможностите пред себе си, да отделят истински ценното от ненужното и да се съсредоточат върху целта си, вместо върху трудностите.В „Отговорът: Как да открием това, което искаме от живота, и да го накараме да се случи” свръхуспешната двойка споделя личните си преживявания и с чувство за хумор демонстрира от първа ръка, че промяната – това си ти.Алън и Барбара Пийз са една от най-успешните двойки писатели. Автори са на общо осемнайсет бестселъра, десет от които заемат челна позиция в класациите. Организират семинари в над трийсет страни всяка година, а книгите им до момента са преведени на петдесет и пет езика с над двайсет и седем милиона продадени копия. Успешната двойка редовно се появява на телевизионния екран, като до момента е участвала в създаването на девет телевизионни сериала, четири театрални постановки и хитов филм. Фирмата им „Пийз Интършешънъл” ООД включва видео филми, курсове за обучение и семинари за бизнеса, а ежемесечната им колонка, посветена на взаимоотношенията, се чете от над двайсет милиона човека в двайсет и пет страни. Когато през 1937 г. Наполеон Хил изрича тези славни думи в класическата си творба „Мисли и забогатявай“, той не разчита на проучванията на мозъка, на мозъчните скенери или технологията (които сега вече възприемаме за даденост), за да докаже възгледите си. Той твърди, че ако можете да мислите с яснота за нещо и наистина го искате, можете да го постигнете. Науката елиминира голяма част от мистерията и илюзиите около емблематични изказвания, като това на Хил, и сега разполагаме с научни прозрения за процесите на постигане, поставяне на цели, самореализиращи се предсказания, функцията на молитвата и Закона на привличането. Сега науката може да ни покаже къде и как успехът действа в мозъка. Ще научите за забележителна система, заложена в мозъка на всеки – ретикуларна1 активираща система – РАС.Разположената в мозъчния ствол, РАС представлява група нервни влакна, по-известни под названието ретикуларна формация. РАС участва в различни важни функции на човешката биология, включително спането и ходенето, дишането, биенето на сърцето и поведенческата мотивация. РАС също така допринася за сексуалната възбуда, апетита и яденето, изхвърлянето на отпадъчните вещества от тялото, контрол на съзнанието и възможността вниманието да бъде насочено към определени въпроси. Травми, нанесени на РАС, могат да предизвикат кома и са свързани с няколко медицински състояния, включително нарколепсия2.РАС функционира като мрежа от неврони и нервни влакна, които минават през мозъчния ствол. Тези неврони се свързват с различни части от мозъка. Системата има две части: възходяща РАС, която се свързва с части на ума, включително кортекса, таламуса и хипоталамуса, и низходяща РАС, която е свързана с малкия мозък и нервите, отговорни за зрението.Ретикуларната активираща системаОколо средата на ХХ век физиолозите предполагат, че някои дълбоки структури в ума контролират будното състояние, бод-ростта и мотивацията.Учените откриват за пръв път съществуването на РАС през 1949 г., когато, в университета на Пиза, Х. У. Магун и Джузепе Моруци разглеждат невралните компоненти, които регулират механизмите на сън и будно състояние и публикуват открития-та си в първи брой на научното периодично издание „Електроенцефалография и клинична невропсихология“. Тази ранна разработка в последствие води до откритието, че РАС представлява портал, през който почти цялата информация навлиза в мозъка (миризмите са единственото изключение: те влизат директно в емоционалната част на мозъка). РАС филтрира входящата информация и оказва влияние върху онова, което забелязваме, степента на възбуда и преценява коя информация да не получи достъп до мозъка.РАС е свързана с гръбначния мозък в основата му, откъдето приема информация, която се подава директно от възходящите сензорни пътища. Всяка нова информация или познание трябва да навлезе в мозъка през едно или повече от сетивата и се декодира от сетивните рецептори на тялото. Оттам информацията се предава по нервите към кожата или тялото към гръбначния стълб и нагоре през ретикуларната активираща система към онази част на мозъка, която приема данните от определено сетиво.РАС е командният и контролен център на умаРАС е мястото, където се срещат вашите мисли, чувства и външни влияния. Тя оказва динамични ефекти върху моторните центрове на ума и в дейността на мозъчната кора като фронталния лоб. Това е мрежа от нервни пътеки, които филтрират всички сензорни данни, които мозъкът получава от външния свят. Всичко, което виждаме, чуваме, чувстваме или вкусваме, преминава през РАС. Казано с прости думи, РАС е ключът за включване на мозъка и е главният мозъчен център за мотивация.Как действа РАСМозъкът обработва над четиристотин милиона бита информация всяка секунда, но едва две хиляди бита могат да бъдат обработени съзнателно. Останалите се обработват несъзнателно. С други думи 99.9999 процента от информацията, която ни се представя всеки ден, минава незабелязано. Това е единственият начин да се справим с ежедневния живот и милионите битове информация, които нахлуват в съзнанието ни и привличат вниманието. Ако трябва да се справим с цялата информация едновременно, няма да успеем и ще изгубим съзнание. Затова еволюцията ни е дала РАС – начинът, благодарение на който да филтрираме цялата информация и да извлечем единствено важното за нас във всеки момент.Функциите на РАС са като работата в офис, оценяване на входящата информация и приоритетно подреждане на въпросната информация под формата на съобщения, които изискват вниманието ни. Това е филтър между съзнанието и подсъзнанието, и са необходими инструкции от съзнанието, които да бъдат подадени към подсъзнанието. След това умът инструктира тялото, за да превърне физическата дейност в необходима, за да се съобрази с образа, който подава РАС. Системата преглежда средата за информационни модели, които отговарят на убежденията или познанията. След това свързва мислите и чувствата с познати модели от средата. Когато открие познатото, съзнанието получава сигнал.Вариации на РАСРАС съществува и в други примати. Шимпанзетата например имат деветдесет и девет процента от нашата ДНК и, също като хората, РАС на шимпанзето получава всички входящи сензорни данни. Тя преглежда и подрежда приоритетно въпросните данни в съответствие с вградените „програми“, по абсолютно същия начин, както при хората. Контролира основните функции на шимпанзето като пулс, сън, съзнание, храносмилане и функции на сърдечно-съдовата система.Онова, в което РАС на шимпанзето се различава от човешката е, че ние имаме по-високо развито усещане към самите нас. Ние сме тласкани напред от неутолима нужда да знаем кой, какво, защо, къде и кога. РАС на шимпанзето действа като примитивен компютър с основни програми, докато човешката РАС функционира като най-новата, най-динамична компютърна система.В мозъка на някои хора РАС не може винаги и ефективно да възбуди мозъчната кора, както би трябвало. Подобни хора имат трудности с научаването на нови неща, паметта им е слаба, самоконтролът е ограничен. Когато РАС е свръхстимулиран, поведението ни се отличава със свръхбдителност, сензорна хиперчувствителност, непрекъснато говорене, безпокойство и свръхдейност. При хората, диагностицирани с разстройства, свързани с нарушение на вниманието (РНВ и ХНРВ3), възходящата РАС не разполага с достатъчно химически норепинефрин, за да възбуди мозъчната кора. Норепинефринът е същият химикал, който се освобождава, когато сърдечната ни дейност се учести или дишането ни се ускори и т.н. Хора с РНВ и ХНРВ могат да вземат лекарства, които временно превръщат РАС в по-ефективна при използването на наличния норепинефрин. Това помага за концентрацията им, възприятията, за способността им да запомнят и подобрява уменията им да учат.Освен това РАС отговаря и за социалните контакти. При интровертите дейността вътре в РАС е по-активна, отколкото при екстровертите. Учените вярват, че РАС на интроверта се възбужда по-лесно, отколкото на екстроверта, защото интровертите често срещат трудности при разговорите си с други хора и в такива моменти мозъкът им показва силна реакция, много подобна на паника.РАС притежава джипиес и търсачкаВашият РАС откликва на името ви, на всичко, което застрашава съществуването ви, и на информацията, която трябва да опознаете незабавно. Ако например търсите компютърен файл, който сте сигурни, че е някъде на десктопа, РАС подава сигнал на мозъка да търси името на файла – например маршрут за пътуване зад граница – или ще се фокусира върху една дума в името на файла, за да ви помогне да го откриете. Функция на РАС е също и така нареченият Закон за привличането.Вашият РАС има вградена джипиес система. Когато имате джипиес, не се налага да познавате пътищата в даден град. Достатъчно е да решите къде искате да отидете. Вие вкарвате данните, а джипиесът ви насочва. Ако завиете в грешна посока, той ви връща на правилния път. Сателитният софтуер в джипиеса измисля как да стигнете до целта – и това е точно начинът, по който работи вашата РАС. С джипиес трябва да решите къде искате да отидете, не как да стигнете там. По съвсем същия начин, след като определите целта си, вашата РАС започва да вижда всичко, свързано с нея. Ако се отклоните от курса, тя намира нов маршрут. Ще ви разкажа повече по този въпрос по-късно.РАС наподобява ракета, която търси топлината на сърцето – влагате координатите къде искате да отиде, натискате копчето за изстрелване и тя пристига на желаното място. По пътя филтрира безполезната информация около вас и запазва единствено актуалната. Инструкциите може да бъдат: „Внимавай да чуеш името ми“, така че, ако вървите през многолюден мол или се намирате на летището и кажат името ви по високоговорителите, вие ще го чуете.РАС наподобява ракета, която търси топлината на сърцето.Как действа системата при вяратаУчените са открили, че РАС контролира и системата на вярванията ни и ще набележи или подбере информация, която ги подкрепя. Това означава, че независимо в какво вярваме и какво мислим, нашата РАС ще обърне повече внимание на него или ще филтрира останалата информация, за да ни помогне да стигнем до онова, в което сме избрали да вярваме. Затова някои хора виждат възможности, докато други виждат трудности. Това е и причината някои да вярват в неща, които останалите от нас знаят, че не са истина.В китайския език думата „криза“ е съставена от два йероглифа – единият означава опасност, а другият възможност.Очевидно е, че онова, което изпитваме към дадено събитие е повлияно от онова, което мислим, че означава. С други думи, системата на убежденията и вярванията ще определи дали нашата РАС ще работи за нас или против нас. Ако вярваме, че можем да изкараме пари единствено като полагаме упорит труд, ще виждаме единствено информация, която потвърждава тази увереност и ще продължаваме да живеем живота си, убедени в това. Нашата РАС ще филтрира и отстрани всички възможности, които ни предлагат начини да изкараме повече пари, без да ни се налага да работим чак толкова упорито.Нашата РАС може да работи както за нас, така и против нас. Това изцяло зависи от онова, за което мислим.Ако искате вашата РАС да работи за вас, тогава трябва да я програмирате така, че да внимава за онова, което искате, не за онова, което не искате. Когато програмирате специфична идея или цел във вашата РАС, няма значение дали спите или сте будни, дали мислите за въпросната идея или не – РАС ще открие точно онова, което сте є казали да търси, също както търсачка в компютър. Тя ще отдели и запази съответната информация от милионите битове информация около вас, за да привлече вниманието ви, и ще изхвърли ненужната. Когато създадете ясна, фокусирана картина на онова, което искате, РАС включва на по-висока скорост и не спира, докато не я открие. Вие ще разгледате всичко в подробности по-късно.", "date": "2017.08.14", "title": "Как да получим това, което искаме - психолози дават отговор в нова книга (откъс)"}
{"url": "https://offnews.bg/sviat/kim-chen-un-otzova-poslanitcite-v-rusia-kitaj-i-oon-662736.html", "text": "Ким Чен Ун отзова за консултации посланици на КНДР, сред тях са дипломатите в Русия, Китай и ООН. Към момента не е известно колко техни колеги за привикани за консултации в Пхенян, съобщи агенция Ренхап.За последно подобни действия са били предприемани от Северна Корея през юли 2015 г., припомня Интерфакс. Решението на КНДР, което на езика на дипломацията означава отказ от диалог със съответните държави, този път идва на фона на покачващото се напрежение между Северна Корея и САЩ.Русия и Китай не застанаха зад Ким Чен Ун при нарастващото напрежение между страната му и САЩ. ", "date": "2017.08.14", "title": "Ким Чен Ун отзова посланиците в Русия, Китай и ООН"}
{"url": "https://offnews.bg/drugi/kralev-podgoni-s-prokuror-silvio-danailov-za-dvata-miliona-662733.html", "text": "Красен Кралев захапа като питбул Силвио Данаилов за двата милиона лева, които, според спортното министерство са изчезнали в нечии сметки. Политикът обеща да гони мениджъра на Веселин Топалов до дупка с прокурор. Преди това пък Данаилов даде Кралев на съдебните власти.\"Това е най-значимият случай на злоупотреба с публични средства в областта на спорта. Компромиси могат да се правят, когато има сбъркана фактура, когато има сбъркана отчетност. Във всички федерации допускат грешки. Първо, никога в такъв голям размер, второ, тук говорим за целенасочено планирана операция за източването на тези пари\", каза Кралев пред БНТ,\"Няма как да регистираш офшорна компания със същото име в Словения, да дадеш данните на компанията и сметката. Да искаш от тях да ти плащат там и да не е планирана операция и да е случайност. И президентът на федерацията тогава Силвио Данаилов, и изпълнителният директор Николай Велчев прекрасно са знаели какво се случва.Ние сме категорични, че тази сума не е стигнала до Европейския шахматен съюз, както е видно от техните становища писма и документи, с които разполагаме. Видно е, че средствата са отишли на друго място. Няма спор по тази тема“.Красен Кралев заяви, че Министерството ще подкрепи рестарт на шахмата в България, ако достатъчно клубове бъдат представени на евентуално учредително събрание.От БНТ съобщават, че е направен опит да се свържат с президента на федерацията в периода 2011 – 2014 година – Силвио Данаилов, но той не е отговарял на своя телефон.В същото време министър Кралев обясни какви са следващите ходове на спортното ведомство. „Тези пари ще бъдат търсени от юридическото лице Българска шахматна федерация. Федерацията, която е била до момента, ръководството, което е било до момента. Съветвам хората, понеже знам, че ще има общо събрание, да не освобождават Силвио Данаилов и изпълнителният директор от отговорност.Защото този път ще бъде извървян до края. Всички документи, които сме събрали, ще бъдат предадени в прокуратурата, за да може те да се произнесат от гледна точка на това кой носи отговорност и как ще си я понесе“, допълни Красен Кралев.", "date": "2017.08.14", "title": "Кралев подгони с прокурор Силвио Данаилов за двата милиона"}
{"url": "https://offnews.bg/112/martvo-novorodeno-e-namereno-pred-blok-v-pernik-obnovena-662743.html", "text": "Тялото на бебе е намерено снощи в близост до блок № 8 в комплекс \"Тева\" в Перник.Сигналът е подаден около 19:50 ч. снощи. На място е изпратена полиция и екип на Бърза помощ.Засега причината за смъртта на бебето не е ясна, но по непотвърдена информация по тялото имало плацента. От ОДМВР са потвърдили информацията пред Агенция \"Фокус\".  Тялото било намерено в междублоково пространство в квартала. Граждани са сигнализирали на телефон 112 снощи около 19.50 часа.Направен е оглед, тялото е закарано за аутопсия, за да се разбере точната причина за смъртта.Започнато е досъдебно производство, в рамките на което ще се изясняват всички факти и обстоятелства около случая. По-късно през деня стана ясно, че полицията е открила родителите. За момента прокуратурата работи по версията за убийство, въпреки че по тялото на детето не са открити следи.", "date": "2017.08.14", "title": "Мъртво новородено е намерено пред блок в Перник (обновена)"}
{"url": "https://offnews.bg/ikonomika/do-1-g-puskat-tol-sistemata-darzhavno-predpriatie-shte-ia-operira-662763.html", "text": "Започва изграждането на държавно предприятие за опериране на ТОЛ системата, обяви председателят на Управителния съвет на Агенция „Пътна инфраструктура“ инж. Дончо Атанасов. Преди два дни премиерът Бойко Борисов заяви, че ако до понеделник (днес) ТОЛ системата не заработи, ще я направи държавна. Причината ТОЛ системата да не бъде стартирана са постоянните обжалвания от фирми, които имат интерес тя да не тръгне.\"Системата е изключително важна, за да може една от най-публичните услуги в държавата, т.е. поддържането и строителството на републиканската пътна мрежа, да се самофинансира. Това ще бъде първата система, която ще бъде самофинансирана, без да разчита на държавния бюджет“, каза инж. Атанасов, цитиран от агенция \"Фокус\".По думите му трафикът на транзитно преминаващи през страната ни тежкотоварни автомобили за денонощие е между 8 000 и 10 000 тежкотоварни камиона. Огромен е и трафикът от Европа за Близкия Изток, особено през летните месеци. \"От него също се губят огромни средства\", заяви инж. Дончо Атанасов. Затова според него е изключително важно за държавата тази ТОЛ система да бъде изградена. „Този, който най-много руши републиканската пътна мрежа, трябва да плаща и порядъчно най-много“, добави инж. Атанасов. Надеждите са догодина системата да заработи, очакваните приходи на годишна база от нея ще стигат до 1 млрд. лв. Стартът на ТОЛ системата се бави вече 2 години заради обжалванията. Очаква се изграждането й да струва около 200 милиона лева и да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Оттогава-досега тя все се обжалва. Пътният сектор у нас се издържа основно от лекотоварните автомобили, целта е новият модел да самофинансира пътната инфраструктура.", "date": "2017.08.14", "title": "До 1 г. пускат ТОЛ системата, държавно предприятие ще я оперира"}
{"url": "https://offnews.bg/politika/simeonov-opovestiava-rezultatite-ot-proverkite-po-zavedeniata-v-slanch-662737.html", "text": "Координационен съвет по туризъм свиква в Бургас вицепремиерът Валери Симеонов. На съвещанието ще бъдат оповестени резултатите от проверките в Слънчев бряг през изминалите дни. Предупреждението за тях беше отправено още преди месец, съобщава БНТ.След като в заради високи децибели беше затворена една дискотека, други увеселителни заведения в централната алея намалиха звука. Измерванията в откритите плажни заведения показват многократно превишаване на нормите за шум. Съвместни екипи на полиция, НАП, Агенцията за храните, Регионалната здравна инспекция и Инспекцията по труда установиха още нарушения на финансовата дисциплина.От НАП са констатирани фискални нарушения и издаване на неистински касови бонове, както и разлика в наличните пари и фискалната памет на касовите апарати. Имало е и нови случаи на наличие на храни с неясен произход и такива с изтекла давност. Регистрирани са нарушени изисквания за пожарна безопасност, както и липса на здравни книжки и трудови договори. Проверките обаче предизвикват недоволството на гостите в най-големият ни морски курорт.От двете заведения - \"Оксижен\" и \"Бедруум\"  тази информация, като се позоваха на протоколите от проверката. През уикенда Валери Симеонов беше  от персонала и клиентите на дискотека \"Оксижен\" в курорта. ", "date": "2017.08.14", "title": "Симеонов оповестява резултатите от проверките по заведенията в Слънчев бряг"}
{"url": "https://offnews.bg/futbol/efektat-nejmar-dojde-momentalno-pszh-bie-i-se-zabavliava-662735.html", "text": "Ефектът от трансфера на Неймар в ПСЖ дойде моментално. Най-скъпият футболист в света, пристигнал срещу 222 милиона евро от Барселона, дебютира при гостуването на Гингам.Не че съперникът е мерило, но южноамериканската атака на парижани си правеше купон. Кавани и Неймар я раздаваха един на друг, все едно са заедно от деца.Автогол даде старт на шоуто за крайното 3:0 за ПСЖ. После Неймар хвърли гениален пас към Кавани и той покачи на 2:0. Жестът беше върнат. Кавани изведе Неймар и бразилецът фиксира крайния резултат.Пропуските пред вратата на Гингам бяха много. Направи впечатление, че Неймар не беше поставен на фланга. Той имаше пълната свобода в атака, играеше често зад нападателите, предпочиташе да дава пасове и го правеше брилянтно. Очевидно се забавляваше.Триумфът беше втори за ПСЖ и така тимът е с пълен актив заедно с Лион, Марсилия, Монако и Сент Етиен.  Но този път не се вижда кой може да спре столичани.Да, Барселона загуби безценен играч. Разбрали са го още снощи, докато гледаха мъките срещу Реал.", "date": "2017.08.14", "title": "Ефектът Неймар дойде моментално, ПСЖ бие и се забавлява"}
{"url": "https://offnews.bg/sviat/evakuiraha-grad-do-atina-zaradi-pozhari-662741.html", "text": "Жителите на град Каламос, близо до Атина, са евакуирани заради пожари, които бушуват в Гърция от дни. Нанесени са материални щети на около 20 къщи, а една е напълно разрушена. Евакуирани са два детски лагера. Властите затвориха част от пътната мрежа в района, съобщи БНТ. Според властите, палежите са умишлени. На остров Кефалония на 11 и 12 август станаха 8 пожара, на остров Закинтос бяха регистрирани 11 огнища, пострадаха жилищни сгради. Пожари имаше и на остров Евбея.", "date": "2017.08.14", "title": "Евакуираха град до Атина заради пожари"}
{"url": "https://offnews.bg/112/pian-mazh-vilnia-s-bradva-v-mladost-662739.html", "text": "Пиян и дрогиран мъж нападна с брадва група хора, прибиращи се от заведение в столичния квартал \"Младост-1\", съобщава БНР.Инцидентът е станал късно снощи. За момента причините за нападението не са изяснени.Младо момче е пострадало при случката. То е с рана на главата и откарано в болница. Нападателият е арестуван и отведен в 7-мо РПУ. До момента няма данни той и нападнатите да са се познавали.СДВР разследва инцидента.", "date": "2017.08.14", "title": "Пиян мъж вилня с брадва в Младост"}
{"url": "https://offnews.bg/obshtestvo/v-burgas-pusnaha-eksperimentalno-elektricheski-avtobus-662740.html", "text": "Първият електрически автобус вече се движи по улиците на Бургас, съобщава БНТ. В рамките на една седмица той ще превозва пътниците по най-натовареният маршрут в града, а именно от комплекс \"Меден рудник\" до центъра на града.Освен, че е икономичен и екологичен, електробусът е от най-ново поколение и е снабден с всякакви удобства.\"Той е по-добър с това, че има нулеви вредни емисии. Предимство има с това, че той е изключително тих. Дори е толкова тих, че след като се запали и човек застане до него той не може да чуе, че работи. Намалено ниво на вибрации. Освен това, е по-удобен, по-просторен, климатизиран с достатъчно комфорт за пътниците и водача\", коментира пред БНТ Милен Николов - търговски представител на фирмата производител на електрически автобуси. По думите му зареждането на автобуса става за 8 часа. Пробегът при едно зареждане при слабо натоварване е около 240 километра и около 140 км при натоварен автобус и пуснат климатик. ", "date": "2017.08.14", "title": "В Бургас пуснаха експериментално електрически автобус"}
{"url": "https://offnews.bg/kultura/naj-dobrite-balgarski-dzhaz-izpalniteli-se-kachvat-na-stcenata-na-apol-662757.html", "text": "Клуб \"Аполония\" ще приветства най-добрите български джаз изпълнители, почитани по цял свят. Джаз концертите ще се проведат от 27 август до 5 септември от 23:00 ч. в Созопол. Тазгодишната програма включва както класически джаз изпълнения, така и много ефектни импровизации, като български груув и джазирана класика.Изненада ще бъде участието на любими музиканти и артисти на закриващия концерт на 5 септември. Първата джаз вечер на Аполония 2017 ще бъде с най-новата формация на емблематичния композитор и пианист Антони Дончев – Антони Дончев Трио.На следващата ще посрещнем друга българска джаз формация – „Джазаница“. Талантливите музиканти създават термина български джаз груув, който се характеризира с отличителния неравноделен ритъм на българската народна музика, вплетен в класическия джаз.На 29 август тромпетистът Михаил Йосифов ще представи най-новия си джаз проект \"Mухtet\" – комбо джаз формация, която изпълнява авторски композиции с виртуозна импровизация. Следващата джаз вечер ще бъде с JP3 – трима уникални професионалисти, които са в центъра на днешната джаз и поп музика в България. На 31 август премиерният концерт \"Jazz Surprise II\" ще смае публиката с импровизирани джаз версии на Бах, Моцарт, Рехманинов, Гершуин и др.The Golden Project ще покажат стил и професионализъм на 1 септември, а на 2 е премиерният концерт с участието на Александър и Константин Владигерови – внуците на Панчо Владигеров.Джаз с много енергия и суинг импровизации са новите парчета от Jazz Cats – най-новият проект на Христо Йоцов, чиято премиера ще бъде на 3 септември. Джазменът е поканил специално испанския саксофонист Анрау Гарофе – любимец на българската публика, който идва на „Аполония“ за втори път.4 септември ще бъде вечер на американския джаз от началото на 20 век, от който черпят вдъхновение Лилия Илиева и талантливите музиканти от Минимум квартет.„Нощ след тежък ден“ е закриващото джаз събитие, което ще се води от журналистката и актриса Искра Ангелова. Изненада ще бъде участието на любими музиканти и артисти, които ще излязат на Сцена ОББ през последната вечер на Фестивала.Тазгодишното издание на „Аполония“ ще се проведе от 26 август до 5 септември в Созопол. Билетите вече са в продажба и могат да бъдат закупени от Eventim.bg. Златният билет, който осигурява достъп до всички събития, остава на същата стойност, както досега, въпреки по-дългата продължителност на Фестивала тази година.", "date": "2017.08.14", "title": "Най-добрите български джаз изпълнители се качват на сцената на Аполония (програма)"}
{"url": "https://offnews.bg/tenis/federer-naj-posle-padna-nemetcat-zverev-s-titlata-v-monreal-662738.html", "text": "Човек губи в спорта, дори когато се казва Роджър Федерер. Макар и рядко. Случи се в Канада.Александър Зверев спечели своята втора \"Мастърс 1000\" титла. Германецът победи на финала на турнира в Монреал Роджър Федерер с 6:3, 6:4 за само 68 минути на корта.За Маестрото загубата е едва трета за 2017. През тази година Зверев спечели и друга впечатляваща \"Мастърс\" титла, като победи Новак Джокович в Рим. 20-годишният етнически руснак е най-младият шампион в този турнир наравно с Новак Джокович, който на същата възраст триумфира през 2007.Следващата седмица Федерер пътува към Синсинати, но не е ясно дали ще участва, тъй като във финала със Зверев почувства физически проблеми. Ще решава на място.На 21 август със сигурност или Федерер, или Рафаел Надал ще измести Анди Мъри на върха в класирането. От 6 турнири \"Мастърс 1000\" през годината Маестрото, Рафа и Зверве са взели по два.", "date": "2017.08.14", "title": "Федерер най-после падна, немецът Зверев с титлата в Монреал"}
{"url": "https://offnews.bg/futbol/riberi-svalia-rusa-sadijka-razvarza-ia-i-vkara-video-662742.html", "text": "Страхотен майтапчия се оказа Франк Рибери. Асът на Байерн направи купона по време на мача за Купата на Германия срещу Кемницер.Срещата беше поверена на русата съдийка Бибиана Щайнхаус. Дали поради липсата на интрига срещу слабия гост, или в опит за флирт, французинът си направи майтап с рефера при отсъден фаул.Рибери уж се наведе да наглася топката, но развърза дясната обувка на Бибиана. Хубаво е, че дамата влезе в тона. Тя се засмя, но не вдигна жълт картон на халфа.Рибери явно получи вдъхновение, засили се и вкара гол от отсъдения фаул.  Ето, така се печелят зрители!Иначе Байерн разби 5:0 гостите, като по един гол добавиха Коман и Хумелс, а Левандовски се разписа два пъти.", "date": "2017.08.14", "title": "Рибери сваля руса съдийка, развърза я и вкара (видео)"}
{"url": "https://offnews.bg/obshtestvo/spirat-vodata-v-chasti-ot-6-stolichni-kvartala-662717.html", "text": "\"Софийска вода\" временно ще прекъсне водоснадяването в части от столицата днес, съобщиха от дружеството. Във връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 9:30 до 17:00 часа на ул. 511, ул. „Георги Спасов“, ул. 510, ул. 519. Заради подмяна на сградно водопроводно отклонение на ул. „Димитър Петков“ в жк. „Света троица“ се налага спиране на водоподаването от 9:00 до 16:00 часа по ул. „Враня“ от ул. „Зайчар“ до ул. „Димитър Петков“, по ул. „Димитър Петков“ от ул. „Враня“ до ул. „Пловдив“.Подмяна на водомерен възел на ул. „Бунтовник“ в „Лозенец“ се налага спиране на водоподаването от 10:00 до 14:30 часа на ул. „Бунтовник“, по ул. „Николай Лилиев“ от ул. „Бунтовник“ до ул. „Вежен“.Монтаж на пожарен хидрант на ул. 68 кв., „Враждебна“ налага спиране на водоподаването от 9:00 до 16:00 часа на ул. 8, ул. 51, ул. 55, ул. 68.Поради подмяна на сградно водопроводно отклонение на ул. „Липите“ в Казичене се налага спиране на водоподаването от 9:30 до 16:30 часа по ул. „Липите“ от ул. „Любен Каравелов“ до ул. „Троянов път“.Във връзка с подмяна на сградно водопроводно отклонение на ул. „Дон“ кв. „Горна баня“ се налага спиране на водоподаването от 9:00 до 17:00 часа по ул. 646 от ул. „Орхидея“ до ул. „Дон“. ", "date": "2017.08.14", "title": "Спират водата в части от 6 столични квартала"}
{"url": "https://offnews.bg/temida/mazh-vliza-v-zatvora-za-obidi-i-zakani-kam-politcai-v-kardzhali-662745.html", "text": "41-годишен мъж получи условна присъда за това, че е отправял обиди към полицаи в полицейското управление в Кърджали. След споразумение с прокуратурата той получил седем месеца затвор при първоначален строг режим. 41-годишният Метин е буйствал в управлението на 28 юни 2017 г. Ю. Според обвинението е извършил непристойни действия – отправял нецензурни думи и жестове, както и закани по отношение на полицейски служител, счупил стъклото на приемната в сградата на РУ на МВР – Кърджали, не изпълнявал разпореждания на полицейски служители, които действия изразявали явно неуважение към обществото, като деянието му е било съпроводено със съпротива срещу органи на властта, изпълняващи задължения по опазване на обществения ред и по своето съдържание се отличавало с изключителни цинизъм и дързост - престъпление.Районният съд-Кърджали му е одобрил споразумението с прокуратурата и решението за налагане на 7 месеца лишаване от свобода не подлежи на обжалване.Метин е приведен в затвора в Пазарджик, където изтърпява наказанието.До момента той е бил осъждан 11 пъти, предимно за извършени кражби.", "date": "2017.08.14", "title": "Мъж влиза в затвора за обиди и закани към полицаи в Кърджали"}
{"url": "https://offnews.bg/112/potushen-e-pozharat-v-gorata-kraj-elenite-662730.html", "text": "Потушен е пожарът в гората на курортен комплекс Елените, съобщава БНР, като се позовава на пресцентъра на МВР.  Сигналът беше подаден около 20.00 ч. снощи, пожарникарите са се справили за няколко часа. Заради силен вятър в началото е било трудно пожарът да бъде овладян, но очевидци съобщават, че огънят е намалял.Огънят е изгорил между 5 и 10 декара сухи трети и храсти, не е имало опасност за намиращите се в близост туристи и население.По непотвърдена информация пожарът е пламнал от фойерверки, изстреляни от хотел, но това засега е само една от версиите в разследването.", "date": "2017.08.14", "title": "Потушен е пожарът в гората край Елените"}
{"url": "https://offnews.bg/futbol/real-otupa-bezmilostno-barsa-i-se-doblizhi-do-superkupata-662726.html", "text": "Реал Мадрид нокаутира Барселона с 3:1 в първия от двата мача за Суперкупата на Испания, игран на стадион \"Камп Ноу\".В началото Реал демонстрира страхотна отборна работа, разменяйки къси и двойни подавания, обърквайки защитата на домакините, но въпреки няколкото добри възможности и за двата отбора първото полувреме завърши без отбелязан гол.Втората част започна ударно за \"белия балет\". Защитникът на Барса Жерар Пике си отбеляза автогол в 50-ата минута. Марсело центрира остро в наказателното поле на каталунците и испанецът отклони топката във вратата на Марк-Андре Тер Щеген.В 76-ата минута Лионел Меси изравни резултата от дузпа. Главният съдия на срещата отсъди несъществуващ наказателн удар в полза на каталунците, след като Луис Суарес демонстрира завидни актьорски заложби и се строполи пред Кейлор Навас.4 минути по-късно Реал отново поведе в резултата, благодарение на Кристиано Роналдо. Португалецът преодоля Пике и с великолепен диагонален удар прати топката във вратата за 2:1.Само две минути след това Роналдо получи втори жълт картон и съответно червен заради симулация, като останаха съмнения дали футболистът заслужи толкова сериозна санкция.В края на двубоя Марко Асенсио нокаутира каталунците, след поредна груба грешка на Пике. Така \"белия балет\" си осигури комфортна преднина преди реванша на стадион \"Сантяго Бернабеу\". Двубоят ще се играе в сряда срещу четвъртък от 00:00 часа. ", "date": "2017.08.14", "title": "Реал отупа безмилостно Барса и се доближи до Суперкупата"}
{"url": "https://offnews.bg/obshtestvo/vremeto-v-ponedelnik-slanchevo-i-toplo-slabi-prevaliavania-po-moreto-662728.html", "text": "Времето в понеделник ще бъде предимно слънчево с временни увеличения на облачността, по-значителни над североизточните райони. На места ще има слаби превалявания. Максималните температури днес ще бъдат предимно между 26° и 31°, а в София - около 25°. Над Черноморието ще има променлива облачност. По северното крайбрежие преди обяд не е изключено да превали. Ще духа умерен до силен северен вятър. Максимални температури на въздуха: 27° – 29°. Температурата на морската вода е 26° – 27°. Вълнението на морето ще бъде 2 – 3 бала.Над планините ще бъде предимно слънчево, след обяд с купеста облачност. Ще бъде почти без валеж. Ще духа умерен до силен северен, а по най-високите части на Рила и Пирин североизточен вятър.По-късно през деня вятърът над масивите от Западна България ще отслабне. Максималната температура на височина 1200 метра ще е 22°, на 2000 метра – около 14°.", "date": "2017.08.14", "title": "Времето в понеделник: Слънчево и топло, слаби превалявания по морето"}
{"url": "https://offnews.bg/politika/prokuraturata-i-dans-posegnali-na-dps-tvardi-bojko-rashkov-662734.html", "text": "Отнемането на допуска до класифицирана информация на , който е зам.-председател на Бюрото за контрол на СРС, е симптоматично. Това коментира пред Нова тв председателят на Бюрото Бойко Рашков. \"За мен е симптоматично това, че се посяга на представител на ДПС в Бюрото\", каза той като посочи, че има предвид публикации в медиите от последните дни, в които се твърди, че се подготвя разследване и дори арест срещу почетния лидер на ДПС Ахмед Доган. \"Не би трябвало да има конфликт между прокуратурата и ДПС. Аз не бих се изненадал от абсолютно нищо, че щяло да се образува производство срещу лидер от ДПС, аз не искам да въвличам Бюрото в тези битки, то е независим орган\", коментира Рашков. По думите му с действията на прокуратурата и ДАНС (наричана от него по време на интервюто \"агенция Държавна сигурност\", бел. ред.) това се случва в момент, в който се възраждат идеите за разследване срещу политически лица. \"За това агенцията за държавна сигурност неслучайо участва заедно с прокуратурата\", каза Рашков.Той обясни, че Георги Гатев е уважаван юрист, който е унижен. Рашков обяви съобщението на прокуратурата, с което се иска отнемане на допуска до класифицирана информация на Гатев за \"смехотворно\" и написано от \"начинаещ юрист\". \"Ако съм главен прокурор, бих потърсил сметка, на този който го е написал\", заяви Рашков.В края на юли прокуратурата поиска от председателя на ДАНС да отнеме допуска до класифицирана информация на Гатев, защото той се срещал с обвиняеми и подсъдими лица. Според държавното обвинение той ги съветвал как да подготвят свои искания до Бюрото за проверка дали са били подслушвани нерегламентирано. Един от тях е варненския съдия Светлозар Георгиев, който гледа дело срещу Веселин Марешки. Съдията беше отстранен от делото по донос на прокуратурата, след като 6 месеца бил следен и подслушван.Последвалата реакция от страна на Бюрото е, че става въпрос за целенасочена и координирана атака, която има за цел връщане на безконтролното подслушване. В писмо до медиите Гатев заяви, че не е извършил нищо незаконно в своята работа като член на Бюрото и даде да се разбере, че атаката срещу него е проверката за прилагането на СРС спрямо съдия Георгиев. Гатев заявява, че е станал обект \"на недопустима институционална атака\", като по този начин е атакувано и Бюрото.\"Съвсем съзнателно в началото се въздържах да коментирам този конфликт, тъй като и до момента не разполагам с достатъчно информация за фактите, въз основа на които е осъществена проверката и е взето решението за твърдените нарушения, извършени от мен. Убеден съм обаче, че общественият интерес диктува процедурата по контрола за отмяна на това решение да се осъществи максимално публично\", написа в писмото си до медиите Гатев.Той обяснява, че прокуратурата е предприела \"безпрецедентен подход\" по отнемане на разрешителното му за достъп до държавните тайни. По обясненията му прокуратурата няма компетенции да иска отнемане на разрешение, освен при данни за престъпление. Компетентен орган по отнемането на допуска е ДАНС, но при извършените преди това проверки спрямо Гатев не било предприето нищо. От агенцията се задействали, едва след като от прокуратурата поискали това. ", "date": "2017.08.14", "title": "Прокуратурата и ДАНС посегнали на ДПС, твърди Бойко Рашков"}
{"url": "https://offnews.bg/temida/gerb-vnasiat-tcankov-kamak-v-prokuraturata-662749.html", "text": "ГЕРБ ще внесе сигнал до главния прокурор за проверка на строителството и финансирането на „Цанков камък”, съобщиха от пресцентъра на партията. Внасянето на сигнала ще стане днес на обяд в Съдебната палата в столицата. Причината за сезирането на прокуратурата е, че само седем години след приключване на проекта вече са налице дефекти, които налагат държавата да заделя пари за ремонти. Преди месец беше съобщено, че в чашката на язовира има пукнатини. Заради дефектите при изпълнението се просмукват огромни количества вода в земята, обявиха през седмицата от ГЕРБ. Те са категорични, че Цанков камък трябва да иде в прокуратурата и посочиха, че проектът е на тройната коалиция, а министър на енергетиката е бил Румен Овчаров, а негов заместник - Корнелия Нинова. ", "date": "2017.08.14", "title": "ГЕРБ внасят Цанков камък в прокуратурата"}
{"url": "https://offnews.bg/obshtestvo/upraviteliat-na-oxygen-prez-april-si-plashtame-naema-prez-avgust-ni-662731.html", "text": "В проверените през уикенда заведения в Слънчев бряг, в които участва и вицепремиерът Валери Симеонов, не са констатирани никакви нарушения. Това твърдят собствениците на двете заведения - \"Oxygen\" и \"Bedroom\". Пред Нова тв управителят на \"Oxygen\" Даниел Петков заяви, че в протоколите от проверката е посочено, че не са констатирани никакви нарушения. Той заяви, че не е коректно властите да заявяват мерките, които смятат да приложат в разгара на сезона.\"Април месец си плащаме наемите, а се оказва, че институциите искат да установят тишина в комплекса, което не е коректно\", каза Петков. Той обясни, че в заведението силата на шума се контролира чрез музикалната уредба.Собственикът на \"Bedroom\", където  от персонала и клиенти на заведението, заяви, че акцията е била показна.\"Ние бяхме потърпевши, защото по никакъв начин, от 10 години съществува този обект, ние сме били винаги 100 % законов обект. Нямаме до момента един съставен акт\", каза той пред Нова тв.Според него нарушаването на нощната тишина е \"много абстрактно понятие\", тъй като фоновият шум в Слънчев бряг е много висок. Той обясни, че въпросната Наредба №1, по която заведението трябва да намали децибелите, не забранява работата му. \"В Слънчев бряг ако не се случи нещо, то не е Слънчев бряг. Важно е да се говори за Слънчев бряг, за съжаление, негативно\", коментира Елена Иванова.  Според нея в двете заведения са били около \"2-3 хил. души\", които са избрали да се забавляват в Слънчев бряг през уикенда. \"Тези хора са решили да оставят парите си в България и ние се стремим да изгоним и малкото хора, които са решили да изхарчат парите си за родната икономика\", коментира тя. ", "date": "2017.08.14", "title": "Управителят на Oxygen: През април си плащаме наема, през август ни спират музиката"}
{"url": "https://offnews.bg/obshtestvo/ribari-izlizat-na-protest-sreshtu-iara-662729.html", "text": "Рибари от цялата страна се организират за протест днес пред сградата на Изпълнителната агенция \"Рибарство и аквакултури\" в Бургас, съобщава БНР.Повод за недоволството им е предстоящото издаване на забранителна заповед за улов на бяла мида. Заповедта, изготвена от Министерството на земеделието и горите, се очаква да влезе в сила всеки момент и ще важи до края на годината.Над 450 са риболовните лодки и кораби, които извършват улов на бяла мида в Черно море.От бранша настояват забраната да важи само в размножителния период на мидите.", "date": "2017.08.14", "title": "Рибари излизат на протест срещу ИАРА"}
{"url": "https://offnews.bg/obshtestvo/letishte-sofia-otchete-rast-na-preminalite-prez-nego-turisti-662752.html", "text": "За първите седем месеца на годината през летище София са преминали 3 747 596 пътници, което е рекордно увеличение от 42% спрямо същия период на миналата година, съобщиха от летището.Само през месец юли обслужените пътници са над 611 хил. През Терминал 2 е преминал 65% от пътникопотока, а през Терминал 1 – останалите 35%.С 33% е нараснал броят на пътуващите по редовни международни линии, а тези по вътрешни – са се увеличили с 57%, предвид интензивния летен сезон и интереса към черноморските ни курорти. И през юли чартърите бележат ръст от 12%, спрямо същия период на миналата година.Общо 5 219 самолети са били обслужени на летище София през юли 2017 г., което е с близо 10% повече от предходната година. Увеличението се дължи предимно на полетите по международни редовни линии.През юли 2017 г. на летище София са обработени общо 1771 тона товарни и пощенски пратки, от които 58% са превозени с товарни самолети, а останалите с пътнически.", "date": "2017.08.14", "title": "Летище София отчете ръст на преминалите през него туристи"}
{"url": "https://offnews.bg/zdrave/poddarzhaneto-na-komunikatciata-s-linejkite-shte-prodalzhi-do-kraia-na-662754.html", "text": "Фирмата, поддържала досега комуникационната система на Спешна помощ, ще продължи да поддържа системата до избор на нов изпълнител на услугата, съобщиха от Министерството на здравеопазването. Договорът с \"Консорциум Електронно здравеопазване\" е изтекъл на 22 юли, а поетапното спиране на поддържането на системата трябваше да започне от днес. \"Променихме решението си, защото сме социално отговорни компании – всичките, които участваме в този консорциум. За да бъдат служителите на Спешна помощ и гражданите спокойни, решихме да продължим да поддържаме системата до избирането на нов доставчик\", заяви пред bTV Любомир Петров, представител на консорциума.Консорциумът ще работи за своя сметка докато трае процедурата по избор на нова компания.Министерството вече е пуснало нова обществена поръчка за поддръжка на системата, с която се очаква да се спести около 1 млн. лева. Тя обаче ще завърши най-рано след два месеца. От Консорциума обаче са обявили в петък, че няма да прекъсват поддръжката на системата заради \"високата социална значимост на Спешна помощ\". Зам.-министърът на здравеопазването Мирослав Ненков обяви в петък, че при евентуално спиране на поддръжката на комуникационната система няма да има забавяне на линейки или проблеми при предаването на адреси, тъй като ведомството има собствена паралелна система за свързаност. Във всички ЦСМП са налични и функционират архивиращи системи за приети и отработени сигнали, сътресения няма да има, посочи Ненков, като допълни, че спирането на комуникационната система ще върне стария режим, по който спешните екипи са работили до 2009 г. ", "date": "2017.08.14", "title": "Поддържането на комуникацията с линейките ще продължи до края на новия търг"}
{"url": "https://offnews.bg/medii/vasil-ivanov-otiva-v-kanal-3-662777.html", "text": "Разследващият журналист Васил Иванов започва работа в Канал 3 няколко месеца след като напусна с бурен скандал Нова телевизия.Иванов е получил покана от управителя на медията Ива Стоянова.„Канал 3 покани Васил Иванов в екипа си, защото той е един от най-силните разследващи журналисти в България. Тук той ще има пълната свобода да работи. Да разкрива злоупотреби и да се опитва да промени съдбата на хората, които страдат от тях. Подаваме ръка на Васил в момент, в който много други медии се уплашиха да го направят. За кадърните журналисти, за тези, които търсят истината, не трябва да има прегради да работят“, коментира Ива Стоянова.„Благодаря на Канал 3 и Ива Стоянова за това, че ми подадоха ръка и не се изплашиха. Много други големи медии, наричащи себе си независими, само в рамките на ден, се отказаха, въпреки че сами ме потърсиха с предложения за работа. От разговорите ми с Ива Стоянова се убедих, че Канал 3 е мястото, където ще мога да върша най-добре това, което умея – да показвам без притеснение корумпирани управници и всякакви други крадци, които богатеят на гърба на народа. Схемите и далаверите им, ще виждате често по Канал 3“, каза Васил Иванов.През април телевизионният журналист обяви, че напуска Нова телевизия заради това, че шефът на новините Дарина Сарелска спирала негови разследвания. Макар че медията тогава отрече и защити Сарелска, преди дни бе съобщено, че тя вече няма да работи в Нова телевизия. \"Един добър ден за българската журналистика!!!\", написа по този повод Васил Иванов във фейсбук профила си.", "date": "2017.08.14", "title": "Васил Иванов отива в Канал 3"}
{"url": "https://offnews.bg/kultura/lacuna-coil-izdavat-kniga-662778.html", "text": "Lacuna Coil работят усилено по издаването на първата си книга наречена“Nothing Stands In Our Way”, която ще бъде издадена в началото на 2018 година. По този повод фронт дамата и вокалист на групата Кристина Скабия (Cristina Scabbia) сподели: “Толкова съм развълнувана да споделя какво се случи през последните 20 години от живота ми. Това бе невероятно пътуване и толкова много неща се случиха, че почти е невъзможно да си припомня всичко! Всички Вие знаете много неща за нас, но въпреки това има още много неща за разказване и показване, сега е времето да го направим. Пространствата зад сцената и дневните ни стаи ще се разтворят за всички вас... Добре дошли, койлери(coilers), влезте и се настанете удобно... Имало едно време...“В следващите дни Lacuna Coil ще се присъединят към Северно Американското турне на Epica, а през септември стартира едномесечно турне в Съединените Щати. На концертите си групата представя последния си албум “Delirium“. Свеж, мрачен и изключително мощен са само някои от най-добрите начини точно описващи \"Delirium\", албумът, който обхваща силата и тежкия подход на траш метъла(thrash metal) от 90-те години, съчетан с готически елементи в модерен стил.Концертът на Lacuna Coil  у нас ще се състои на 17 ноември, а специални гости ще бъдат бившите членове на ELUVEITIE швейцарците Cellar Darling. Билетите за шоуто се продават в мрежата на Eventim и в цялата страна.", "date": "2017.08.14", "title": "Lacuna Coil издават книга"}
{"url": "https://offnews.bg/gejming/balgarin-specheli-2-mln-dolara-ot-turnir-po-dota-2-662795.html", "text": "Нашенецът Иван Иванов, по-добре познат с гейминг прякора си MinD_ContRoL, стана милионер след впечатляваща победа на турнир по Dota 2.Иванов е част от отбора Team Liquid, който победи китайския тим Newbee в големия финал нa The International 2017 в играта Dota 2.Надпреварата се проведе в Сиатъл като тимът на българина победи с 3:0 игри. Иванов и неговите съотборници показаха блестяща игра пред 17 хиляди души, които бяха заели места в KeyArena, за да наблюдават случващото се.В интернет пък над 5 милиона души гледаха онлайн финала. The International 2017 е най-големият турнир по електронни спортове в света като през тази година наградният фонд бе почти 25 милиона долара. От тях шампионите получават близо 11 милиона, а Иван Иванов ще стане милионер, прибирайки 2 милиона лева след облагането с данъци.Това бе шесто издание на The International като наградният фонд на надпреварата се увеличава с всяка следваща година. За Иванов, който е от Варна, това бе второ участие в турнира след 2016 година, когато отборът му завърши седми.", "date": "2017.08.14", "title": "Българин спечели 2 млн. долара  от турнир по Dota 2"}
{"url": "https://offnews.bg/futbol/barselona-poharchi-40-miliona-evro-v-stranen-transfer-662796.html", "text": "Барселона направи първи трансфер след напускането на Неймар. Клубът плати 40 милиона евро за бразилеца Паулиньо от китайския Гуанджоу.Не само феновете на Барселона са в потрес. Тези в Англия също се чудят как до Меси ще играе халф, минал абсолютно незабележимо през Тотнъм. Бразилецът беше купен от лондончани за близо 30 милиона евро от Коринтианс и продаден в Китай след два сиви сезона.Паулиньо обаче е твърди титуляр в \"селесао\" след назначението на треньора Тите. Той има 9 гола в 41 мача за Бразилия.Халфът е с основен принос и за титлата на Гуанджоу в Китай. Грандът завърши с 5 точки преднина.Барселона продължава да преследва Осман Дембеле от Борусия Д и Коутиньо от Ливърпул. Засега и двата трансфера удрят на камък, въпреки че самите футболисти са готови веднага да тръгнат пеша към каталунската столица.", "date": "2017.08.14", "title": "Барселона похарчи 40 милиона евро в странен трансфер"}
{"url": "https://offnews.bg/protesti/ribari-protestiraha-pred-iara-zaradi-zabrana-za-ulova-na-mida-662750.html", "text": "Готвената дългосрочна забрана за улов на бяла мида изкара днес рибари и бизнесмени от бранша на протест. Над 100 души се събраха пред сградата на ИАРА в Бургас. Според тях, рестриикциите, които се готвят с проектозаповед на министъра на земеделието и храните, са немислими и ще доведат до загуба редица фирми и заети в сектора хора.От асоциацията БГ ФИШ подчертаха, че също са предлагали забрана за улова на бяла мида – два пъти годишно, по 30 дни, в периодите на пролетното и есенното размножаване. Тази мида не е защитен вид у нас, но са необходими регулации за добива й, посочи Йордан Господинов, председател на асоциацията. Трябва да се забрани улова на малките миди, поясни той.Сред исканията на протестиращите е и промяна в Закона за рибарстото и аквакултурите, които да регламентират уреди за улов на дънни обитатели, които са разрешени в ЕС. Рибарите настояват и когато се изготвят режимите за зоните в Натура 2000, да се консултират с тях, защото има опасения, че на места изцяло ще бъде забранен уловът.Протестиращите заявиха, че са готови да блокират пътища, ако исканията им не бъдат приети. С тях се срещна и началника на ИАРА, Галин Николов, който заяви подкрепа, но поясни, че заповедта е на министерството и, ако влезе в сила, той е длъжен да се съобрази с нея.", "date": "2017.08.14", "title": "Рибари протестираха пред ИАРА заради забрана за улова на мида"}
{"url": "https://offnews.bg/ikonomika/prokuraturata-atakuva-chast-ot-zapovedta-na-neno-dimov-za-kaliakra-662798.html", "text": "Върховната административна прокуратура е атакувала в съда заповедта на министъра на околната среда и водитете Нено Димов от 21 юли 2017 г, която провокира протести на хората от Каварна, Шабла и Балчик. Държавното обвинение оспорва територията на защитена зона \"Комплекс Калиакра\".При проверката на Върховната административна прокуратура (ВАП) са събрани данни, че при изграждането на европейската екологична мрежа „НАТУРА 2000“ през 2007 г. е обявена по-голяма площ, заета от Понто-Сарматски степи *62C0, а на практика е била по-малка.По този начин заповедта е издадена, без от министъра на околната среда и водите да е установено категорично, че във всички места по приложения координатен регистър се намира природно местообитание 62C0* Понто-Сарматски степи. Допуснатото нарушение е преценено от ВАП като съществено, тъй като заповедта е издадена за опазването на това местообитание, заявяват от държавното обвинение.Според прокуратурата избраният начин на процедиране на административния орган не съответства и на целите за осигуряване биологичното разнообразие и за запазване или възстановяване на благоприятното състояние на запазване на естествените местообитания по чл.2, §1 и §2 от Директива 92/43/ЕИО от 21 май 1992 г. за опазване на естествените местообитания и на дивата флора и фауна и чл.2, т.1 от Закона за биологичното разнообразие.Затова от ВАП е оспорена т.2 от заповедта, с която на територията на защитена зона „Комплекс Калиакра“ с код BG0000573 до обявяването ѝ за защитена зона, но за не повече от 2 години е въведена забрана за разораване, залесяване и създаване на трайни насаждения на територията, плодови и зеленчукови култури, зърнено-бобови култури, листно-стъблени зеленчукови култури, кореноплодни зеленчукови култури, луковично-зеленчукови култури, маслодайни култури, влакнодайни култури, етеричномаслени култури, едногодишни или многогодишни фуражни култури съгласно приложението.По т.1 от заповедта, с която се забранява издаване на разрешения за строеж и всякакво строителство на територията, определена с координатен регистър на разпространението на природно местообитание 62C0* Понто-Сарматски степи, прокурорите са преценили, че подобни действия могат да увредят защитената зона.", "date": "2017.08.14", "title": "Прокуратурата атакува част от заповедта на Нено Димов за Калиакра"}
{"url": "https://offnews.bg/turizam/valeri-simeonov-i-v-ibisa-stava-tiho-sled-12-chasa-662801.html", "text": "Нощната тишина трябва да се спазва в нашите курорти, обяви на пресконференция в Бургас вицепремиерът Валери Симеонов, след акциите в Слънчев бряг. За пример, той посочи Ибиса и Майорка, където, според него, също се спазвала тишина след полунощ. Той бе категоричен, че няма фиксация в най-големия комплекс у нас. Проверки се извършвали навсякъде. За пример, посочи Созопол, където има завишение на оплакванията за висок шум от нощни заведения. Едно от тях ползвало с протекцията на кмета на морския рад. Преди пресконференцията, Симеонов излъчи аудиозаписи на оплаквания от хора от Несебър и Царево за шума от заведенията. Телефонните обаждания били записани от горещия телефон в кабинета му. Добави, че затворени заради шума заведения имало и във Варна и региона, но никъде не се е чуло за това. За проверките в Слънчев бряг той посочи, че след двудневните акции, снощи не е имало нито едно оплакване за шума и затова те ще продължат.В „Оксижен“ иззехме три комплекта за озвучаване, най-вероятно тази нощ ще изземем четвърти, каза Валери Симеонов.А за акцията в „Бедрум“ поясни, че са спрели музиката веднъж, но не са го направили втори път, защото е можело напрежението да ескалира. Не е работа на вицепремиера да ходи по проверки, но очевидно има натрупани с години нарушения, усещане на ненаказаност у тези собственици на заведения, затова задавам модела на институциите, по който трябва да се работи, поясни Валери Симеонов. Виковете \"Оставка\" той обясни, че приема нормално, след като спира забавлението на хора, които са платили за вход, за паркинг, за питиета. Подчерта, че откритите заведения нямат право по закон да пускат музика след 23 ч. И поясни, че е редно хората, които се занимават с този бизнес, визирайки DJ Станчо, да са запознати с правилата.„“, каза Симеонов.Валери Симеонов добави, е има резултат от масираните проверки по курортите. Имало заведения, чиито оборот е скочил с 1000% след контрола. За „Бедрум“ и „Какао“ този процент бил 85 и 64. С 1/3 пък били се увеличили заявленията за регистрация на заведения, което било знак, е много от тях излизат от сивия сектор.", "date": "2017.08.14", "title": "Валери Симеонов: И в Ибиса става тихо след 12 часа"}
{"url": "https://offnews.bg/ikonomika/bulgargaz-prognozira-poevtiniavane-na-prirodnia-gaz-s-6-ot-1-oktomv-662755.html", "text": "\"Булгаргаз\" прогнозира поевтиняване на природния газ с 6 на сто от 1 октомври, съобщават от дружеството.Прогнозната цена на синьото гориво за четвъртото тримесечие на 2017 г. е 347,99 лв. на 1000 куб. м (без пренос, акциз и ДДС). Това представлява намаление с 22,22 лв. на 1000 куб. м в сравнение с прилаганата към момента цена.От \"Булгаргаз\" посочиха, че намалението се дължи на по-ниския курс на лева спрямо щатския долар. Окончателното предложение за утвърждаване цената на природния газ за четвъртото тримесечие на 2017 г. ще бъде внесено в Комисията за енергийно и водно регулиране на 08.09.2017 г.", "date": "2017.08.14", "title": "\"Булгаргаз\" прогнозира поевтиняване на природния газ с 6% от 1 октомври"}
{"url": "https://offnews.bg/zvezdi/-662799.html", "text": "Том Круз получи контузия по време на опасна сцена за шестия филм от поредицата „Мисията невъзможна“, съобщи \"Гардиан\".Кадри показват, как, докато скача от покрива на една сграда към покрива на друга с предпазен колан, Круз се удря във фасадата на сградата. Актьорът успял да стигне до екипа, но куцал сериозно и прекратил снимките.Все още не е известно каква е степента на нараняване на Круз или дали е настанен в болница.Круиз е един от малкото холивудски актьори, които сами изпълняват почти всички опасни сцени и се възползват рядко от услугите на каскадьорите.През 2011 г. актьорът се спусна по небостъргача Бурш Калифа в Дубай, в момента най-високата сграда в света, за сцена от „Мисията невъзможна: Ефект Фантом“. А през 2015 година, по време на снимките на „Мисията невъзможна: Престъпна акция“, бе прикрепен към самолета Еърбъс 400, докато излита.„Мисията невъзможна 6“ ще бъде пуснат по кината през юли 2018 г. Филмът е режисиран от Кристофър Маккуари, който преди това е работил с Круз и в предишна част на поредицата.", "date": "2017.08.14", "title": "Том Круз се контузи по време на снимките на „Мисията невъзможна 6“"}
{"url": "https://offnews.bg/leka-atletika/kuchentceto-rio-posreshtna-ivet-lalova-v-sofia-662807.html", "text": "Изненадващ посрещач на летището в София имаше най-добрата ни спринтьорка Ивет Лалова. Близките й бяха довели на летището кученцето Рио. Ивет не пропусна да му се порадва.Иначе Лалова анализира със смесени чувства представянето си на Световното първенство в Лондон. И обеща по-силна състезателна 2018 година.\"Сега следва някой и друг старт, някой турнир, а след това задължителната триседмична почивка - моята лична ваканция, която е през септември и октомври. След това пак отначало! 2018 г. има много хубава програма, тъй като има европейско първенство в Берлин\", заяви Лалова на летище \"София\".\"Деветото място е само едно по-назад от големия олимпийски успех, а в същото време е толкова далеч от финала. Приемам го философски и ще го използвам като една много голяма мотивация за напред. Ще запомня състезанието с прекрасната публика и красивия стадион.Ще го запомня с големия студ, който преживяхме и дъжда, а най-вече с тази сърцата публика, която виждахме от сутрин до вечер. Много малки държави могат да покажат такова нещо и да гарантират\", категорична беше Ивет.Софиянката даде кураж и на Тихомир Иванов, който получи контузия точно на разгрявката преди финала в скока на височина.\"Вчера плаках за Тихомир. Пожелавам много здраве и късмет на всички. Тихомир е много силен психически и едно такова нещо може да го направи само още по-силен. Всеки голям спортист преживява през кариерата си не една и две контузии. Има и много по-страшни, за това му казах да гледа от позитивната страна на нещата и да използва това като бъдеща сила\", завърши Ивет Лалова.", "date": "2017.08.14", "title": "Кученцето Рио посрещна Ивет Лалова в София"}
{"url": "https://offnews.bg/bojni/antani-dzhoshua-zagriava-za-kobrata-na-plazha-v-marbeia-662776.html", "text": "Антъни Джошуа не го раздава много забързан преди очаквания бой с Кубрат Пулев на 28 октмоври в Кардиф. Разбира се, все още няма подписан договор и всичко е предпоследно, когато говорим за професионален бокс.Британската машина беше изловен от папараци на плажа в Марбея. Световният шампион при тежките правеше бани заедно със свой приятел.Той се възползва от услугите на масажистки, които предлагат услугите на летовниците. Антъни обаче не отпрати и нито един от десетките фенове, които искаха да се снимат с него.Джошуа е обратно в Европа, след като изкара няколко седмици в Лас Вегас. Там огледа залите за евентуален бой  с Кличко, какъвто няма да има, после разпусна в няколко прочути хотела. Междувременно 27-годишният британец от нигерийски произход изчисти името си в сексскандала с друг боксов шампион Амир Хан. Той декларира публично, че няма пръст в развода на колегата си от Болтън. Онзи ден Хан се извини публично на Джошуа. ", "date": "2017.08.14", "title": "Антъни Джошуа загрява за Кобрата на плажа в Марбея"}
{"url": "https://offnews.bg/zdrave-i-krasota/kraj-na-12-godishnata-kampania-sreshtu-tcezarovoto-sechenie-vnushaval-662746.html", "text": "Британският Кралски колеж по акушерство се отказва от 12-годишната си кампания в подкрепа на естественото раждане, признавайки, че тя е причинила чувство за провал у някои жени.Колежът вече няма да призовава родилките за раждане без медицинска намеса.Директорът на учебното заведение професор Кати Уоруик отрече, че стартиралата през 2005 г. кампания е изложила на риск жените. Но въпреки това потвърди пред вестник \"Таймс\", че е дошло време за нейния край. Тя допълва, че ако кампанийно се говори само за ползите от вагиналното раждане, се създава усещането, че професионалният интерес на акушерките е насочен само към раждащите естествено жени. \"Ние не желаем да засилваме у тях чувство за провал само за това, че не са родили нормално. За съжаление, точно така се получи при някои жени\", добавя проф. Уоруик.През годините колежът положи усилия да убеди бъдещите майки в ползите от естественото раждане - без Цезарово сечение, епидурална упойка, предизвикване с медикаменти и употреба на медицински инструменти.Отчетено било обаче, че някои жени приемат тези препоръки на всяка цена. Смята се, че схващането за нормално раждане на всяка цена понякога увеличава риска при раждане. \"Индипендънт\" цитира доклад за окръг Моркамб бей, където са отчетени 11 смъртни случая на новородени и на една родилка, за които се приема, че може да имат връзка с това.Проф. Уоруик споделя, че не е вярвала, че някои акушерки ще приемат препоръките за стимулиране на естественото раждане до степен \"извън границите на сигурността\". ", "date": "2017.08.14", "title": "Край на 12-годишната кампания срещу Цезаровото сечение, внушавала чувство за провал"}
{"url": "https://offnews.bg/futbol/gol-na-bergkamp-stana-nomer-1-v-istoriata-na-visshata-liga-video-662751.html", "text": "Слушателите и читателите на BBC избраха най-красивия гол в историята на Висшата лига след серия от гласувания. С 31 процента спечели този на Денис Бергкамп за Арсенал срещу Нюкасъл.Наистина велико! Елегантност, техника, фантазия! Трудно може да бъде повторено изпълнението на холандския майстор от 2002 година.Само с два процента отзад остана попадението на Тони Йебоа за Лийдс срещу Уимбълдън от вече далечната 1995 година. Ганаецът беше машина.Третото място е за задната ножица на Уейн Рууни с екипа на Ман Юнайтед в дербито със Сити. Тя не е с нищо по-красива от тази на съотборника му Бербатов срещу Ливърпул, но местните момчета винаги биват толерирани. Нормално.Иначе излиза, че най-красивите попадения радват феновете на Арсенал. Петицата допълват още двама \"артилеристи\". Става въпрос за головете на Джак Уилшър срещу Норич от 2013 година и за този на легендата Тиери Анри с Тотнъм от 2002 г.Гласуването премина на няколко етапа. Първо историята на Висшата лига беше разделена на 5 периода, като във всеки бяха излъчени челни петици от красиви голове. Нова анкета избра най-добрите сред най-добрите.   ", "date": "2017.08.14", "title": "Гол на Бергкамп стана номер 1 в историята на Висшата лига (видео)"}
{"url": "https://offnews.bg/futbol/latcio-iztragna-superkupata-na-italia-ot-iuventus-662727.html", "text": "Лацио е новият носител на Суперкупата на Италия, след като надигра драматично с 3:2 шампиона Ювентус във финалния сблъсък за трофея на стадион “Олимпико” в Рим.Двата тима направиха страхотно зрелище и държаха зрителите в напрежение до последната секунда. Чиро Имобиле реализира първите два гола във вратата на “бианконерите”.Той сам си изработи дузпа и откри резултата в 32-ата минута, а в 54-ата вкара и втори за своя тим. Юве обаче показа характер и успя да изравни с два гола на Пауло Дибала в 85-ата и 90-ата минута от дузпа.В 3-ата минута на добавеното време обаче Алесандро Мурджа се превърна в герой за “Орлите”, вкарвайки за крайното 3:2 в тяхна полза.Така Лацио затвърди репутацията си на турнирен боец и даде заявка за силен сезон в Серия А. Римляните завоюваха Суперкупата за 4-ти път в своята история, докато за Ювентус това бе 6-ти загубен финал.“Бианконерите” обаче остават с най-много отличия - 7, колкото има и Милан.", "date": "2017.08.14", "title": "Лацио изтръгна Суперкупата на Италия от Ювентус"}
