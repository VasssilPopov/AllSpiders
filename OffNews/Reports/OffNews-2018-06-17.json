{"url": "https://offnews.bg/volejbol/bihme-brazilia-na-volejbol-682804.html", "text": "Националите по волейбол явно напипват верния ритъм, след като постигнаха втора победа на турнира от Лигата на нациите във Варна. Ден след категоричното 3:0 над Канада, момчетата на селекционера Пламен Константинов надделяха трудно олимпийския шампион Бразилия с 3:2 (25:22, 19:25, 25:15, 18:25, 15:12) пред около 4500 зрители в зала “Конгресна” на ДКС във Варна.С успеха си националите ни вече имат 5 победи в лигата и 7 загуби и с 14 точки е на 12-о място във временното класиране.Южноамериканците пък допуснаха три загуби във Варна и вече имат общо 4 в лигата срещу 8 успеха, а с 24 точки заемат четвъртата позиция.Валентин Братоев стана най-резултатен за България с 14 точки (1 ас, 1 блок, 46% ефективност в атака), а Светослав Гоцев добави още 12 точки (3 блока, 69% ефективност в атака). Разалин Пенчев (1 блок, 66% ефективност в атака) и Виктор Йосифов (1 ас, 3 блока, 70% ефективност в атака) добавиха по 11 точки.Уолъс Де Соуса се отличи 22 точки (52% ефективност в атака) за Бразилия, а Маурисио Боржеш добави още 12 точки.\"Най-хубавото е, че отборът си върна увереността, че може да се бори с всеки. Завършваме домашната кампания с такъв позитив, защото бяхме точно на обратната страна след софийския турнир. Поздравления за момчетата, че намериха сили да преодолеят напрежението, което беше се натрупало, и да покажат наистина, че този отбор може да играе добър волейбол.Една победа срещу Бразилия е победа. Бразилия и на табла да я биеш е престижно, така че по-хубаво от това не можеше да завършим\", коментира селекционерът Константинов.", "date": "2018.06.17", "title": "Бихме Бразилия на волейбол"}
{"url": "https://offnews.bg/ikonomika/v-razgara-na-liatoto-v-bdzh-ne-dostigat-spalnite-mesta-za-burgas-i-va-682786.html", "text": "В началото на активния летен, сезон има дефицит със спалните места на БДЖ, показва репортаж на БНТ. Причината е недостиг на спални вагони и липсата на единна информационна система за продажба на билети.От държавната железница обещават, че системата ще заработи от началото на юли и проблемът с купуването на запазените места ще отпадне. До края на септември пък предварителни продажби на билети ще се правят за 15 дни преди пътуването, а не както досега - само 5.Проблемът е най-голям в София. Оказва се, че само няколко дни след пускането на билетите в продажба, те се изчерпват, а за определени влакове няма спални места повече от три седмици преди датата на пътуването. В началото на летния сезон, опашките пред касите на централната гара са големи, а на хората понякога им се налага да изчакат над 20 минути, за да разберат, че билети няма.Хората, които искат спален вагон, купуват билетите си 30 дни преди датата на пътуването. Не могат, обаче, да си резервират места от Варна и Бургас за София , тъй като системата за продажба на билети не функционира.Това е болка на старата система по която досега работеше БДЖ, Пътнически превози. Тъй като там компютърното издаване е на локални станции и няма онлайн свързаност, нямаше как да се продават предварително запазени места, заяви Милена Ценова, директор „Маркетинг и продажби“ в БДЖ \"Пътнически превози\".Новата система за продажба на билети ще заработи от 1 юли. Тогава се очаква да отпадне и проблемът със запазените места към столицата.\"Знаем, че в момента услугата не е както трябва, но затова се изискват ресурси и не става от сега за след малко\", коментира Цанова.От БДЖ признават, че в летния сезон търсенето е по-голямо от предлагането, затова от компанията се опитват, когато е възможно, да осигурят и допълнителни вагони за най-натоварените маршрути.", "date": "2018.06.17", "title": "В разгара на лятото: В БДЖ не достигат спалните места за Бургас и Варна"}
{"url": "https://offnews.bg/futbol/levski-vze-tciala-banda-iunoshi-v-pravetc-682782.html", "text": "Левски замина за лагер в Правец, като групата която ще се подготвя под ръководството на Делио Роси и неговия щаб наброява 29 футболисти. В групата попаднаха цели 11 юноши, които ще получат шанс да станат постоянна част от първия отбор на \"сините\".Тази седмица към Левски ще се присъедини новото попълнение Мартин Полачек, както и Жерсон Кабрал, който пропусна първите занимания в София.Митрев, П. Иванов, Кръстев, Полачек, Белаид, Горанов, Найденов, Паулиньо, Вутов, Буш, Ривалдиньо, Белмонт, Гомес, Нашименто, Тиам, Яблонски, Костов, Обертан, Мариани, Ст. Иванов, Д. Иванов, Кабов, Мартин Петков, Кабрал, Папазов, Боримиров, Цветкович, Юруков, Илия ДимитровТимът ще изиграе първата си контрола в сряда (20 юни) от 18:00 часа срещу Хебър на стадиона в Пазарджик.", "date": "2018.06.17", "title": "Левски взе цяла банда юноши в Правец"}
{"url": "https://offnews.bg/volejbol/valentin-bratoev-brazilia-e-na-kosmichesko-nivo-682783.html", "text": "Волейболният национал Валентин Братоев заяви след победата над Канада с 3:0 гейма, че разговорът със селекционера Пламен Константинов преди мача срещата е подействал и отборът е придобил друг облик. Играчът даде мнението си и за предстоящия двубой с Бразилия.\"\", каза Братоев.Днес от 15:30 ч. е сблъсъкът Франция – Канада, а от 18:30 ч. е битката България – Бразилия.", "date": "2018.06.17", "title": "Валентин Братоев: Бразилия е на космическо ниво"}
{"url": "https://offnews.bg/obshtestvo/zhiteli-na-popintci-otnovo-kazaha-ne-na-rudnik-do-seloto-682775.html", "text": "Жители на Попинци отново казаха категорично \"не\" на геоложки проучвания с последващо изграждане на открит рудник до селото, каквито иска да направи \"Асарел - Медет\". На общоселското събрание присъстваха кметът на община Панагюрище Николай Белишки, дошлите общински съветници и цялото ръководство на „Асарел - Медет“, водено от изпълнителния директор Делчо Николов, съобщи .Кой знае защо от минното дружество бяха довели на общоселското събрание, насрочено от Никола Белишки, над 100 служители и работници от фирмата. Част от тях обаче останаха извън залата и стояха до края на събранието, вероятно за да ползват превоза от двата автобуса, паркирани на пътя Пазарджик – Панагюрище, отбеляза всекидневникът.Първи думата взе организаторът на събитието кметът Белишки, който заяви, че за него събранието е продължение на заседанието на трите комисии към ОбС – Панагюрище, състояло се на 14 май в сградата на Общината, в което участваха и около 50 жители на Попинци.Думата взе и един от организаторите на протестите в Попинци срещу изграждането на рудника Тодор Петкански.„Категорично съм против която и да е българска или чуждестранна компания да проучва и строи рудници в близост до Попинци. Преди доста време първото общоселско събрание прие по този повод декларация, която разпратихме до всички държавни и общински институции“, заяви Петкански и съобщи на присъстващите, че група младежи от селото са подготвили кратка мултимедийна презентация на това, което остава след минни дейности. На екрана в залата започнаха да се излъчват картини на зарязани открити рудници, облаци дим над „Асарел - Медет“ и други апокалиптични пейзажи.Присъстващите настояха \"Асарел - Медет\" да оттегли проектите си. „Искаме децата и внуците ни да се върнат тук. Не искаме това село да загине. И на децата вече е ясно, че от „Асарел - Медет“ се стремят да получат концесия по право, за което им е необходим само един сондаж. Надявам се с това събрание да спрем тази тема, защото от самото начало е съвсем ясно мнението на жителите на Попинци“, допълни Георги Чардаков.Магдалена Гунчева призова на трибуната да излязат всички майки от Попинци, които отглеждат малките си деца в селото и на думите й се отзоваха над 30 млади жени. Всяка една от тях сподели със залата категоричното си несъгласие с намеренията на минната фирма.В края на събранието Никола Белишки заяви, че не е в неговата власт да спре проучванията, а общинските съветници са тези, които ще вземат решението. При което на практика дебатът се върна на изходната си точка в очакване на продължението му в пленарна зала в сградата на Община Панагюрище.", "date": "2018.06.17", "title": "Жители на Попинци отново казаха 'не' на рудник до селото"}
{"url": "https://offnews.bg/112/pozhar-v-tcentara-na-varna-mazh-zagina-682784.html", "text": "Мъж загина при пожар в центъра на Варна. Пожарът е пламнал в бараки, пригодени за живеене, във вътрешния двор на жилищна кооперация на ул. \"Околчица\".Сигналът за пожара е подаден около 8.40 часа тази сутрин. На мястото са изпратени 5 екипа на пожарната, които са успели да локализират пожара. След потушаването на пожара е открито тялото на 67-годишен мъж. Той е обитавал постройките. По първоначални данни мъжът е загинал вследствие на пожара.Жена на 67 години и мъж на 53 години са отведени в болница, тъй като са вдишали дим. Няма опасност за живота и на двамата.Изясняват се причините и обстоятелствата, довели до възникването на инцидента. По случая е образувано досъдебно производство.", "date": "2018.06.17", "title": "Пожар в центъра на Варна, мъж загина"}
{"url": "https://offnews.bg/futbol/shmajhel-mladshi-zadmina-rekord-na-bashta-si-682785.html", "text": "Вратарят на Лестър и датския национален отбор Каспер Шмайхел задмина рекорд на легендарния си баща Петер Шмайхел. Стражът не допусна гол срещу Перу в мача на \"червения динамит\" от Мондиал 2018 в Русия, с което поредните му сухи мрежи станаха 5.Петер Шмайхел държеше досега рекорда с четири поредни двубоя. Освен това Каспер има вече 534 минути без допуснат гол, а на баща му стигна до 470 минути.\"Радвам се повече, че победихме, а не за този рекорд. Ще съм доволен на всеки мач, ако бием, дори и да получаваме гол. Следващият ни мач е много важен\", каза Шмайхел.Според вратаря Дания все още има какво да подобрява в играта си, най-вече в офанзивен план. Той обясни, че в следващите мачове тимът може да вкарва повече голове, ако се възползва от всичките си ситуации.На 21 юни \"червения динамит\" се изправя срещу Австралия, а в другия двубой Франция играе с Перу. След първите мачове Франция и Дания водят с по 3 точки.", "date": "2018.06.17", "title": "Шмайхел-младши задмина рекорд на баща си"}
{"url": "https://offnews.bg/sviat/hiliadi-izliazoha-na-protest-sreshtu-novoto-ime-na-makedonia-obnovena-682788.html", "text": "Протестен марш на ВМРО-ДПМНЕ се проведе днес в македонския град Битоля. Протестът е срещу договора между Гърция и Македония, който по-рано в неделя  външните министри на двете страни Никола Димитров и Никос Коцияс.Денят и мястото на протеста не са избрани случайно - Битоля е \"бастион\" на опозиционната партия, а на тази дата се навършват 28 години от основаването ѝ. Според електронното издание \"Курир\" в протеста са се включили около 20 хиляди души - основно поддръжници и членове на партията, но също и граждани, които се противопоставят на политиката на управляващото правителство.Председателят на ВМРО-ДПМНЕ Християн Мицковски произнесе реч гражданите, в която нарече подписаният договор \"срамно дело\", съобщава \"Фокус\".„На този ден всички бяхте на историческата среща, когато бе формирана партията. Част от целокупната македонска беше с отворени очи и уши, на които се основава нашата партия. На този ден бяха създадени местните комитети на ВМРО-ДПМНЕ, независимата държава и собствена армия, валута и всичко, което значи суверенната държава. Уважение за гражданите, които тогава помогнаха за изграждането на самостоятелността на държавата. Също и за македонците, дали животите си за идеята за свободна Македония. Можем да изберем как да живеем, наясно съм, че очите на обществеността са насочени към нас заради всички злини, които замисля тази ненародна власт. ВМРО-ДПМНЕ вееше знамето и се сблъскваше с проблемите през това време. Ние вярваме в независима и свободна Република Македония“, заяви Мицковски, цитиран от \"Фокус\".Той определи подписването на договора като \"срамна капитулация на Македония\".„Това прелива чашата, не може повече така. Това са сериозни исторически времена. Покрай безпаричието, безработицата и лошите условия в здравеопазването и образованието, се сблъскваме с най-голямото предателство, което може да ни се случи. Подписаха договора за промяна на нашето конституционно име. Докато Заев се снима, на юг празнуват. Не спирайте да употребявате името Македония. Македония е основната причина за всеки наш ход и активност. Нашите предци са дали животите си за независима Македония.  Ето това е било борба за човешките права. Без разлика от етническата принадлежност, Македония създава мъченици и герои. ВМРО-ДПМНЕ е общ покрив, под който живеем всички“, каза още Мицковски.Протестното шествие на опозиционната партия потегли с погребални песни и стихове от панахиди. Начело на протеста  беше поведен от транспарант с цитат от Тодор Александров: \"Организацията е народът и народът е организацията\". Те носеха и кръст, на който пише \"Република северно от Македония\".Има и портрети на обвинените за нападението срещу парламента на 27 април Никола Митровски и Александър Василевски, които откакто се предадоха сами на полицейско-съдебните органи, са в ареста.Демонстрантите оставиха кръста пред сградата на общинската организация на управляващия Социалдемократически съюз и продължиха към градския площад.При подобен протест в Гърция днес се стигна до безредици и блокиране на пътища, съобщава БНР. Според националното радио протестиращи са блокирали пътищата в района на гръцкото село Псарадес. Полицията е спряла група протестиращи, които опитаха да достигнат до мястото на официалната церемония по подписването на договора между Гърция и Македония.Общо 80 автобуса с протестиращи от Солун и други градове от Северна Гърция пристигнаха днес в района. Те шестваха, носейки символична бесилка и черни знамена като знак, че с действията си гръцкият кабинет погребва страната.По данни на полицията, няколко стотин протестиращи в село Бигла са блокирали пътя към най-големия град в района на Флорина. По-рано до сблъсъци в района на селцето Писодери група протестиращи опита да пробие полицейския кордон, за да достигне до Псарадес. Органите на реда успяха да ги спрат със сила и сълзотворен газ.______С подписания днес договор се слага край на 25-годишния спор за името на Македония. Договорът предвижда ерга омнес име /за всеобща употреба/ - Република Северна Македония.Договорът е със заглавие Окончателна спогодба за решаване на различията, описани в резолюции 817 и 845 на Съвета за сигурност на ООН за прекратяване на силата на Временната спогодба от 1995 г. и за установяване на стратегическо партньорство между страните.", "date": "2018.06.17", "title": "Хиляди излязоха на протест срещу новото име на Македония (обновена към 18.00 ч.)"}
{"url": "https://offnews.bg/lajfstajl/bionse-i-dzhej-zi-iznenadaha-fenovete-si-s-obsht-album-video-682792.html", "text": "Бионсе и Джей Зи изненадаха феновете си с нов албум. Изненадата всъщност е двойна, тъй като освен чисто нови девет парчета, събрани под общото заглавие Everything Is Love, двамата пуснаха и клип към песента \"Apeshit\", което е заснето в Лувъра в Париж.Зашеметяващото видео вече е навъртяло почти 4 млн. гледания в YouTube от деня на пускането му - 16 юни. Клипът е уникален, тъй като един от най-посещаваните музеи в света, е сцена на танцьори и драматични религиозни сцени. Бионсе и Джей Зи и танцьорите към клипа им изнасят истински спектакъл на фона на световно известни класики като \"Мона Лиза\" и \"Коронацията на Наполеон\". Авторитетното списание \"Ролинг Стоун\" определи клипа като \"спектакъл\".Анонсът за новия проект беше направен от Бионсе в профила ѝ в Инстаграм малко преди 15.00 часа в събота (местно време, бел. ред.). В момента световно известната двойка е на общо турне On the Run II tour. Бионсе съобщила за новия албум и на концерта в Лондон снощи. Трак листът на Everything Is Love:1. \"Summer\"2. \"Apes**t\"3. \"Boss\"4. \"Nice\"5. \"713\"6. \"Friends\"7. \"Heard About Us\"8. \"Black Effect\"9. \"Lovehappy\"", "date": "2018.06.17", "title": "Бионсе и Джей Зи изненадаха феновете си с общ албум (видео)"}
{"url": "https://offnews.bg/futbol/gol-krasavetc-na-kolarov-donese-parvi-3-tochki-za-sarbia-video-682789.html", "text": "Сърбия победи Коста Рика в двубой от Група Е на световното първенство, игран на стадион \"Арена Самара\". Единственото попадение за западната ни съседка бе дело на Александър Коларов, който се разписа след великолепно изпълнение от пряк свободен удар в 56-ата минута.Интересно първо полувреме предложиха двата отбора. \"Белите орли\" владееха инициативата през повечето време, но южноамериканците се стараеха да не изостават от своя съперник.Сърбите започнахa силно и втората част и в 56-ата Александър Коларов изпълни перфектно пряк свободен удар с левия крак и не остави никакви шансове на вратаря на Реал Мадрид Кейлор Навас.Съседите ни можеха да се поздравят и с още по-изразителна победа, но Александър Митрович и резервата Филип Костич направиха няколко много сериозни пропуска. Костариканците също имаха няколко положения през първата част, но като цяло сърбите се поздравиха със заслужен успех.В 21:00 часа българско време ще се изиграе и вторият двубой от групата - между Бразилия и Швейцария. На 22 юни пък Коста Рика среща Бразилия, а Сърбия се изправя срещу Швейцария. ", "date": "2018.06.17", "title": "Гол-красавец на Коларов донесе първи 3 точки за Сърбия (видео)"}
{"url": "https://offnews.bg/politika/afis-gerb-mozhe-da-zagubi-roliata-si-na-parva-politicheska-sila-682794.html", "text": "ГЕРБ е на път да загуби ролята си на първа политическа сила, сочи последното представително изследване на Агенция АФИС, цитирано от Българското национално радио.Електоралната ножица между ГЕРБ и БСП се затваря и ако се стигне до предсрочни парламентарни избори, 22,9% биха подкрепили ГЕРБ, а 22,6% - БСП.Разлика от 0,3% е статистически пренебрежителна.Подобно изравняване на потенциала се случва за първи път от края на ноември 2016 г.В сравнение с месец май делът на гласуващите за ГЕРБ спада с 3%, а за БСП се увеличава с 3 на сто.В момента „Обединените патриоти“ биха получили 5,4 на сто, а ДПС - 10 %.„Воля“ би изпаднала от парламента с по-малко от 2 на сто.Сборът на гласовете за всяка от известните десни партии – „Демократи за силна България“, „Да, България“ и СДС е 1,5% и остава далеч под бариерата от 4%.Социолозите от АФИС коментират, че спадащото доверие е плод преди всичко на усещане за криза на представителството между политици и избиратели.В последните месеци желанието за промени се връща на ниво на изборите от миналата година - 25% искат нови избори, 27 на сто смяна на министри, 9% - нова коалиция в рамките на сегашния парламент.Едва 23 на сто предпочитат запазване на правителството в сегашния му вид.", "date": "2018.06.17", "title": "Афис: ГЕРБ може да загуби ролята си на първа политическа сила"}
{"url": "https://offnews.bg/sviat/-682787.html", "text": "Въпреки месеците на протести на мотористи и автомобилисти и политически дебати, скоростта по 400 000 км второстепенни пътища във Франция вече ще бъде ограничена до 80 км/ч вместо 90 км/ч от 1 юли, предаде БТА.Две седмици преди влизането в сила на новото ограничение указът за прилагането му бе публикуван днес в Държавния вестник, съобщи АФП.Ограничението ще важи за двупосочните второстепенни пътища без централно разделително съоръжение (мантинела), представляващи 40 на сто от цялата пътна мрежа във Франция.Мярката бе обявена на 9 януари в рамките на правителствен план, целящ да се намали броят на жертвите по пътищата. Тя предизвика съпротива от сдружения на мотоциклетисти и автомобилисти, подкрепени от депутати и дори някои министри.Според социологическо проучване, публикувано през април, 76 процента от французите са против новото ограничение. Въпреки това премиерът Едуар Филип заяви, че е „готов да поеме негативните последици“ от непопулярната мярка, която според него ще спаси живота на 300-400 души годишно.Ако до 1 юли 2020 г. резултатите не потвърдят очакванията на властта, правителството ще поеме своята отговорност, увери Филип.Смъртността по френските пътища стигна исторически минимум през 2013 г. с 3427 загинали, но започна пак да расте и тенденцията се обърна едва през 2017 с 3684 жертви - 1,4 на сто по-малко, отколкото през 2016 г., отбелязва АФП.", "date": "2018.06.17", "title": "Максималната скорост по второстепенните пътища във Франция пада на 80 км/ч "}
{"url": "https://offnews.bg/obshtestvo/poroi-otnesoha-ulitca-v-dupnitca-682797.html", "text": "В Дупница проливните дъждове от последните два дни разрушиха улица \"Родопи\" със стълби. Водата и камъните буквално са заровили кола, паркирана там, съобщава Нова телевизия.Валежите доведоха до тежки щети, след като довлякоха земна маса и камъни, унищожавайки почти напълно стълбището, което води до съседните улици.Хората се опасяват, че щетите за тях може да бъдат и още по-големи, ако проблемът не бъде решен бързо, тъй като земна маса вече навлиза и в дворовете им. Според хората не само обилният дъжд е виновен за разрушената улица. Имало и ремонт на ВиК, след който в средата на масивните стълбите бил положен водопровод. След това го заровили само с баластра.От общината са обяснили, че отговорно е ВиК дружеството. От там на свой ред са заявили, че са си свършили работата - поставили са нов водопровод и са го заровили. За асфалтиране тепърва ще се избира изпълнител с обществена поръчка. След дъжда обаче за основен ремонт и асфалтиране са не само стълбите, но и цялата улица „Родопи”.", "date": "2018.06.17", "title": "Порои отнесоха улица в Дупница"}
{"url": "https://offnews.bg/futbol/harvatia-matira-nigeria-na-starta-682761.html", "text": "Един от скритите фаворити за титлата от световното първенство в Русия Хърватия стартира силно участието си на Мондиала.В първия си мач от Група D, игран на стадиона в Калининград, възпитаниците на селекционера Златко Далич постигнаха категорична победа с 2:0 над състава на Нигерия, като срещата беше първа между двата тима в историята.\"Шахматистите\" изиграха много силен мач и оправдаха очакванията, че ще са един от най-опасните отбори на Мондиала. Първото полувреме предложи равностойна игра, като късметът бе на страната на хърватите, след като в 32-ата минута халфът на Нигерия Огенекаро Етебо си отбеляза автогол.След почивката футболистите на Хърватия вече наложиха контрол над събитията на терена и логично стигнаха до втори гол. Той падна от дузпа в 72-ата минута за нарушение срещу Марио Манджукич, реализирана от капитана на тима Лука Модрич, който оформи крайното 2:0.С успеха хърватите оглавиха класирането в групата с актив от 3 точки, следвани от Аржентина и Исландия с по 1, докато Нигерия е без актив.В следващия кръг “шахматистите” се изправят срещу фаворита в групата Аржентина на 21 юни в Нижни Новгород, а ден по-късно е мачът между Нигерия и Исландия във Волгоград.", "date": "2018.06.17", "title": "Хърватия матира Нигерия на старта"}
{"url": "https://offnews.bg/obshtestvo/zhalt-kod-za-silen-dazhd-i-gramotevitci-v-tcialata-strana-682762.html", "text": "Жълт код за обилни валежи и гръмотевици е обявен за цялата страна. Времето ще се задържи неустойчиво, предимно с купеста и купесто-дъждовна облачност. Из цялата страна ще има краткотрайни валежи и гръмотевични бури, на повече места и по-интензивни в следобедните часове. Остават условията за локални порои и градушки. Преобладаващите максимални температури ще са между 23° и 28°, сочи прогнозата на Националния институт по метеорология и хидрология към БАН.Атмосферното налягане е по-ниско от средното за месеца и ще се задържи без съществена промяна.Над планините ще бъде предимно облачно, на много места с валежи, главно в следобедните часове ще има и гръмотевична дейност. Вятърът ще е до умерен, предимно от север. Ще е по-хладно с максимална температура на височина 1200 метра около 18°, на 2000 метра – около 11°.По Черноморието преди обяд само на отделни места ще превали, а след обяд в много райони ще има валежи и гръмотевична дейност. Има условия за локални интензивни валежи и градушки. Ще духа слаб до умерен вятър от север-североизток. Максималните температури ще са 24°-27°. Температурата на морската вода ще е 23-25°. Вълнението на морето ще бъде 1-2 бала.", "date": "2018.06.17", "title": "Жълт код за силен дъжд и гръмотевици в цялата страна"}
{"url": "https://offnews.bg/lajfstajl/rosen-plevneliev-i-desi-banova-se-ozheniha-682781.html", "text": "Синоптичката Десислава Банова и президентът Росен Плевнелиев (2012 - 2017) се ожениха. Те са сключили брак днес в тесен семеен и приятелски кръг, съобщи Нова телевизия. Миналата есен двамата разкриха, че имат връзка. През март те обявиха, че са се сгодили. Тогава Банова разказа, че Плевнелиев ѝ е предложил брак няколко месеца по-рано по време на пътуване до Виена. В края на април пък се разбра, че чакат и първото си дете.", "date": "2018.06.17", "title": "Росен Плевнелиев и Деси Банова се ожениха"}
{"url": "https://offnews.bg/sviat/kolumbia-izbira-prezident-na-vtori-tur-682765.html", "text": "Колумбия избира днес своя нов държавен глава на втори тур от първите президентски избори след сключването на мира с бившите партизани от организацията ФАРК (Революционните въоръжени сили на Колумбия).Изборите са ключови за страната, поляризирана от споразумението за мир, което десният кандидат Иван Дуке - фаворит за поста - обещава да ревизира, предаде Франс прес, цитирана от БТА.Подкрепян от твърдата десница, Дуке излезе начело на първия тур, следван от кандидата на антисистемната левица Густаво Петро, с когото ще мерят сили днес.\"Оставяме една страна без ФАРК, която гради мира\", заяви досегашният президент, 66-годишният Хуан Мануел Сантос, който няма право да се кандидатира след два последователни мандата на поста. На власт от 2010 г., Сантос е архитектът на споразумението с бившите партизани, донесло му Нобелова награда за мир, но и рекордна непопулярност от 80 процента в 49-милионна Колумбия.Макар мирното споразумение да сложи край на конфронтацията с бившата групировка ФАРК, еволюирала днес в политическа партия, изправена през корупция и фрапиращо неравенство Колумбия се мъчи да изплува след най-продължителния конфликт в Америка.На първия тур на 27 май 41-годишният новак в политиката Дуке спечели 39,14 процента от гласовете, а 58-годишния му съперник Петро, бивш кмет на столицата Богота и бивш партизанин от разформированата групировка М-19 - 25,08 на сто. Изборната активност тогава беше безпрецедентно висока - 53,9 процента, при положение че до урните обикновено отиват по-малко от половината от 36-те милиона колумбийски избиратели.", "date": "2018.06.17", "title": "Колумбия избира президент на втори тур"}
{"url": "https://offnews.bg/sviat/masova-strelba-po-vreme-na-festival-v-saedinenite-shtati-682793.html", "text": "Най-малко 20 души бяха ранени при стрелба по време на фестивал в Трентън, Съединените щати. Полицията е застреляла един от нападателите, а втори е задържан.Сред ранените е и 13-годишно дете, което е в критично състояние.По първоначална информация има и една жертва. Мотивите за атаката все още не са ясни. ", "date": "2018.06.17", "title": "Масова стрелба по време на фестивал в Съединените щати"}
{"url": "https://offnews.bg/sviat/spasenite-migranti-ot-koraba-akuarius-pristigat-vav-valensia-682767.html", "text": "Спасените от кораба \"Акуариус\" 630 мигранти, които предизвикаха напрежение за европейската миграционна политика, започнаха да пристигат в испанското пристанище Валенсия след цяла седмица на скитане из Средиземно море, предаде Франс прес, цитирана от БТА.Италианският кораб \"Датило\", превозващ част от мигрантите, влезе в пристанището малко преди 6:30 ч. (4:30 ч. по Гринуич).Останалите плавателни съдове ще пристигнат до 10 ч. по Гринуич, предвиждат властите.Това са \"Акуариус\" и още един италиански военен кораб, \"Орион\".Общо на корабите пътуват 450 мъже, 80 жени, от които най-малко 7 са бременни, 89 непълнолетни и 11 малолетни, които мечтаят за по-добър живот в Европа. Някои от тях ще бъдат приети във Франция, след като положението им бъде проучено в Испания.", "date": "2018.06.17", "title": "Спасените мигранти от кораба 'Акуариус' пристигат във Валенсия"}
{"url": "https://offnews.bg/nashite-avtori/tup-tup-tup-razkaz-ot-zdravka-evtimova-682651.html", "text": "- Ще ти кажа нещо важно, моето момиче.- Аз не съм твое момиче - казах на жената с прозрачните ръце, която лъжеше, че е моя баба. Тя вече ме беше излъгала за нещо много важно. Първо рече, че мама е отишла при смъртта, но не при лошата, а при добрата смърт, която спасявала хората от болка. Тъй че мама била добре, но мама не можела да идва да ме вижда. После старата се изтърва и ми обади, че всъщност (не знаех какво означава тази дума, може би „прави му сметката“) мама се оженила за онзи човек, чието лице приличаше на къртица. Аз го познавах - той често ни идваше на гости и ме слагаха да спя, още преди телевизорът да запее „Лека нощ, деца“.Къртицата беше вкарала брадата на маминия мъж навътре към гърлото, в сърцето му се беше заровила тази гадина, защото когато той приказваше, всъщност говореше къртицата. Тя със сигурност си бе отхапвала по залче от сърцето и накрая маминият мъж бе останал без сърце. Затова не можеше да ме гледа - къртиците не обичат светлото. Един път на село баща ми ме беше накарал да плевя пипера и изведнъж земята от само себе си започна да се движи. Рекох си: тая земя прохожда. А щом прохожда тази земя, значи още е бебе. Толкова лоши неща има на земята още докато е бебе, какво ли ще се появи, като порасне?– Аз съм момиче на мама Дарина – обясних на старата с прозрачните ръце. – Мама Дарина дойде у нас да пере ризите на тате. Пере и моите. Къкри супа на печката.- А какво ще кажеш за истинската си майка, за Ана? – попита ме старата жена.- Ана каза, че къртицата не ме иска – признах си и ми стана кафяво. На всеки му става кафяво, когато е в София, в осеметажен блок, когато мама Дарина е далече. Когото твоят единствен приятел, едно червенокосо хлапе Шушомир, не ти е написал писмо… но това не е важно. Мама прие да стане жена на къртицата, нямаше смисъл от приказки, то бе ясно, но аз ѝ говорех наум: \"Мамо, аз няма да се мяркам пред къртицата. Само ще мина край новата ти къща да те видя. Няма да говоря с тебе. Като забележа, че мълчиш, значи ти е кафяво. Ако гледаш напред, значи си добре. Аз съм здраво дете, мамо, всичко ми е наред\". За пръв път признавах на някого, че къртицата не ме иска. Изтърсих го пред една жена, която мами, че ми е баба, всеки път щом си отвори устата.- Какво си казала на дядо ти Яков? – попита ме тя.- Аз нямам дядо – отвърнах ѝ. – Яков е твой мъж. Не ми е никакъв. Много е болен, но смъртта не го иска. Затова още много ще го боли - това му казах.- А откъде знаеш? – попита ме жената, извади едно портмоне пълно с големи стотинки и ми добави: – Ще станат всичките твои, само ми кажи откъде знаеш, че смъртта не го иска.- Аз я водя при него, но тя ме оставя и бяга – обясних на жената. – Нали уж и ти като мене подушваш добрата смърт, дето отървава хората от болка. Или и за това ме лъжеш?- Обичам те, хлапе – каза ми жената.- Като ме обичаш, защо ме лъжеш? – пресякох я аз.- Дядо Яков казва, че като ходиш при него, спира да го боли – рече жената. По едно време извади от джоба на престилката си шоколад. Понякога заедно с Шушомир сънувахме шоколад; ако в моя сън небето е шоколад, ще издебна пазача на ракетите, докато спи и ще се метна на най-голямата ракета. Три часа ще ям огромно парче небе заедно с космоса в него, после ще скокна в ракетата и ще се върна на село. Ще занеса два тона шоколад на Шушомир.- Не ходи повече при дядо Яков - каза слабата, толкова бяла жена, като че лицето ѝ беше съшито с бели конци.- Но като не съм при него, го боли. Ти сама ми каза, жено – никога не можех да я разбера. Колкото по-кафяви са очите на една жена, толкова думите ѝ са тъмни и те завиват с тъга – усещаш, че Шушомир не ти е написал писмо и никога няма да ти пише.- Нека го боли. Много да го боли – каза жената тихо и прибра шоколада в джоба на престилката си.- Но той ми каза, че обичал само тебе – прекъснах я аз. Нещо се беше объркала тази жена или пък се преструваше, че се е объркала.- Не ходи при него – разбра ли! – за първи път чувах как глас на човек се превръща в камък. Тя обикновено говореше меко, обуваше думите в терлици и се чудех това думи ли са, или крака, които се промъкват като крадци. – Ако още веднъж те видя до ходиш при Яков, ще те отпратя оттук. Няма друг да те гледа освен мен. Разбра ли ме?- Но дядо Яков каза, че те научил да лекуваш. По това как мирише потта на болния ти си знаела още колко пъти човекът ще посрещне Коледа – напомних ѝ аз. – Каза, че наистина е приказвал за тебе нещо гадно, но то било преди да разбере колко те обичал.Тя се обърна с гръб към мене, един такъв тънък и слаботелесен, просто се чудя как жена може да живее с такъв мършав гръб под кожата си.Беше ми студено, септември е месец, който само гледа да забие хладните си зъби в краката ти и да те зарази с бронхит. Бронхит е нещо като да те ритне кон. Може и да не посрещнеш следващата Коледа. Духаше някакъв тънък вятър, носеше дъжд на листата – стремеше се да ги излъже да се изкъпят, че да опадат след това в локвите му.- Отивай да си играеш с Елизабет – камъкът в гласа на старата жена беше пораснал толкова, че можеше да покрие цял площад, думите ѝ бяха улица, на която е тъмно и страшно – там дърветата прохождат, а хората стават статуи от сол. „Статуя“ означава паметник в парка, от който са откъртили металните букви и са ги продали на Вторични суровини за чаша ракия. Само лоши хора се разхождаха в гласа на онази жената, дето лъжеше, че е моя баба и ме обича. Знам какво значи някой да лъже, че те обича – сложил е в гласа си бетон, за да те циментира.- Караш ме да играя с Елизабет, защото е дъщеря на важната ти клиентка със златните пръстени – казвам аз. – Не искам да играя с нея. Искам да гледам как есента яде листата.- Заминавай веднага да играеш с Елизабет – казва жената толкова тихо, че ме заболя ей тука.Ей тука, под гърлото ме боли, даже на пъпа ме боли, когато тя говори толкова тихо. Жалко, че я няма мама Дарина. Мерси, моля, ела при мене, мамо Дарино. Свети ми вода, сипи в чаша вода от чешмата, запали една кибритена клечка и кажи: „Каквото е на детето в очите, да отиде на телците в рогите“ и тоя глас няма да ми дава уроки, кафявите като септември очи ще ме заобикалят. Свети ми вода, мамо Дарино. Намажи ме по корема и по челото. Така няма да ме боли.- Дядо Яков казва, че като ти влизаш в стаята при него, много го боли – обадих на жената аз. – Боли го повече от смъртта, когато ти влезеш при него.- Така ли казва? – прошепна жената и в устата ѝ се излюпиха змии.- Но той казва, че те обича и иска да стоиш все при него, нищо че го боли. Иначе - попита ме той – имало ли смисъл да диша без тебе? Аз признах, че не зная, но по-добре за него е да диша.- Виждаш колко е глупав - отсъди жената, която се заблуждаваше, че ми е баба.. – Иска да го боли.Тогава пак станах кафява, дори зелената ми фланелка покафеня.Мама Дарина я няма, тук кибрити няма, че да си светя вода сама. Така ме боли, че коремът ми ще пробие кожата и ще избяга при Шушомир. Дано не го сгази някоя кола по пътя. Не искам да си спомням този глас. Той е пътека с лоши хора по нея. Излизам от стаята и отивам в големия хол, розов като цял камион разрязани дини.Елизабет се е отпуснала на пода. Лежи.- Искаш ли да ме яздиш? – пита тя и изведнъж се надига, къртичина на четири крака, не дете.- Не искам да те яздя – казах ѝ. Тя се изправя на пръсти, за да е още по-висока - като един от асистентите на майка ѝ, онази клиентка със златните пръстени.- Тогава ела ме ухапи, аз няма да се оплача на никого – вдига врата си Елизабет, то не е врат, а нещо яко като маршрутка. Тук, в София, на рейсчетата им казват „маршрутки“, защото можели да сгазят повече хора от обикновените рейсове.- Не искам да те хапя.Тя изведнъж скача, изплезва се срещу мене. Езикът ѝ е дълъг сто километра.- Нали знаеш, че майка ти беше чистачка на моята майка? Ясно ти е, нали? Как ме е яд, че майка ти се ожени за господин Василев – избъбри Елизабет, както бе изплезила езика си на сто километра към мене. – Как ме е яд. Трябва да съм мила към тебе... но не си прави илюзии.„Илюзии“ означава да си изпечеш картофи, докато слаботелесната жена, дето заблуждава, че е моя баба, мачка кожата на някоя звезда. Не вярвам тази лъжкиня да е излекувала някого, едва ли дядо Яков я е научил да прогонва истинските болести. Та илюзия е да чакаш печени картофи във фурната, докато слаботелесната разтрива някой богат крак. Тя скоро ще долети и ще спре печката. Ти няма да хапнеш нищо.- Не си прави илюзии и не си печи картофи – казва Елизабет и плюе, не към мене, но все пак малко към мене. Хем да не мога да я обвиня, хем да зная, че по хлапе като мене може само да се плюе. – Майка ти е номер 17. 17-ата жена на господин Василев. Той ще я изхвърли след два месеца и тогава...- Какво тогава? - питам аз.Сините очи на Елизабет бият пода.- Мама ще ми сложи скоби на зъбите – в думите ѝ има пропасти. – Скобите ми ще са от неръждаема сплав. Ако те ухапя с такива неръждаеми скоби...- Ти си много тромава, Елизабет – казах ѝ честно аз. – Първо трябва да платиш на някого да ме върже. Но и тогава ще ти разбия скобите. Какво значи „сплав“?Но тя не ми каза какво е „сплав“.- Майка ти е подла – прошепна Елизабет. – Подла е, да. Не ме гледай така.Престанах да я гледам така. Замислих се дали мама наистина е подла.Като бях много дребно хлапе, все ме беше страх, че тя ще замине някъде и ще остана сама. Вечерта ще донесе тъмнината си и край. Затова виех, мама казваше – „не вий“, но аз просто си ревях тънко и дълбоко, за да си рече: „Я да не си отивам, виж как тънко и дълбоко хлипа това хлапе“. Даваше ми общо десет стотинки да спестявам, за да си купя мотор – като замине, аз да запаля мотора и да долетя при нея. Всяка нощ се страхувах, че заминава. Десет стотинки означава пет парички на едно купче до възглавницата ми. Непрекъснато наблюдавах да не ми ги вземе Торбалан, да си купи мотор и да отхвърчи вместо мене при мама. Тате ми беше казал, че мама е много хубава. Аз знаех, че Торбалан също има очи и също ще забележи хубостта ѝ.- Ако продължиш да плачеш, ще те накажа – предупреди ме мама. – За една минута плач ще ти взимам по една паричка.Разбира се, че знаех какво е минута – това е времето, през което малката стрелка, най-глупавата в будилника, тича като ненормална да си хване опашката и обикаля часовника от край докрай.Мислех си, че мама няма да ми вземе паричките, които ми беше подарила, затова тихо си виех – и на мен не ми е хубаво да скърцам като спуканата гума на стария ни Опел, но така съм сигурна, че тя няма да тръгне с Торбалан, а аз ще остана сама в празния двор с магиите и приказките ѝ, които живееха в бараката в задния двор. Не извадих голям късмет. Ревях, докато малката стрелка обикаляше из часовника, мама дойде и каза:- Ето - ти рева една минута, взимам ти едната паричка. –Аз продължих да цивря, глупавата стрелка продължи да обикаля все по същите места, изтъркаля още една минута и мама ми взе още една паричка. Така продължи цялата ситуация, а мама ми прибра всичките парички.Затова аз останах без мотор и когато ми каза, че ще се жени, не можах нищо да запаля, нищо не можах да яхна, за да тръгна с нея. Останах без стотинка, мама нареди купчето парички пред себе си - това беше подла постъпка според мене. Не стига че оставяш самотно едно вресливо хлапе, ами и парите му прибираш. То не може да си купи мотор, за да дойде да те вижда от време на време.- Освен това майка ти е жестока – подхвърли Елизабет и започна да удря юмруците си един в друг. – Жестока е, пукни, пукни се, де!Но аз не се пукнах. Спомних си най-хубавата година от маминия живот, значи и от моя, защото преди господин Василев, аз имах само нея; мама Дарина въобще не беше дошла у дома при баща ми.…Мама ме беше завела на море. Още от съвсем малка, с троха мозък в главата си, знаех какво е море – вода оттук до другия свят, почти толкова много, колкото аз исках мама да не тръгва никъде. Още тогава разбрах какво е щастие – щастие е, когато мама ме учи да плувам.Държеше ме за корема да не изпия тая огромна вода от тук до другия свят. Беше ми хубаво, че ме пази да не хвръкна към дъното. Хич не исках да се науча да плувам, защото нямаше да ме държи повече, щеше да отнесе ръцете си при чаршафа на пясъка, а на мене за какво ми е море, като мама не ме пази да не се удавя?Защо не се учиш да плуваш, бе дете? – чудеше се тя...Един ден двете, облечени в бански костюми, се разхождахме по кея. Обичам кея повече от морето – той е моят дядо: кротък кей, стар, скърцащ под тежестта на усмивките. Ходим с мама по стария мой дядо кей и както си крачех, гледах дали случайно някой бисер не се е изтърсил от заблудена бисерна мида, изведнъж – и сега ме разтриса студ, като видя в ума си това море, голямо колкото страха. Както си ходехме, мама изведнъж ме бутна в морето – то вода, то мокра, то ледена.- Плувай – викна мама. – Плувай и се спасявай.Аз не можех да плувам, но плувах, какво да правя. Иначе страхът и космосът щяха да ми напълнят носа, устата и очите със солена вода. Така изплувах от моя дядо кей до брега. Изплувах, но се разсърдих на мама. Не ѝ говорих - не мога даже да опиша колко – будилникът се стопи, горкичката ситна стрелка толкова пъти го обиколи, така тичаше, че изтъня още толкоз, докато проговаря на мама.- Виждаш ли, Анче – каза ми мама. – Сега вече може да плуваш. Сърдиш ми се и не ми говориш, дете. Ако не те бях бутнала във водата, щеше да си изговорила десет купчини празни приказки и нямаше да можеш да плуваш. Сега няма празни приказки, но плуваш като щука, хубавото ми момиче.Не знам дали това е жестоко, или не е жестоко. Елизабет удря юмруците си един в друг и ми казва:- Майка ти няма сърце! Пукни се.Но Елизабет нищо не знае. Дълго време спях до мама – тя на едното легло на спалнята, аз до нея. Сърцето ѝ сладко биеше – туп, туп, туп, което означава – тук, тук, тук при тебе съм, Анче. Ако мама нямаше сърце, какво тогава съм чувала аз? Какви ги мели Елизабет? Ушите ми са остри като брич – мога да чуя как тече електричеството в телефона ти, Елизабет.", "date": "2018.06.17", "title": "Туп, туп, туп: разказ от Здравка Евтимова"}
{"url": "https://offnews.bg/obshtestvo/s-izpit-po-matematika-ii-prodalzhava-vtorata-kandidatstudentska-sesia-682768.html", "text": "В 9.00 часа в зала 272 в Ректората на Софийския университет „Св. Климент Охридски\" започна изпитът по математика II. Кандидат-студент изтегли тема № 2, по която ще работят кандидатите. Подадените заявления за явяване на изпит са 1009.Заместник-ректорът на Софийския университет проф. Ренета Божанкова приветства кандидатите и изрази надежда, че днешният важен и труден изпит ще бъде поредното предизвикателство, с което ще се справят успешно. Тя им пожела да работят спокойно и съсредоточено, за да покажат високо ниво на знания.Деканът на Факултета по математика и информатика доц. Първан Първанов също поздрави кандидат-студентите и им пожела днешният изпит да бъде този, на който ще се представят най-успешно, да бъдат спокойни и да реализират възможностите си.Председател на изпитната комисия е доц. Веселин Гушев от Факултета по математика и информатика на Софийския университет.С успешно издържан изпит по математика II кандидат-студентите могат да учат в следните специалности на Софийския университет: „Философия\"; „Социология\"; Политология; Публична администрация; Библиотечно-информационни науки; Публични информационни системи; Философия (на английски език); Математика; Информатика; Приложна математика; Математика и информатика; Компютърни науки; Софтуерно инженерство; Информационни системи; Статистика; Физика; Инженерна физика; Ядрена техника и ядрена енергетика; Физика и математика; Астрофизика, метеорология и геофизика; Физика и информатика; Медицинска физика; Комуникации и физична електроника; Квантова и космическа теоретична физика; Фотоника и лазерна физика; Оптометрия; Физика на ядрото и елементарните частици (на английски език); Компютърно инженерство; Учител по природни науки в основна степен на образованието; Химия; Химия и информатика; Компютърна химия; Инженерна химия и съвременни материали; Геология; Комуникационен мениджмънт; Икономика и финанси; Стопанско управление.С успешно положени изпити по математика II и по английски език, френски език, немски език, испански език (по избор) бъдещите студенти могат да учат „Европеистика\".Успешно положените изпити по математика II и по английски език, френски език, немски език, испански език, италиански език, руски език (по избор) дават възможност на кандидат-студентите да запишат специалността „Регионално развитие и политика\".В 9.00 часа във Факултета по начална и предучилищна педагогика започна и конкурсният изпит за специалността „Музикални медийни технологии и тонрежисура\". Кандидат-студентите, които са подали заявления за явяване на изпита днес, са 26.Изпитът се провежда под формата на събеседване, на което кандидат-студентите представят портфолио с медийни реализации – аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението.В 12.00 ч. е началото на устния изпит за специалността „Теология\". Кандидат-студентите, които са подали заявления за явяване на изпита днес, са 28.", "date": "2018.06.17", "title": "С изпит по математика II продължава втората кандидатстудентска сесия на Софийския университет"}
{"url": "https://offnews.bg/obshtestvo/750-avtobusa-blokirat-sofia-pri-protest-na-25-iuni-682796.html", "text": "750 автобуса ще пристигнат в София за протеста на брашна на 25-ти юни, съобщи за БНР Магдалена Милтенова, член на контролния съвет на Националното сдружение на автобусните превозвачи и председател на Браншовия съюз за стопанска инициатива в транспорта.От бранша настояват да бъде оттеглен законопроектът за автомобилната камара.\"Това, което предвиждаме е да не преустановяваме на този етап превоза на пътници. Просто ще бъде изразен нашия протест под формата на шествие от храм \"Александър Невски\" по \"Цариградско шосе\". Когато се наредят един след друг, можете да сметнете - един автобус е 13 метра като дължина, умножете по 750 и ще разберете до къде ще стигне опашката\", каза Милтенова.Ако исканията им за оттегляне на законопроекта за автомобилна камара не бъдат изпълнени и след този протест, от 28-ми всеки четвъртък ще има регулярни стачни действия, каза още Милтенова.", "date": "2018.06.17", "title": "750 автобуса блокират София при протест на 25 юни"}
{"url": "https://offnews.bg/obshtestvo/slabo-zemetresenie-kraj-razlog-682764.html", "text": "Слабо земетресение е регистрирано край Разлог. Трусът е бил със сила 3 по скалата на Рихтер, сочат данни на Националния институт по геофизика, геодезия и география.Земетресението е регистрирано малко преди 6 сутринта на 9 км от Разлог, между селата Горно Драглище и Добърско.То е било на дълбочина 1 км.Няма данни за щети и пострадали.", "date": "2018.06.17", "title": "Слабо земетресение край Разлог"}
{"url": "https://offnews.bg/futbol/mesi-islandia-se-barikadira-i-ne-ni-ostavi-svobodni-prostranstva-682770.html", "text": "Суперзвездата на Барселона и аржентинския национален отбор Лионел Меси съжали за пропуснатата дузпа, която лиши \"гаучосите\" от победата срещу дебютанта Исландия на световното първенство.\"Излязохме на терена с една цел - да победим, но за съжаление, не успяхме. Вкарахме бърз гол, но исландците изравниха и това промени хода на играта. Съперникът се барикадира в защита и не ни остави свободни пространства. Да, имах възможност да вкарам дузпа, но пропуснах.Заслужавахме да победим. Сега трябва да се възстановим и да се готвим за следващия мач. На световно първенство нищо не идва даром\", каза Меси.Следващият двубой на Аржентина е срещу Хърватия на 21 юни от 21:00 часа българско време.", "date": "2018.06.17", "title": "Меси: Исландия се барикадира и не ни остави свободни пространства"}
{"url": "https://offnews.bg/obshtestvo/poroi-zaliaha-burgas-i-varna-nivata-na-niakoi-reki-se-povishiha-682790.html", "text": "Бури, придружени с валежи и вятър, се развихриха в някои части от страната. Най-сериозно е положението в Бургас. Малко след 14.00 часа там се разрази буря с валежи от дъжд и градушка. Има паднали дървета, наводнени са улици, което е предизвикало задръствания в града и околностите.Дърво е паднало в двора на училище \"Климент Охридски\". За щастие няма пострадали, няма и материални щети.Дърво е паднало и върху автомобил на пътя между кв. „Крайморие“ и Бургас. В автомобила е имало хора, които не са пострадали сериозно. Гръмотевична буря се разрази и във Варна. В областта движението по направленията Варна-София и Варна-Бургас е с обичайна натовареност.Обилни валежи паднаха и в София и Благоевград.Пътните настилки на двете магистрали също са мокри. Опасните участъци в района на магистрала „Хемус“ са край кариера Марциана и завоя за Повеляново. Най-рисковите места в посока Бургас са в района на местност Харамията, селата Приселци и Рудник, както и разклона за село Близнаци.Усложнена е обстановката и на магистрала \"Тракия\". Зрители на Нова тв изпратиха кадри, показващи спрели в аварийната лента автомобили. За днес е обявен жълт код за интензивни валежи и гръмотевични бури в цялата страна. Очакват се краткотрайни, временно интензивни валежи, придружени с гръмотевични бури.От НИМХ съобщиха, че водните нива на реките Искър, Вит, Янтра, Въча, Тополница, Марица, Беленска, Тунджа и Харманлийска, са се повишили през изминалото денонощие, съобщава \"Фокус\".", "date": "2018.06.17", "title": "Порои заляха Бургас и Варна, нивата на някои реки се повишиха"}
{"url": "https://offnews.bg/nauka/tesla-profucha-v-testov-tunel-pod-los-andzhelis-682791.html", "text": "Компанията на Илън Мъск The Boring Company сподели , показващ в действие един от своите високоскоростни тунели, , позовавайки се на Mail Online.В кратък клип, публикуван неотдавна в Twitter, автомобилът модел на \"Тесла\" - X SUV, се движи през един от тунелите на компанията на \"електрически релси\".Видеоклипът продължава 10 секунди, а Boring Company не предоставя много подробности с него, освен надписа \"Зелена светлина за Малибу\".Чува се човек, който брои зад кадър, преди автомобилът да ускори, с приспособление, прикрепено към колелата, което позволява безопасно шофиране през тунелната система.Не е ясно къде е заснето видеото, но от \"Boring Company\" заявиха през май, че тестовият ѝ тунел в Лос Аджелис е \"почти завършен\". Съоръжението се простира на две мили (3.2 км), така че е възможно да е заснет там.Видеоклипът беше споделен малко след обявяването, че Boring Company, основана от главния изпълнителен директор на Tesla Илън Мъск, е избрана да изгради футуристична подземна транспортна система, която може да поеме пътниците между Чикаго и международното летище О'Хеър. Твърди се, че пътуването ще бъде само няколко минути.Всяко превозно средство ще вози между 8 и 16 души и може да пътува със скорост от 190 и 240 км/час.Не е публикувана информация за това колко време ще продължи строителството или колко ще струва.Още .", "date": "2018.06.17", "title": "'Тесла' профуча в тестов тунел под Лос Анджелис"}
{"url": "https://offnews.bg/futbol/fenove-na-rusia-se-voziat-vav-vana-v-moskva-682776.html", "text": "Футболната лудост обзема руските фенове. След мечката с вувузела по улиците но Москва беше забелязан и автомобил с прикрипена вана на покрива, в която се бяха настанили двама мъже, които крещят \"Россия!\".За да подчертаят, че са футболни запалянковци, те си бяха сложили и шалове с руския трикольор. При спирането на автомобила на пешеходна пътека част от водата се изплиска на предното стъкло, но това не развали настроението на двамата ексцентрични фенове.В друга част на Москва пък персонални фенове на аржентинската суперзвезда Лионел Меси наеха кулокран, за да разпънат транспарант в негова подкрепа след неудачното представяне срещу Исландия. Аржентина завърши 1:1, а Меси пропиля дузпа.", "date": "2018.06.17", "title": "Фенове на Русия се возят във вана в Москва"}
{"url": "https://offnews.bg/futbol/el-maestro-sformira-agresivno-napadenie-v-tcska-682777.html", "text": "Tреньорът на ЦСКА Нестор Ел Маестро използва трима играчи на върха на атаката при от­съствието на Каранга и липсата на ново попълне­ние за поста.Сред тях централен нападател но­минално е само юношата Тонислав Йорданов, кой­то поднови пълноценни тренировки, след като се възстановяваше от счу­пена метатарзална кост.\"Тема Спорт\" разбра, че Ел Маестро пуска на вър­ха на атаката също Дес­подов и Тиаго. Именно тe ще получат минути в ро­лята на централни напа­датели в контролите. Очаква се срещу Етър утре атаката да бъде водена от Десподов, а Тони­слав Йорданов също веро­ятно ще запише участие през второто полувреме.През пролетта Десподов и Тиаго бяха използвани като централни напада­тели, докато Каранга и вече разтрогналият с ЦСКА Бланко бяха конту­зени.Армейците очакват до часове попълнение за ата­ката си, което ще бъде конкурент на Каранга. Не е изключено да бъдат привлечени двама цен­трални нападатели, пре­двид че е възможно да се стигне до продажба на бразилеца в края на ав­густ.", "date": "2018.06.17", "title": "Ел Маестро сформира агресивно нападение в ЦСКА"}
{"url": "https://offnews.bg/sviat/atina-i-skopie-podpisaha-istoricheskia-dogovor-za-imeto-na-makedonia-682778.html", "text": "Скопие и Атина подписаха историческия договор за името на Македония. Документът беше подписан в гръцкото село Псарадес на Преспанското езеро от външните министри на Гърция Никос Кодзиас и на Македония Никола Димитров.На подписването присъстваха и премиерите на двете страни - Алексис Ципрас и Зоран Заев, специалният пратеник на ООН Матю Нимиц, вицепрезидентът на Европейската комисия и върховния представител на ЕС Федерика Могерини, комисарят на ЕС, отговарящ за разширяването – Йоханес Хан, и представител на генералния секретар на ООН.Договорът посочва, че новото име на югозападната ни съседка ще е Република Северна Македония. Той е със заглавие „Окончателна спогодба за решаване на различията, описани в резолюции 817 и 845 на Съвета за сигурност на ООН за прекратяване на силата на Временната спогодба от 1995 г. и за установяване на стратегическо партньорство между страните“.Споразумението трябва да бъде ратифицирано чрез референдум в Македония и от гръцкия парламент.Церемонията протича при засилени мерки за сигурност и в присъствието на високопоставени представители на международната общност.Хиляди гърци протестираха срещу споразумението вчера, като поискаха оставката на премиера Алексис Ципрас. Протести са организирани и в Македония днес. ", "date": "2018.06.17", "title": "Атина и Скопие подписаха историческия договор за името на Македония"}
{"url": "https://offnews.bg/leka-atletika/hubavata-ivet-s-vtoro-miasto-v-bern-682772.html", "text": "Първата дама на леката ни атлетика Ивет Лалова-Колио се класира на второ място на 100 метра на турнира \"Citius\" в швейцарския град Берн. Родната спринтьоррка финишира за 11.31 секунди, а най-доброто й постижение за сезона е 11.20. Победителка стана представителката на домакините Муджинга Камбунджи с 11.23 секунди, а трета се нареди британката Имани-Лара Лансико с 11.33 секунди.Камбунджи е една от сериозните конкурентки на Лалова на европейска почва. Двете се очаква да бъдат сред фаворитките за отличията на 100 м и 200 м по време на шампионата на континента в началото на август в Берлин.Лалова спечели два сребърни медала на еврошампионата в Амстердам преди две години, а Камбунджи стана трета на 100 м тогава. Тази зима швейцарката, която е родена в Либефелд до Берн, спечели бронз на 60 м на световното първенство в зала в Бирмингам. Швейцарката има 11.16 сек на 100 м и 22.72 сек на 200 м през това лято.", "date": "2018.06.17", "title": "Хубавата Ивет с второ място в Берн"}
{"url": "https://offnews.bg/112/19-godishno-momiche-pochina-sled-poboj-v-ajtos-682771.html", "text": "19-годишно момиче е починало след побой в Айтос. Сигнал е подаден до полицията около 20.25 часа вчера.Младото момиче е открито в жилище на ул. \"Хаджи Димитър\" в безсъзнание, с множество рани в областта на главата и тялото. Установено е, че това е 19-годишната И.Т. от Айтос. Тя е откарана и настанена за лечение в реанимацията на УМБАЛ-Бургас с диагноза \"тежка черепно-мозъчна травма\". И.Т. е починала от раните си през нощта. Полицията е задържала 27-годишния Т.Е. от София. Той е криминално проявен. И.Т. е живеела на семейни начала с мъжа, двамата имат дете на две години и осем месеца. По случая е образувано досъдебно производство, като е уведомена Бургаска окръжна прокуратура.", "date": "2018.06.17", "title": "19-годишно момиче почина след побой в Айтос"}
{"url": "https://offnews.bg/politika/borisov-pozdravi-tcipras-i-zaev-za-dogovora-za-imeto-na-makedonia-682780.html", "text": "Премиерът Бойко Борисов поздрави гръцкия и македонския си колеги Алексис Ципрас и Зоран Заев за подписването на договора за името на Македония. \"Поздравявам премиерите Алексис Ципрас и Зоран Заев, както и техните външни министри, за важната и храбра крачка, която заедно направиха днес\", написа Борисов на страницата си във Фейсбук.\"Договорът за спора за името отваря пътя на Република Македония към ЕС и НАТО. България винаги е подкрепяла нашата съседка по този път. Най-важното сега е гражданите на всички страни на Балканите да разберат, че този договор не води до териториални претенции или бъдещи проблеми, а напротив - ще ни помогне да живеем заедно по-добре\", допълни той.Поздравления за подписването на споразумението отправи и външният министър Екатерина Захариева. \"Времето ще покаже, че усилията са си стрували. Надявам се до края на месеца Съветът на ЕС в рамките на Българското председателство да отвори вратата за преговори, а през юли нашата съседка да получи зелена светлина за НАТО\", написа тя във Фейсбук.\"Днешният ден е добър и за България - никой не може да е проспериращ и щастлив, ако съседите му не са\", подчерта Захариева.", "date": "2018.06.17", "title": "Борисов поздрави Ципрас и Заев за договора за името на Македония"}
{"url": "https://offnews.bg/tenis/grigor-dimitrov-anglia-shte-specheli-mondial-2018-video-682779.html", "text": "Най-добрият ни тенисист Григор Димитров сподели, че Англия ще спечели световното първенство по футбол в Русия. Някои от водещите звезди в аристократичния спорт също споделиха предпочитанията си за надпреварата. Съвсем естествено, повечето състезатели ще подкрепят собствените си държави, но за  хасковлията и Доминик Тийм тази опция не е налична, тъй като и България, и Австрия не са се класирали за Мондиал от Франция ’98.Иначе българинът продължава да се готви за предстоящия турнир \"Куинс\" в Лондон, където първият му противник ще бъде Дамир Джумхур.Родният състезател има позитивен баланс срещу босненеца – 2:0, като и двете им срещи досега са се провели на твърда настилка.Във втори кръг евентуалният му съперник ще бъде Новак Джокович, на четвъртфинал го очаква Томаш Бердих, а на полуфинал – Кевин Андерсън или Джак Сок.", "date": "2018.06.17", "title": "Григор Димитров: Англия ще спечели Мондиал 2018 (видео)"}
{"url": "https://offnews.bg/futbol/nemskata-mashina-proskartca-na-starta-sreshtu-meksiko-video-682800.html", "text": "Германия допусна загуба от Мексико с 0:1 в двубой от Група F на световното първенство, игран на стадион \"Лужники\" в Москва. Ървинг Лосано отбеляза ценното попадение за мексиканците в 35-ата минута. Бундестимът изигра неубедителен мач, в който, особено през второто полувреме, пропусна няколко добри възможности за гол. Близо до попадение бяха Тимо Вернер, Томас Мюлер, Тони Кроос и Юлиан Дракслер.Двубоят започна с много опасна атака за Мексико, но Лосано пропусна да се разпише от няколко метра. Последваха минути с поделено надмощия, в които и двата отбора организираха по няколко атаки, но тези на Мексико изглеждаха по-опасни.В 35-ата минута, при една от поредните контраатаки, Лосано финтира бранител на Германия и прати топката в мрежата на Нойер. Минути по-късно Кроос можеше да изравни, но силният му удар срещна гредата.Другият мач от групата е между Швеция и Южна Корея. Двата тима излизат утре от 15:00 часа българско време.", "date": "2018.06.17", "title": "Немската машина проскърца на старта срещу Мексико (видео)"}
{"url": "https://offnews.bg/obshtestvo/zaplasheniat-s-pistolet-deputat-prezhiviah-neshto-uzhasno-no-tova-e-682766.html", "text": "„Агресията в обществото ни е на много нива – от училище до пътя. Аз преживях нещо ужасно, но това е ежедневие за много хора. Обществото ни стига граница, която, ако бъде премината, няма връщане назад“. Това заяви пред Нова телевизия депутатът от БСП Явор Божанков, който беше заплашен с пистолет на магистрала \"Хемус\" вчера.Инцидентът стана, докато Божанков карал по \"Хемус\" в посока Варна. По време на изпреварване зад неговия автомобил застанал друг и започнал да присветва с фарове. След като Божанков се е прибрал в дясната лента, другият автомобил се е изравнил с неговия и отвътре насочили пистолет към него.„Поведението беше доста агресивно. В първия момент си помислих, че това е автомобил със специален режим на движение, но след това видях, че е цивилен“, обясни депутатът. „Бях много стъписан, защото не е станало нещо, което да предизвика такава агресия или гняв“, допълни той.Веднага след това Божанков подал сигнал на тел. 112 и по-късно колата била открита и спряна, а двама души са задържани за 24 часа. Депутатът уточни, че не е бил със служебен автомобил. Според него хората в другата кола не са знаели кой е и случилото се няма връзка с работата му. ", "date": "2018.06.17", "title": "Заплашеният с пистолет депутат: Преживях нещо ужасно, но това е ежедневие за много хора"}
{"url": "https://offnews.bg/112/iskash-li-da-ti-izklatim-zabite-be-ej-mazh-napadna-s-nozh-ohranite-682801.html", "text": "Мъж е нападнал с нож охранител в столичния мол Serdica Center. За това съобщава свидетел на свадата, който е публикувал  във .Нападението става пред очите на свидетели, които гледат безучастно. От записа се чува как нападателя се заканва да изби зъбите на младия охранител с думите: \"Искаш ли да ти изклатим зъбите, бе, ей!\"Жена, която явно придружава нападателя, се опитва да го спре с думите: \"Яне, мани го, бе, виж че е..\"В коментар на видеото, Борислав Колев, който става свидетел на свадата, коментира:Отделно, няма да коментирам поведението на статист на момчето със синята риза, който пък е от охраната на самия МОЛ. :(( и по моловете ли започнахме да се избиваме вече. Не намерих охранителя след това, но ако види този пост и реши да повдигне обвинение ще предоставя записа и показания.", "date": "2018.06.17", "title": "Искаш ли да ти изклатим зъбите, бе, ей - мъж нападна с нож охранител в столичен мол (видео)"}
{"url": "https://offnews.bg/politika/saprugata-na-tomislav-donchev-ne-sam-rasist-vseki-triabva-da-ima-i-p-682769.html", "text": "Не съм расист, не мразя циганите, не смятам, че са по-долна категория от нас, но и тук монетата има две страни. Всеки трябва да има и права, и задължения.Това заяви пред bTV съпругата на вицепремиера Томислав Дончев Светлана по повод публикацията си във Фейсбук. „Морковите за циганите са на свършване и е време за тояга”, написа тя преди дни, а коментарът ѝ предизвика бурни реакции.Светлана Дончева обясни, че е била провокирана от две случки. „Видях видео от мой приятел в Габрово – на пръв поглед нищо необичайно, докато не пуснах звука и се чу оглушителна циганска музика, явно огласяща целия квартал. Това е кварталът, където Томислав е израснал и се вижда и блока му. Видеото е заснето в 20 ч. вечерта, а музиката идва от апартамент в блок”, обясни тя.По думите ѝ музикалният тормоз бил денонощен, а полицията има ограничени правомощия и не може да направи много, дори да е подаден сигнал. \"На пръв поглед е лесно – подаваш сигнал до полицията, която трябва да осигури обществения ред. Но не е така. Полицията може само да направи забележка, не може да влезе вътре или да отнеме устройството, а тормозът е денонощен”, каза тя.Вторият повод е репортаж за бой на столично кръстовище с участие на роми. „Съчетавайки двата повода това провокира моята реакция. Това е предисторията на този според мен изкуствен скандал”, подчерта съпругата на Дончев.Тя изрази категорично мнение, че за момента интеграцията на ромите е илюзия.„Има много цигани, които са успели да се интегрират и да излязат от ужасния социален модел, цигани, които завършват медицина, стават инженери. Те са пример, че не са по-долна класа от нас, но голяма част от тях не са осъзнали задълженията си към това общество и злоупотребяват с това. Смятат, че са в ролята на жертва”, посочи тя.На въпроса защо се е извинила след публикацията си, макар че подкрепя изразеното мнение, съпругата на Дончев обясни, че го е направила, защото по инерция е поставила всички роми под един знаменател, поради което тези, които са се интегрирали, могат да се почувстват засегнати.  Тя коментира още, че за нея този пост е пример за говорене извън матрицата - не политически коректно. Елитът и медиите са подложени на законна цензура, казва се само половината, а проблем с решава като се сложи на масата, категорична беше съпругата на Томислав Дончев.", "date": "2018.06.17", "title": "Съпругата на Томислав Дончев: Не съм расист, всеки трябва да има и права, и задължения"}
{"url": "https://offnews.bg/sviat/pravitelstvoto-na-tcipras-otcelia-pri-vota-na-nedoverie-gartcia-i-mak-682763.html", "text": "Правителството на гръцкия премиер Алексис Ципрас оцеля при вота на недоверие в парламента днес, което отваря пътя за подписване на историческото споразумение за името на Македония, предаде Ройтерс, цитирана от БТА.Поддръжниците на Ципрас в парламента отхвърлиха инициативата на опозиционната партия Нова демокрация.Опозицията атакува премиера, тъй като според нея той е направил твърде много отстъпки по споразумението, което се очаква да бъде подписано днес.Хиляди гърци протестираха срещу споразумението пред парламента, призовавайки Ципрас да подаде оставка. Полицията използва звукови гранати и сълзотворен газ, за да попречи на демонстрантите да влязат в сградата.Външните министри на Гърция и Македония Никола Димитров и Никос Кодзиас ще подпишат днес споразумението за новото име на Македония - Република Северна Македония. То ще бъде подписано в района на Преспанското езеро.На подписването ще присъстват и премиерите на двете страни Зоран Заев и Алексис Ципрас.Споразумението ще бъде подписано на гръцка територия, след което ще има обяд на македонска територия.", "date": "2018.06.17", "title": "Правителството на Ципрас оцеля при вота на недоверие, Гърция и Македония подписват споразумение за името"}
{"url": "https://offnews.bg/izvan-terena/maradona-ne-znaeh-che-pusheneto-e-zabraneno-na-stadionite-video-682773.html", "text": "Легендата Диего Марадона вдъхна кураж на фенове и футболисти след равенството на Аржентина 1:1 с Исландия в първия мач на двата отбора на Мондиал 2018 и се извини за запалената пура на стадиона.Пушенето на стадионите по време на световното първенство в Русия е забранено и това е оказано с големи табели, които Марадона явно не е забелязал.\"През 1990 година с Аржентина дори не започнахме с равенство, а със загуба. Имахме много контузени и други проблеми, но стигнахме до финала благодарение на отличната игра на вратаря Гойкоечея и старанието на целия отбор.Да продължим да подкрепяме нашите момчета. Честно, не знаех, че пушенето е забранено на стадионите. Извинявам се на феновете и организаторите Напред, Аржентина!\" - написа Марадона в официалния си профил в социалната мрежа Инстаграм.", "date": "2018.06.17", "title": "Марадона: Не знаех, че пушенето е забранено на стадионите (видео)"}
