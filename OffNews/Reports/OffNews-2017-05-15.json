{"url": "https://m.offnews.bg/news/Temida_18762/Obvinen-v-ubijstvo-na-dete-v-IAmbol-ostava-v-aresta_655617.html", "text": "Михаил Георгиев, обвинен за опит за умишлено убийство на 8-годишния Милан от Ямбол, остава за постоянно в ареста. Това реши днес Апелативният съд в Бургас. Момчето, което, след като е било бито, е хвърлено от втория етаж на рушаща се сграда, продължава да е в тежко състояние. Според бургаските магистрати, обаче, няма данни по делото за опит за убийство. 36 – годишният Михаил Георгиев има разминавания във версиите за случилото се. Според едната, не той, а билогичният баща на детето му е нанесъл побой. В друга версия твърди, че момчето е беряло сливи и е паднало от дървото. Според прокуратурата и двете не са верни - по време на престъплението, бащата е бил на работа в съседно ямболско, а в района няма такива дървета. Отделно, мъжът и детето са заснети от улична камера, че се движат заедно малко преди инцидента. Според защитата на Георгиев, няма данни за опит за убийство, за това сочат и разпитите на 24 свидетели. Михаил дори съдействал при издирването на момчето, след като станало ясно, че е изчезнало. Пред полицията пък обяснил, че с Милан били тръгнали да събират дърва и така се оказали в сградата. Детето го обидило, че е куц и сакат, при което той го ударил и паднало. Бургаският апелативен съд потвърди мярката, наложена от Окръжния съд в Ямбол, но по различни съображения, обясни съдията по делото Деница Вълкова. Тя поясни, че за подобно обвинение трябва да има изготвена съдебно – медицинска експертиза, която да доказва, че момчето би загинало, ако не му бъде оказана помощ. Вълкова добави, че бургаският апелативен съд приема друга квалификация на този етап – тежка телесна повреда - за оттока на мозъка и средна телесна повреда - за счупената челюст.Въпреки това Апелативният съд прецени, че Михаил трябва да остане за постоянно в ареста, защото е опитал да прикрие извършеното престъпление.", "date": "2017.05.15", "title": " Обвинен в убийство на дете в Ямбол остава в ареста"}
{"url": "https://m.offnews.bg/news/Ikonomika_59/1-036-lv-sredna-zaplata-za-mart-rabotiat-2-mln-ot-7-mln-dushi-nase_655588.html", "text": "Заплати1 036 лева е средната брутна заплата през март 2017 г. Тя е с 49 лева по-висока от февруари, показват данни на Националния статистически институт (НСИ). Работещите у нас са под 1/3 от населението, става ясно от справката. При 7.1 млн. души (към 31 декември 2016 г.) наетите са 2.8 млн.Средната заплата за първото тримесечие е 1 006 лв. Тя е по-висока с 1.6% спрямо последното тримесечие на 2016-а. Най-големият ръст е в администрацията - с 6.8%, следват брокерите - с 5.5%, а трети са наетите в икономическата дейност \"Търговия; ремонт на автомобили и мотоциклети\" - с 4.7%.Ето и заплатите по икономически дейности:От всички 7.1 млн. души население у нас към края на март на договор са работили 2 277 323 души, с 6.2 хил. (0.3%) повече от декември 2016 г., показват още данните на НСИ.В обществения сектор (всички на издръжка на държавния бюджет, вкл. администрация, полиция, военни, учители и др.) са заети 543 431 души, останалите 1 733 892 са в частния. 111 392 от заетите в обществения сектор са в държавната администрация.Най-голямо е увеличението на наетите в добивната промишленост (с 5.2%) и в стопанството (с 2.6%), а най-сериозно намаление отчитат хотелиерите и ресторантьорите (с 2.7%).Най-голяма част от работещите са заети в преработващата промишленост и в дейност „Търговия, ремонт на автомобили и мотоциклети” - съответно 22.5% и 17.3%.Спрямо март 2016 г. обаче има намаление на наетите. То е 2.8 хил. души (0.1%), показват още данните. Най-големият годишен спад е в стопанството (7.9 хил.), строителството (с 3 хил.) и администрацията и спомагателните дейности (с 2.6 хил.). Най-голям е процентът в първата група - „Селско, горско и рибно стопанство” - с 10.3%. В строителството той е 2.5%.През последната година най-голям ръст - и като брой, и като процент, има в икономическата дейност „Създаване и разпространение на информация и творчески продукти; далекосъобщения” - с 4.5 хил. (5.6%).", "date": "2017.05.15", "title": " 1 036 лв. средна заплата за март, работят 2 млн. от 7 млн. души население (допълнена)"}
{"url": "https://m.offnews.bg/news/Sviat-_12/Cheshkiiat-prezident-i-Putin-se-posheguvaha-za-likvidirane-na-zhurna_655595.html", "text": "Чешкият президент Милош Земан и руският му колега Владимир Путин се пошегуваха за сметка на журналистите преди срещата си в Китай. Преди срещата Земан казва: \"Тук има други журналисти? Журналистите са твърде много, трябва да се ликвидират\". На това Путин отговаря: \"Не е нужно да се ликвидират, може да се намалят\". Двамата си разменят репликите, докато вървят към залата за пресконференции, а разговорът им е записан от микрофон на телевизионна камера. След това той бързо беше качен в социалните мрежи, където предизвика критики. От канцеларията на чешкия президент днес побързаха да обяснят, че той се е пошегувал, съобщи Асошиейтед прес, цитирана от БТА. Външният министър Лубомир Заоралек изрази недоволство, че президентът дискутира неуместна тема, а министърът на културата Даниел Херман окачестви думите на Земан като \"неприемливи\". Премиерът Бохуслав Соботка не реагира лично, а препрати в Туитър съобщение колко журналисти се били убити или нападнати в Русия през последните години. Според чешкия евродепутат Павел Теличка инцидентът доказва, че президентът Милош Земан не заслужава втори мандат, ако се кандидатира в изборите в началото на следващата година.Земан не е в добри отношения с медиите още от времето, когато беше премиер - между 1998 и 2002 г. През 2001 г. той се закани да унищожи едно седмично издание, което обвини неговото правителство в непрозрачност и подкрепа на корупцията. Тогава последваха протести на журналисти в Чехия и чужбина.В първия ден на встъпването си в длъжност като президент Земан каза, че някои от медиите в Чехия \"промиват мозъци\" и \"манипулират общественото мнение\". ", "date": "2017.05.15", "title": " Чешкият президент и Путин се пошегуваха за \"ликвидиране\" на журналисти (видео)"}
{"url": "https://m.offnews.bg/news/Sviat-_12/Turtciia-otkaza-da-pusne-germanski-deputati-v-baza-Indzhirlik-Berli_655592.html", "text": "Анкара е отказала да допусне германски депутати до турската военна авиобаза \"Инджирлик\", където са разположени 250 войници от Германия, част от коалицията срещу \"Ислямска държава\", предава \"Сабах\".Според анонимни източници турските власти са сметнали посещението на депутатите за неуместно в момента. Германските медии твърдят, че причината е решението на Германия да предостави убежище на бивши турски военни, за които Анкара смята, че са част от организацията ФЕТО на Фетхуллах Гюлен, която бива обвинявана на неуспешния опит за преврат от юли миналата година.  В отговор германският канцлер Ангела Меркел заяви, че страната й трябва да потърси алтернатива на \"Инджилик\" и такава може да бъде Йордания. \"Ще продължим да разговаряме с Турция, но успоредно с това трябва да разгледаме други начини да изпълним мандата си. Това означава да разгледаме алтернативи на \"Инджирлик\" и сред алтернативите е Йордания\", каза Меркел. Това не е първият подобен случай. През миналата година  на германски депутати бе отказан достъп до същата база, след като , извършен от Османската империя. ", "date": "2017.05.15", "title": " Турция отказа да пусне германски депутати в база \"Инджирлик\", Берлин заплаши да се изтегли"}
{"url": "https://m.offnews.bg/news/Futbol_18793/Tazhnite-momenti-na-futbolnata-godina-video_655591.html", "text": "Футболът е повече от игра. Трогателните моменти в спорт номер 1 са в състояние да разчувстват дори и най-коравосърдечните.През тазгодишният привършващ сезон станахме свидетели на не един или два такива момента. В популярния сайт за видеосподеляне Ютуб се появи клип, който събира едни от най-емоционалните моменти във футболния календар.Трагедията с Чапекоензе, последният мач на немския национал Лукаш Подолски и куп други трогателни моменти са събрани в клипчето, което очевидно е направено с цел да се покаже и човещината на терена.Тези мигове са ценни и незабравими за всички, които смятат, че футбола не е само агресия между фенове на противкикови отбори, скандали, червени картони и други подобни отрицателни изпълнения.", "date": "2017.05.15", "title": " Тъжните моменти на футболната година (видео)"}
{"url": "https://m.offnews.bg/news/Politika_8/Borisov-naznachava-hora-podpisali-Belene-v-interes-na-rusnatcite-t_655573.html", "text": "Единна народна партия (ЕНП) остро протестира срещу назначаването на Красимир Първанов за зам.-министър на енергетиката. Това се посочва в изявление на председателя на партията Валентина Василева. По думите ѝ назначението е поредният типичен пример \"за властта на олигархията, която директно кадрува в българското правителство\". От партията припомнят, че Първанов е уволнен като шеф на НЕК при първото правителство на Бойко Борисов. Причината тогава е неизгодно споразумение, подписано с руската страна по проекта АЕЦ „Белене\".\"Прикриването на номинацията зад патриотични квоти не може да заблуди никого, защото става дума за човек, който бе еднакво близък както до бившия президент Георги Първанов, така и до настоящия министър-председател Бойко Борисов\", се посочва в позиция на ЕНП.От партията уточняват, че Първанов е подписал в интерес на руснаците документ, известен като „Допълнение 12\". \"Надвишавайки правомощията си Красимир Първанов е защитил чужд национален интерес в ущърб на финансовите интереси на България. При липсата на подписан договор за АЕЦ „Белене\" подобни действия доведоха до там, че страната ни плати стотици милиони, след като бе осъдена от Международен арбитраж. Настояваме ДАНС и прокуратурата да дадат становище по действията на Красимир Първанов в ущърб на България от 2011 г.\", се посочва в съобщението.Бившият председател на партията и настоящ член Мария Капон пък пита какви са \"скритите мотиви\" на Борисов, с които е назначил Красимир Първанов при третия са мандат. \"За нас това назначение е своеобразно признание, че министър-председателят също е готов да работи за чужди национални интереси\", заявява Капон.По-рано днес срещу назначението се обявиха и от Асоциацията на организациите на българските работодатели. От там припомниха, че той е подписал договора с \"Атомстройекспорт\" за АЕЦ \"Белене\", който дори не бил съгласувал с тогавашния министър на енергетиката Трайчо Трайков.", "date": "2017.05.15", "title": " Борисов назначава хора, подписали \"Белене\" в интерес на руснаците, твърдят ЕНП"}
{"url": "https://m.offnews.bg/news/Obshtestvo_4/Politciiata-izdirva-izcheznal-mazh-na-73-godini_655597.html", "text": "Столичното Осмо РУ издирва Димитър Николов Видов от София. 73-годишният мъж е видян за последен път на 13 май и оттогава е в неизвестност.Мъжът е висок около 170 см, той е слаб и с прошарена къса коса. Бил е облечен с черно кожено яке, тъмен панталон и синя, плетена шапка.От полицията призовават хората, които имат информация за възрастния мъж, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2017.05.15", "title": " Полицията издирва изчезнал мъж на 73 години"}
{"url": "https://m.offnews.bg/news/Futbol_18793/Roterdam-ne-spa-sled-titlata-na-Fejenord-video_655574.html", "text": "Улиците на Ротердам се изпълниха с празнуващи фенове, а дълго след това купонът в червено-бяло продължи, чак до ранни зори. Причина за неуморната забава стана триумфът на местния Фейенорд с титлата в Холандия.Тимът вдигна ценния трофей, след като победи гостите от Алмело с 3:1 в последния кръг на Ередивизие. Успехът бе донесен от ветерана Дирк Кайт. 36-годишният нападател отбеляза и трите попадения.По този начин отборът от пристанищния град финишира шампионата с точка пред Аякс и ликува с трофея за първи път през новия век. За последно Фейенорд бе ставал шампион през далечната 1999 година.Тимът спечели титлата 15-и път в своята история, а славещите се като едни от най-верните фенове в страната чакаха и мечтаеха за нея.Повече от 50 000 души изживяха голямата радост на стадиона, а празникът по улиците със сигурност ще остане дълго време в спомените на запалянковците.", "date": "2017.05.15", "title": " Ротердам не спа след титлата на Фейенорд (видео)"}
{"url": "https://m.offnews.bg/news/Ikonomika_59/Bezrabotitcata-prez-april-se-ponizhi-do-7-6_655579.html", "text": "През април 2017 г. административната статистика на Агенцията по заетостта отчита равнище на регистрирана безработица от 7.6%1, с 0.4 процентни пункта по-малко от март. В сравнение с април миналата година безработицата се свива значително – с 1.7 процентни пункта.Броят на регистрираните безработни в бюрата по труда през април е 249 464. Той намалява с 12 307 спрямо предходния месец, а в сравнение с април 2016 г. броят им съществено се свива – с 55 698 лица или 18.3% по-малко.През април работа са започнали общо 25 243 безработни лица, от които 21 697 на първичния пазар на труда. В субсидирана заетост са включени 3 546 безработни. От тях 1 847 лица са започнали работа по програми и мерки за заетост от ЗНЗ. По схеми на ОП РЧР на работа са постъпили 1 699 безработни лица.В бюрата по труда са заявени 22 970 свободни работни места на първичния пазар. От тях частният сектор е обявил 18 587, които са 80,9% от всички заявени свободни работни места на първичния пазар през месеца. В сравнение с март броят на заявените свободни работни места на първичния пазар нараства с 1,7% или с 380 броя.През април 2017 г. най-много свободни работни места на първичния пазар в бюрата по труда са заявени от преработващата промишленост (5 129), хотелиерството и ресторантьорството (5 121), търговията (3 385), селското, горското и рибното стопанство (1 477), административните и спомагателните дейности (1 229), строителството (1 196), операциите с недвижими имоти (1 065), транспорта, складирането и пощите (1 025), държавното управление (1 016) и др.Най-търсените в бюрата по труда през април са професиите, свързани с предоставяне на персонални услуги на населението като сервитьори, бармани, камериери, администратори в хотели, спасители, охранители и отговорници на търговски обекти. Следват операторите на машини в преработвателната промишленост като шивачи, кроячи, гладачи, квалифицирани работници в промишлеността - заварчици, шлосери, стругари, общи работници в строителството, продавачи и касиери в търговията, шофьори, монтажници, общи работници в промишлеността. От специалистите с висше образование най-търсени са учителите и преподавателите, следват инженерите, медиците и стопанските специалисти.", "date": "2017.05.15", "title": " Безработицата през април се понижи до 7.6%"}
{"url": "https://m.offnews.bg/news/Futbol_18793/Irlandska-legenda-idva-za-macha-na-Berbatov_655568.html", "text": "Димитър Бербатов обяви поредния участник в благотворителното шоу на 14 юни. Бившият съотборник на българина в Тотнъм Роби Кийн също ще се присъедини към съзвездието. ", "date": "2017.05.15", "title": " Ирландска легенда идва за мача на Бербатов"}
{"url": "https://m.offnews.bg/news/Snukar_18803/Legendata-na-snukara-Stivan-Hendri-razdava-avtografi-v-Sofiia_655600.html", "text": "Седемкратният световен шампион по снукър Стивън Хендри пристига в България на 17 май (сряда), съобщиха организаторите на събитието. Най-титулуваният играч в този спорт ще даде официална пресконференция за двубоите си срещу Рони О‘Съливан в турнира Efbet Eleven 30 Snooker Show.Както е известно, двете най-големи имена в снукъра ще се изправят в четири ексклузивни двубоя един срещу друг в България. Домакини на сблъсъците ще бъдат Пловдив (5 септември), София (6 септември), Варна (7 септември) и Бургас (8 септември). Билети може да намерите в Евентим и тяхната партньорска мрежа.Всички срещи ще бъдат част от сериите Eleven 30. При тях се играе във формат 6 от 11 фрейма, при разрешени максимално 30 секунди за удар.Феновете на Стивън Хендри ще могат да се срещнат с него и да вземат автографи на специална среща в спортен бар Ефбет Хемус в сряда от 18,00 часа. Генералният спонсор на турнира от Ефбет ще предложи и още много изненади на феновете, които посетят срещата с легендата на снукъра.Самият Хендри пристига в сряда на Терминал 2 в 13:25 часа с полет от Лондон. Официалната пресконференция ще стартира в 16:30 в пресклуб България. Вечерта седемкратният световен шампион ще бъде гост в „Шоуто на Слави“.", "date": "2017.05.15", "title": " Легендата на снукъра Стивън Хендри раздава автографи в София"}
{"url": "https://m.offnews.bg/news/Tehnologii_18759/MP3-ofitcialno-umria_655543.html", "text": "Дигиталният формат MP3, променил революционно начина, по който слушаме музика, бе официално обявен за мъртъв.Създателят на MP3 - институтът \"Фраунхофер\", прекрати лиценза на аудио формата. MP3 файловете ще продължат да са достъпни, защото все още са доста популярни. Според експертите обаче смъртната им присъда вече е произнесена, тъй като са морално остарели.Форматът е разработен в края на 80-те години. Впоследствие той доведе до замяна на уокмените и CD плейърите с компактни цифрови устройства, на които се побира много повече музика.Най-съвременните услуги зa ayдиo и видeo cтpийминг изпoлзвaт ІЅО-МРЕG ĸoдeци ĸaтo тeзи oт ceмeйcтвoтo ААС. Te ca cпocoбни дa зaпaзят пo-виcoĸo ĸaчecтвo c пo-мaлъĸ paзмep нa фaйлa в cpaвнeниe c mр3\", коментират от Института.", "date": "2017.05.15", "title": " MP3 официално умря"}
{"url": "https://m.offnews.bg/news/Politika_8/Grupata-za-natisk-poiska-izmervatelni-uredi-pri-proizvoditelite-na-alk_655578.html", "text": "Първи сигнал получи Комисията за борба със сивата икономика от бившите депутати от Групата за натиск Петър Славов, Методи Андреев и Мартин Димитров. Те искат първата работа, с която ще се захване комисията да вкара в сила промените в Закона за акцизите и данъчните складове, с които се въвеждат измервателни уреди на големите производители на алкохол и цигари, които да гарантират коректното отчитане на произведените количества и да подпомогнат събирането на данъците. Председател на групата е Емил Димитров - Ревизоро от Обединени патриоти. Петър Славов припомня, че преди повече от две години 43-тото Народно събрание е гласувало промени в Закона за акцизите и данъчните складове, според които на големите производители на алкохол и цигари, е трябвало да бъдат монтирани такива измервателни уреди.Като първа стъпка е следвало Министерство на финансите да поиска нотификация, тоест съгласието на Европейската комисия.Повече от две години тази стъпка не е направена.\"Монтирането на въпросните уреди ще има силен ефект за намаляване на сивата икономика и контрабандата и по тази причина се надяваме едно от първите действия на новосформираната Комисия да бъде парламентарен контрол на министъра на финансите и обсъждането на конкретни срокове за изпълнението на закона.Когато такива текстове от закона не се изпълняват, обществото с основание си задава въпроса има ли държавност и има ли отговорни институции?! Защо големите производители все успяват да избегнат контрола?!\", пишат до комисията, като им предоставят за улеснение дори частта от закона, която трябва да задейсват. С такива мерки ще се осигурят средства за увеличаване на пенсиите в България, смятат от Групата за натиск. ", "date": "2017.05.15", "title": " Групата за натиск поиска измервателни уреди при производителите на алкохол и цигари"}
{"url": "https://m.offnews.bg/news/Komentari_65/Tcvetanov-i-Slavi-izpushiha-lulata-na-mira-v-imeto-na-referenduma_655550.html", "text": "появата на Цветан Цветанов в \"Шоуто на Слави\"Спокойно може да се приеме за събитие на седмицата , защото слага край на битка, която изглеждаше безкрайна – ГЕРБ, Борисов и самият Цветанов години наред бяха най-безмилостно атакуваните герои в шоуто.Зрителят получи нагледно доказателство, че в политиката, поне у нас, оцеляваш, ако можеш да се самоопровергаваш, че тя е форма на доброволна амнезия. И че медиите работят по същите правила.Лулата на мира бе запалена с подкрепата от страна на ГЕРБ на прословутия , иницииран от Слави. Въпросът е там, че референдумите, с изключение може би само на швейцарските, са капан за наивници – просто натискът върху мнението на избирателя се измества от политиците към медиите и им дава шанс с манипулативни стратегии да предопределят резултата. После обаче, за да не стане ясно, че царят е гол, политиците трябва да го гласуват. Което принуди Слави да се прегърне с довчерашния си най-голям противник.От цялата работа вероятно ще им остане само прегръдката.Преди се водеше оживен спор , а някои дори твърдяха, че това вече е станало. Днес никой не си прави подобен труд, ясно е, че историческото време в страната отдавна е спряло. Спечелите всеки нов мандат се чувстват длъжни да повтарят от „а” и „б” все старите мантри за реформи в здравеопазването, съдебната система, отбраната, енергетиката, железниците, и пр., и пр.Вярно, , сигурно под тежестта на натрупания опит, бяха някак примирени – спестиха на аудиторията дежурните гръмки планове в смисъл „този път ще видите”.За сметка на това новобранецът в изпълнителната власт  обяви, освен че ще спре демографската криза с внос на българи от чужбина, и че ще се бори с дивото къмпиране в останалите три свободни плажове по Черноморието ни. А не с презастрояването му, с излетия бетон върху дюните, с руските хотели-градове. Колкото пак да напомни, че любовта на националистите към родината не се отнася до природата й, красотата й, хората й…, а до политическите и икономическите дивиденти, които може да донесе.В заканата на  като министър на отбраната да върне  пък не се съдържа нищо повече, освен нетърпимост към либералната демокрация. Защото той няма как да не знае – нали в министерството му работят експерти, че ефектът от подобно връщане за отбранителна мощ на страната ще е пренебрежим. За разлика от разходите…Но и целта му е различна. Младите мъже „до крак” пак да минават през дисциплинарно пространство, където да се научат да се отказват от собствената си воля и да се подчиняват на команди; да потискат индивидуалността си и да функционират като масовка. Така че после, когато влязат в цивилния живот, да пренесат психологическата матрица на подчинението и да се превърнат в гласоподаватели на партия от команден тип, каквито са националистическите. И освен това винаги да са готови за война със съседите.Все по-често ми се случва, докато чета лекции на студенти по журналистика, те да си преглеждат фейсбук профила в телефона. Не защото непременно не им е интересно това, което слушат, а защото този навик вече е станал по-силен от тях.Журналистиката в момента е на едно от най-хлъзгавите кръстопътища, на които някога е стъпвала. Дали обидено да се оттегли и да остави всеки да се информира както може, или да се превърне в чистач на замърсената публична среда, в килър на тролове, в боец срещу пропагандата. Единственият й съучастник във втория път е образованието и то само ако намери нови начини да каже старите истини за професията.Мина първият кандидатстудентски изпит по журналистика. Темата на есето беше „Лесни пари”. Ако образованието не си свърши работата, няма да има по-лесни пари от спечелените с производство на фалшиви новини.", "date": "2017.05.15", "title": " Цветанов и Слави изпушиха лулата на мира в името на референдума"}
{"url": "https://m.offnews.bg/news/Politika_8/Borisov-naznachi-trima-novi-zam-ministri_655551.html", "text": "Светлана ЙордановаПремиерът Бойко Борисов подписа заповеди за назначаването на нови трима заместник-министри, съобщиха от правителствената пресслужба. Новоназначените ще попълнят екипите на министерствата на здравеопазването, на регионалното развитие и благоустройството и на енергетиката. Предложенията за назначаване са на съответните министри. – магистър по счетоводство и инженер-химик, ще бъде третият заместник-министър на здравеопазването. От 2015 г. тя е секретар на Националния съвет по наркотични вещества към ведомството.За заместник-министър на регионалното развитие и благоустройството е назначен . От 2003 г. работи като ръководител на проекти в различни фирми в сферата на строителството. Завършил е Университета по архитектура, строителство и геодезия.В Министерството на енергетиката за заместник-министър е назначен , бивш изпълнителен директор на НЕК.", "date": "2017.05.15", "title": " Борисов назначи трима нови зам.-министри"}
{"url": "https://m.offnews.bg/news/Obshtestvo_4/Balgarska-institutciia-e-sred-zhertvite-na-hakerskata-ataka_655553.html", "text": "Българска институция е станала жертва на международната хакерска атака, съобщава БНР. Към момента случаят не е потвърден официално, но по информация на националното радио, за него е уведомен секторът по киберпрестъпления при ГДБОП. По случая работи и ДАНС. Към момента не се уточнява коя е институцията, засегната от атаката. Интерпол предупреди, че в понеделник се очаква нова вълна от атаки. За три дни бяха засегнати над 200 000 души. Много от тези жертви са компании, включително големи корпорации. Вчера чешка софтуерна компания съобщи, че международната кибератака е довела до повреди в 104 страни.", "date": "2017.05.15", "title": " Българска институция е сред жертвите на хакерската атака"}
{"url": "https://m.offnews.bg/news/Sviat-_12/Interpol-preduprezhdava-za-kiberataki-v-ponedelnik_655530.html", "text": "Интерпол отправи предупреждение за възможни кибер атаки в първия работен ден от седмицата.То е във връзка с последните атаки, от които бяха засегнати над 150 държави. Според чешка софтуерна компания, цитирана от БНТ, в 104 страни от общо засегнатите има сериозни повреди.За три дни бяха засегнати повече от 200 000 души. Много от жертвите са компании, включително големи корпорации.Програмата за рекет WannaCry кодира съдържанието на персонални компютри и сървъри и иска от собственика по 300 долара за всяка заразена машина. След 3 дни сумата се удвоява, а след седмица цялото съдържание безвъзвратно се унищожава.Жертви станаха болници във Великобритания, автомобилни заводи във Франция, мобилни оператори в Испанияq Русия и др.Застрашени са стари операционни системи на Уиндоус, които не са обновени, но не и мобилни телефони със система Андроид, уточняват експерти. Те съветват да обновяваме постоянно операционните си системи.", "date": "2017.05.15", "title": " Интерпол предупреждава за кибератаки в понеделник"}
{"url": "https://m.offnews.bg/news/Obshtestvo_4/Vremeto-v-ponedelnik-Slanchevo-s-temperaturi-do-27-gradusa_655528.html", "text": "Времето в първия ден от седмицата ще бъде предимно слънчево и с температури до 27°. Краткотрайни валежи се очакват следобед.Максималните температури ще бъдат между 18 и 20° в североизточните райони и до 25 – 27° в югозападните. По Черноморието облачността ще е предимно значителна и след обяд на места по северното крайбрежие слабо ще превали. Ще духа умерен североизточен вятър, който по-късно след обяд ще се ориентира от юг-югоизток и ще отслабне. Максималните температури ще са 17 - 19°, близки до температурата на морската вода. Вълнението на морето ще е 2-3 бала.В планините облачността ще е променлива, след обяд - предимно значителна и на места ще превали. Ще духа умерен североизточен, по високите и открити части - до силен северен вятър. Максималната температура на височина 1200 метра ще е около 12°, на 2000 метра - около 5°.", "date": "2017.05.15", "title": " Времето в понеделник: Слънчево с температури до 27 градуса"}
{"url": "https://m.offnews.bg/news/Futbol_18793/Totnam-plaka-za-svoia-dom-Berbatov-chast-ot-trogatelnata-razdiala-sn_655545.html", "text": "Половин Северен Лондон плака снощи за \"Уайт Харт Лейн\"! След 118 години Тотнъм се раздели със своя клубен стадион. Той ще бъде разрушен, а отборът се мести за година на Уембли. След един сезон трябва да се върне на новия стадион в стария квартал.Димитър Бербатов имаше щастието да сподели този исторически миг, в който Тотнъм победи Манчестър Юнайтед с 2:1 и завърши без загуба у дома за пръв път от 56 години насам.“Шпорите” бяха поканили куп легенди, сред които Пат Дженингс, Джейми Кар, Роби Кийн, Майк Ингланд, Рей Клемънс, Ледли Кинг, Мартин Йол, Теди Шерингам.Давид Жинола, който се възстановява от сърдечен удар в Сент Тропе, нямаше как да не присъства. Френската легенда снимаше с телефона подобно на хилядите други на стадиона.“Тъжен ден, последен мач на “Уайт Харт Лейн”. Но идва нещо ново, красиво за феновете и за всички. Нов стадион”, сподели Бербатов преди началото на срещата. И пусна снимка с Роби Кийн и Мартин Йол. Нормално, запалянковците не издържаха и нахлуха на терена с последния сигнал. Те взеха по парче от терена за спомен. Може би \"Дейли Мейл\" обобщи най-добре картинката, като не споделяше особено мнението на Бербо:", "date": "2017.05.15", "title": " Тотнъм плака за своя дом, Бербатов част от трогателната раздяла (снимки)"}
{"url": "https://m.offnews.bg/news/Obshtestvo_4/Izcheznaliiat-v-planinata-Ivelin-ne-se-hranil-10-dni_655532.html", "text": "Изчезналият в планината Ивелин не се е хранил 10 дни. Това каза бащата на момчето, което в неделя беше открито живо край с. Пещера.Пред Нова тв Велин Узунов разказа, че е успял да обмени няколко думи със сина си. От разговора разбрал, че той е тръгнал по маршрут край село Смилян, по който често се разхожда. Този път обаче продължил по-далеч и така е изгубил пътя. 10 дни не се е хранил, защото не носил храна, нито е потърсил помощ от някого. Момчето е намерено в района на с. Пещера, контактно, но изтощено.Откри го пожарникар, който по това време бил на почивка в семейната вила. Когато се прибирал с жена си, открил момчето легнало встрани от пътя. Подвикнал му и го попитал дали е добре, момчето отговорило, че е добре. Тогава потърсили помощ от спешния тел. 112. Наблюдаващият лекар от болницата в Смолян, където е настанено момчето, обясни, че Ивелин има общо измръзване на цялото - тяло, краката, ръцете и ушите. Той бил докаран в болницата обезводнен, но в съзнание и контактен. В момента състоянието му е стабилно и животът му е вън от опасност.Лекарите обясняват, че предстои дълго лечение, защото не е ясно каква е дълбочината на измръзването и дали това ще доведе до трайни последствия. ", "date": "2017.05.15", "title": " Изчезналият в планината Ивелин не се хранил 10 дни"}
{"url": "https://m.offnews.bg/news/Tenis_18788/Grigor-se-razsardi-na-San-oshte-e-vliuben-do-ushite-v-Nikol_655531.html", "text": "Григор Димитров трябва да е свикнал с всички клюки, но явно вчерашните писания в английските медии са прелели чашата на търпението му. Вестниците \"Мирър\" и \"Сън\" публикуваха информации, че българският тенисист не си говори от два месеца с приятелката си Никол Шерцингер.Таблоидите прогнозираха смело, че до два месеца и връзката им се разпада. Нашето момче реагира в социалните мрежи.Той публикува в социалните медии снимка, на която целува Никол, а до нея е пуснал мнението си за написаното в английските медии: \"За Мирър и Сън! Спрете с лъжите!\".Слуховете за раздяла бяха разпалени може би от приятелските погледи и мили думи, които Григор Димитров и Маша Шарапова си размениха на турнира в Мадрид. Двамата се появиха за първи път публично заедно от години насам.После пък Никол беше поканена да пее на бившия си Люис Хамилтън. Пилотът от Формула 1 явно още е хлътнал по дивата. С две думи, никак не им е лесно на звездите. И те не са наясно кога и с кого искат да бъдат.", "date": "2017.05.15", "title": " Григор се разсърди на \"Сън\", още е влюбен до ушите в Никол"}
{"url": "https://m.offnews.bg/news/Gimnastika_18776/Tcveti-Stoianova-Mrazeh-gimnastikata-trenirah-zaradi-pokojnata-mi-ma_655534.html", "text": "Интересни разкрития за личния си живот направи световната шампионка по художествена гимнастика Цветелина Стоянова. Тя даде първо телевизионно интервю пред bTV след инцидента от миналото лято.Цвети заяви, че никога не е обичала художествена гимнастика, но се е състезавала в памет на покойната си майка. Тя добави, че няма да губи подарения си от Господ втори живот, четейки всичко, което се пише в социалните мрежи за нея.\"Не влизам и не се ровя, нито един път не отворих да видя какво се говори. Няма да си губя този подарен от Господ втори живот.\"Цвети говори малко за инцидента, при който опита самоубийство, хвърляйки се от шестия етаж. \"Постоянно ми казват, че съм била в съзнание. Имам чувство, че съм била в безсъзнание. Още не мога да си го обясня\", добави красавицата, която е с променен имидж, меко казано.Стоянова така и не проговори за причината, тласнала я към жестокото решение. Версиите тогава бяха от отпадането и от състава за Рио до несподелена любов. Но всичко остава в сферата на догадките.", "date": "2017.05.15", "title": " Цвети Стоянова: Мразех гимнастиката, тренирах заради покойната ми майка"}
{"url": "https://m.offnews.bg/news/Obshtestvo_4/Telefonni-izmamnitci-vdignali-luksozni-kashti-s-parite-na-zhertvite-si_655538.html", "text": "Телефонни измамници живеят в луксозни къщи, купени или построени с парите от излъгани възрастни хора, пуснали през балкона спестяванията от нищожните си пенсии, съобщава в свое разследване Къщите на някои от осъдените мошеници са били отнети в полза на държавата. Оказва се обаче, че са иззети само на хартия. Репортажът на Нова телевизия показва „кварталът на богатите” в Горна Оряховица. Домът на Никола Николов е оценен за над 200 000 лева. А Комисията по отнемане на незаконно придобитото имущество я конфискува още преди три години, заедно с друго имущество на Николов – на обща стойност 380 000 лева.Той е осъден за телефонни измами още през 90-те години. Но условно. Имуществото му е отнето едва през 2015 г.Съседите на Николов говорят, че и до днес семейството му се прехранва с този вид дейност.Оказва се обаче, че вече няколко години държавата не може да намери купувач за къщата. Проведени са шест търга. А по закон бившите собственици могат да живеят в дома си, който уж е отнет, срещу символичен наем.На метри от дома на Николов е къщата на брат му – Злати Николов. Той също е осъден за телефонни измами. Сочен е за тартор на телефонните измамници в Горна Оряховица. Къщата е отнета и продадена на търг миналата година. Не е ясно кой е новият собственик. А предишният и семейството му живеят в друга къща, залепена до отнетата.Къщата на Атанас Парушев също е отнета в полза на държавата. Собственикът вече не е между живите, но близките му все още живеят в конфискувания имот.Между присъдата и отнемането на имуществото минават поне пет години -време, в което имотите обикновено се стопанисват от осъдените. А и след това, както стана ясно. Време, в което предметът на дейност на осъдените остава неизвестен.От Националната агенция за приходите са отказали коментар по случая. ", "date": "2017.05.15", "title": " Телефонни измамници вдигнали луксозни къщи с парите на жертвите си"}
{"url": "https://m.offnews.bg/news/Sport_18752/Bitkata-za-Trakiia-v-efir-dnes_655537.html", "text": "12:00 Тенис, турнир за мъже в Рим Mtel sport 120:00 Ботев (Пд) – Берое Диема спорт22:00 Челси – Уотфорд Диема спорт 200:15 Колоездене, обиколка на Калифорния Евроспорт", "date": "2017.05.15", "title": " Битката за Тракия в ефир днес"}
{"url": "https://m.offnews.bg/news/Sviat-_12/Severna-Koreia-izstrelia-balistichna-raketa-predupredi-SASht-che-e-v_655533.html", "text": "Северна Корея обяви, че успешно е извършила изпитание на нова балистична ракета със среден-голям обсег.Изстрелването е било извършено под ръководството на севернокорейския лидер Ким Чен-ун. Ракетата е способна да носи тежък ядрен заряд. Тя е прелетяла 787 километра.От своя страна севернокорейският лидер Ким Чен-ун е обвинил Вашингтон, че \"сплашва\" страните, които \"нямат ядрени оръжия\", и е предупредил САЩ да не подценяват факта, че са в обсега на Северна Корея за нанасяне на удар.", "date": "2017.05.15", "title": " Северна Корея изстреля балистична ракета, предупреди САЩ, че е в обсега й"}
{"url": "https://m.offnews.bg/news/Politika_8/Krum-Zarkov-BSP-e-v-podem-niama-osnovaniia-za-obvineniia-kam-Ninova_655541.html", "text": "„Амбицията на новото ръководство на БСП е да съхраним растежа и да го развиваме. Имаме потенциал дори да го ускорим.“Това заяви зам.-председателят на „БСП за България“ Крум Зарков в сутрешния блок на БНТ. „Корнелия Нинова се опита и успя да постави принципи за всички членове на бюрото - приемственост между поколенията, баланс в регионите, обновление, но и запазване на опит в бюрото“, допълни той. Зарков обясни, че сред поставените задачи пред новоизбраните зам.-председатели на партията са: засилени връзки с местната власт, по-добра работа с общините, по-добра организация в партията.„Няма основания за обвинения към Нинова. БСП е в растеж и подем. Има голяма парламентарна група. Трябва да се очертаем като ясна опозиция и алтернатива, а ИБ трябва не само да даде импулса, но и да капитализира работата на групата с оглед на бъдещите предизвикателства“, допълни Зарков. Според него всеки ден управляващите доказват, че БСП е била права в предизборната кампания за това, че те отново ще отстъпят от обещанията си.Народният представител от БСП подчерта, че на пленума е приет и бюджет на партията. „Заложихме нови неща – проектно финансиране на общински и областни организации, които да мотивираме да са по-активни; изцяло нов начин на политическо образование и много по-силна кадрова политика“, уточни той. По неговите думи все повече хора в активна възраст, на които и през ум не им е минавало да се обърнат към БСП, днес се интересуват от партията.„Не искаме всеки един от тях да стане партиен член, но се опитваме да създадем необходимата атмосфера за мисъл, а след това и за действие“, посочи депутатът.„Ревизията на предишния кабинет „Борисов“, направена от служебния кабинет, беше формална и недостатъчна“, коментира Крум Зарков по повод оценката за работата на служебния кабинет, приета от НС на БСП. „Ние имахме едно предложение – Деница Златева и се гордеем с нейната работа. Не е случайно, че тя получи и такова високо признание“, каза още той.", "date": "2017.05.15", "title": " Крум Зарков: БСП е в подем, няма основания за обвинения към Нинова"}
{"url": "https://m.offnews.bg/news/Intcidenti_6/Bus-katastrofira-na-Trakiia-edin-chovek-e-zaginal-obnovena_655535.html", "text": "Автобус е катастрофирал при 228 км от автомагистрала „Тракия“, един човек е загинал, съобщиха от ОДМВР – Стара Загора. Катастрофата е станала в посока към Бургас. Не се уточняват причините за инцидента, на място са пратени екипи на полицията. Движението се осъществява през отбивката на паркинга, встрани от магистралата.В микробуса са пътували двама души – шофьорът и пътник. При удара е загинал пътникът, водачът не пострадал сериозно.Продължава работата на екипа на място.", "date": "2017.05.15", "title": " Бус катастрофира на \"Тракия\", един човек е загинал (обновена)"}
{"url": "https://m.offnews.bg/news/Politika_8/DEOS-izgoni-predsedatelia-si-Viktor-Lilov_655542.html", "text": "Партия ДЕОС е решила да изключи председателя си Виктор Лилов, стана ясно от негов пост Фейсбук от 13 май.Лилов определя изключването си като \"другарски съд над враг с партиен билет\", но не става ясно какви са причините той да бъде отстранен.Павел Николов от партията определи случая като \"политически маймунджилъци\". \"Днес бях на Общо присъствено събрание на ПП ДЕОС... Напуснах събранието веднага след първото му решение (за изключване на председателя Victor Lilov от партията!), което е равносилно на това, че съм си хвърлил \"партийната книжка\"... Дълги години гледах политически маймунджилъци в Ихтиман, за да ги гледам сега същите - ама абсолютно същите! - и в София... Още повече, че от опит зная до какво води всичко това: до разпад... Което, впрочем, вече не ме интересува..\", написа Николов във Фейсбук.В  от понеделник става ясно, че причина за изключването на Лилов е искането му да бъде поставен на избираемо място в листите на партията \"единствено заради позицията му на Председател\". Надзорният съвет на партията счел това за нарушение на устава. В него е записано, че реденето на листи в партията става след вътрешни избори. Резултатите от тях не отредили на Лилов исканото от него място в листите. \"Надзорният съвет остро осъжда Управителен съвет и неговия председател Виктор Лилов за редица непремерени действия, поставили под заплаха съществуването на коалицията за парламентарните изборите 2017 г. Така се проваля и работата на всички наши членове и симпатизанти, ДЕОС да бъде уважаван и предвидим партньор и участник в българската политика\", се посочва още в становището.", "date": "2017.05.15", "title": " ДЕОС изгони председателя си Виктор Лилов"}
{"url": "https://m.offnews.bg/news/Koloezdene_18819/Eto-kak-politcaiat-s-motor-predizvika-masovo-padane-na-Dzhiroto-video_655540.html", "text": "Стартът на вчерашния девети етап в Джирото беше белязан с жестока катастрофа, в която участва и мотоциклет на полицията. Този сблъсък сложи и край на участието на съотборниците Герант Томас и Микел Ланда от Скай, както и на Адам Йейтс от Орика-Скот. Жалко, защото за всички, но специално Томас правеше много силна обиколка до момента. Дрон на френския \"Екип\" улови фаталния инцидент.Става въпрос за наистина идиотско спиране на полицая с мотора на шосето. В него се закача само един състезател. Но при такава скорост и това се оказва достатъчно.Иначе днес е почивен ден на Джирото. Утре е часовникът, който се очаква да даде отговор на доста въпроси. От вчера лидер е един от двамата фаворити Наиро Кинтана.Другият, Виченцо Нибали, изостава на минута, но се очаква да даде реванш точно на часовника. Джирото завършва на 28 май.", "date": "2017.05.15", "title": " Ето как полицаят с мотор предизвика масово падане на Джирото (видео)"}
{"url": "https://m.offnews.bg/news/Temida_18762/Obvineniiat-za-ubijstvoto-v-Borisovata-gradina-iska-da-izleze-ot-arest_655539.html", "text": "19-годишният Йоан Матев, който е обвинен за , иска да излезе от ареста. Софийският градски съд (СГС) ще разгледа искането за промяна на мярката му за неотклонение от 13.30 часа.Той е в ареста от 2 месеца. В молбата е посочено, че подсъдимият не желае да присъства на заседанието, заради това няма да бъде призован.Матев е обвинен за убийството на 16-годишния Георги Игнатов в Борисовата градина в София преди близо 2 години. Тялото на момчето  на 2 юни 2015 година на пейка. Аутопсията показа, че младежът е починал вследствие на прободна рана в областта на сърцето.От полицията разпространиха записи от видеокамери, на които беше запечатано бягството на Матев. Проверени бяха над 400 лица, самоличността на Матев беше установена близо 2 години след случилото се.", "date": "2017.05.15", "title": " Обвиненият за убийството в Борисовата градина иска да излезе от ареста"}
{"url": "https://m.offnews.bg/news/Obshtestvo_4/Metrostantciia-v-Mladost-se-okaza-chastna-vmesto-parking-shte-ima_655536.html", "text": "Терен в рамките на вече изградената и работеща метростанция „Младост 3” в столицата се оказа частен, показва в свое разследване Това е станало заради клетвена декларация от 1992 г., подписана от починалия през 1999 г. Иван Иванов. На тази база е изваден нотариален акт за 2,2 дка, които включват даже стълбите на съоръжението.По тази причина метростанцията няма да има паркинг, а до нея ще се появи блок.В архива на Втори нотариат обаче няма такъв документ от 1992 г., показа още разследването.Дори и да става въпрос за фалшификат, парцелът трудно може да бъде върнат, защото добра процедура по уведомяване.Разказът за случая започва 5 мин. и 31 сек. след началото на видеото:", "date": "2017.05.15", "title": " Метростанция в \"Младост\" се оказа частна - вместо паркинг ще има блок (видео)"}
{"url": "https://m.offnews.bg/news/Sviat-_12/Tramp-oshte-misli-dali-da-premesti-posolstvoto-na-SASht-v-Izrael_655555.html", "text": "Президентът на САЩ Доналд Тръмп преценява дали евентуално преместване на американското посолство в Израел от Тел Авив в Ерусалим би помогнало или навредило на изгледите за постигане на израелско-палестинско мирно споразумение, каза държавният секретар на САЩ Рекс Тилърсън, цитиран от Асошиейтед прес и БТА.Откакто стана президент, Тръмп отстъпва от предизборното си обещание да премести посолството като жест към Израел и казва, че все още проучва въпроса. Но Тилърсън пряко обвърза обмислянето на въпроса от Тръмп със стремежа му за постигане на мир в Близкия изток.\"Президентът внимателно се опитва да разбере как подобно решение би се отразило върху мирния процес\", каза Тилърсън по телевизия Ен Би Си.Според него решението на Тръмп ще се основава на информация от всички страни, включително за това \"дали Израел смята това за полезно за мирна инициатива или може би за разстройващо действие\".В петък Тръмп заминава на първото си пътуване в чужбина като президент, което включва посещения в Саудитска Арабия, Израел и палестинските територии. Статутът на Ерусалим е един от най-емоционално натоварените въпроси в израелско-палестинския конфликт, като и двете страни имат претенции към него. Президентите на САЩ - както републиканци, така и демократи - многократно са се отказвали от прилагането на американски закон, изискващ посолството да бъде преместено в Ерусалим. Последният отказ, подписан от предишния президент Барак Обама, изтича на 1 юни. Очаква се Тръмп да продължи отказа с шест месеца, докато все още обмисля въпроса.При скорошното посещение на палестинския президент Махмуд Абас в Белия дом Тръмп предложи да действа като посредник, за да се постигне мир между израелци  и палестинци.  ", "date": "2017.05.15", "title": " Тръмп още мисли дали да премести посолството на САЩ в Израел"}
{"url": "https://m.offnews.bg/news/Intcidenti_6/14-godishno-dete-e-sas-schupen-cherep-sled-boj-pred-uchilishte_655557.html", "text": "Момче на 14 години е прието в болница с черепна фрактура след нанесен побой пред училище в Сливен, съобщават от областната дирекция на МВР, цитирани от агенция \"Фокус\".В петък около 10.30 часа в полицията е получено съобщение от центъра за спешна помощ в града за постъпило за лечение непълнолетно лице, прието с травма на черепа. Впоследствие полицаите установили, че малко по-рано до сграда на училище две момчета на 14 години от село Тополчане са нанесли побой на ученик от по-горен клас от тяхното училище. Образувано е досъдебно производство и работата по случая продължава. ", "date": "2017.05.15", "title": " 14-годишно дете е със счупен череп след бой пред училище"}
{"url": "https://m.offnews.bg/news/Sviat-_12/Briuksel-zabraniava-miting-na-Erdogan_655560.html", "text": "Властите в белгийската столица Брюксел няма да позволят провеждането на митинг на турския президент Реджеп Ердоган следващата седмица.Ердоган ще бъде в Брюксел за срещата на държавните и правителствените ръководители от НАТО на 25 май. Кметът на Брюксел Иван Мейор обясни, че отказът е свързан с мерките за сигурност в града, защото освен Ердоган, в същото време в столицата ще бъдат още 28 държавни ръководители с техните делегации, съобщи БТА.Кметът коментира, че Ердоган иска да свика митинг с хиляди участници по вътрешни за Турция въпроси. Кметът не отговори на призивите на Ердоган да се погрижи по-добре за чистотата на улиците в столицата.Миналата седмица белгийският премиер Шарл Мишел заяви, че Белгия няма да допусне произвеждането на нейна територия на референдум за връщане на смъртното наказание в Турция. През април турците в Белгия масово подкрепиха референдума за промени в турската конституция, които дадоха нови правомощия на Ердоган.Това не е първата забрана за провеждането на митинг с привърженици на Ердоган на територията на ЕС. Германия и Холандия не разрешиха провеждане на митинги в подкрепа на референдума на своя територия, което доведе до обтягане на дипломатическите отношения.", "date": "2017.05.15", "title": " Брюксел забранява митинг на Ердоган"}
{"url": "https://m.offnews.bg/news/Futbol_18793/Agitkata-na-Dinamo-Drezden-s-nova-shokirashta-iziava-video_655562.html", "text": "Феновете на германиския Динамо Дрезден направиха рядко виждано шоу преди и по време на мача с Карлсруе в двубой от Втора Бундеслига.Колоритните привърженици отидоха на стадиона в еднакво камуфлажно облекло, пресъздавайки армия. Един от поводите за нестандартното им изпълнение е протест срещу решенията на местната футболна федерация, която редовно наказва клуба заради запалянковците.Освен хореографията и еднаквото облекло, те опънаха плакат “На война с ГФС”, изразявайки за пореден път ненавистта си към Германския футболен съюз.В крайна сметка гостите от Дрезден се наложиха драматично с 4:3, но заради феновете, които създадоха проблеми на полицията по време на шествието преди мача, Динамо почти сигурно ще отнесе нова санкция.Припомняме, че преди около половин година, втородивизионният германски отбор бе глобен с 60 000 евро и затваряне на сектор от трибуните за следващия домакински мач заради отрязана глава на бик, хвърлена от фенове в района на стадиона.", "date": "2017.05.15", "title": " Агитката на Динамо Дрезден с нова шокираща изява (видео)"}
{"url": "https://m.offnews.bg/news/Futbol_18793/Kamburov-izravni-Petar-Zhekov-po-golove-sreshtu-Levski_655565.html", "text": "Идолът на Локомотив Пловдив Мартин Камбуров чупи рекорд след рекорд. Той не само задмина клубната легенда Христо Бонев по голове в елита - 186 срещу 185.Ветеранът се изравни с легендата на ЦСКА Петър Жеков като играч, вкарвал най-много головете във вратата на Левски в шампионатни мачове. Информирацията е на колегите от \"Меридиан Мач\". Марто и Жеката вече имат по 15 попадения в мрежата на \"сините\" в \"А\" група.Головете на любимеца на феновете от \"Лаута\" срещу Левски са разпределени така - 10 за Локомотив (Пд), 4 за Локомотив (София) и 1 за Ботев (Пловдив).Жеков пък се е разписвал срещу \"сините\" по следния начин - 6 пъти с екипа на Берое и 9 с този на ЦСКА.Камбуров винаги е бил харесван от цесекарите, дори игра един сезон на \"Армията\". Тогава не успя обаче да се разпише срещу Левски, като треньорът Милен Радуканов дори го държа резерва в едната среща.", "date": "2017.05.15", "title": " Камбуров изравни Петър Жеков по голове срещу Левски"}
{"url": "https://m.offnews.bg/news/Intcidenti_6/Streliaha-po-dva-avtobusa-v-Plovdiv_655556.html", "text": "Два автобуса на градския транспорт в Пловдив са били мишена на стрелец тази сутрин. Счупени са страничните стъкла на автобусите, но пострадали няма. По време на стрелбата е имало пътници, а по автобусите вероятно е стреляно с въздушна пушка. Според в. \"24 часа\" автобусите са чисто нови и са откарани за ремонт. Инцидентът е станал на последната спирка на автобусите по линия 66 в кв. \"Тракия\". ", "date": "2017.05.15", "title": " Стреляха по два автобуса в Пловдив"}
{"url": "https://m.offnews.bg/news/Politika_8/Mazhoritarniiat-zakon-na-GERB-e-nezakonen-niama-palna-otcenka-na-vazd_655567.html", "text": "Центърът за оценка на законодателството изпрати писмо до председателя на Народното събрание Димитър Главчев, с което протестира, че не се спазва законодателството и законите се вкарват за разглеждане и обсъждане без пълна Оценка на въздействието им, както беше прието от парламента. Председателят на Центъра Тони Димов визира и новите закони, с които започна работа 44-тото Народно събрание и по-точно Законопроекта за изменение на Изборния кодекс, с който се предвижда въвеждане на мажоритарна система на изборите, внесено още в първите дни на парламента.И в работата си със стария парламент Тони Димов неведнъж апелира, че Законът за нормативните актове, който изисква да се прави Оценка за въздействие на всеки закон, не се спазва. Тази сериозна законодателна промяна, която налага да се прави оценка на въздействие преди внасянето на всеки проектозакон, беше приета миналата година и влезе в сила от 4 ноември 2016 година.Частичната оценка е задължителна за всички предложения за изменение и допълнение на нормативни актове, а цялостната за проектите на изцяло нови закони и за предложения, които биха имали значителни въздействия.„Считаме, че внесеният Законопроект за изменение и допълнение на Изборния кодекс от народни представители от ПП ГЕРБ не следва да бъде разпределян към постоянните парламентарни комисии, а трябва да бъде върнат на неговите вносители за отстраняване на нередовностите, които се изразяват в липса на извършена цялостна предварителна оценка на въздействието и проведени обществени консултации по правилата на Закона за нормативните актове.Според нас не може да има никакво съмнение, че законопроект като този за изменение и допълнение на Изборния кодекс, с който едновременно се предлага промяна на изборната система и ново райониране на страната, които засягат всички български граждани и държавата като цяло, представлява класически пример на проект на нормативен акт, от който би могло да се очакват значителни последици. Това означава, че преди неговото внасяне е следвало да се извърши цялостна предварителна оценка на въздействието. Законопроектът е внесен с частична предварителна оценка на въздействието.За законопроекти като този за изменение и допълнение на Изборния кодекс, въвеждащи подобни радикални промени, които буквално биха преобразили държавата и обществото е необходимо задълбочено национално представително социологическо проучване, няколкомесечна обществена консултация, извършването на емпирични, демографски, юридически, математически, политологически, сравнителноправни, тясно специализирани и други анализи и обединяване на цялата налична в държавата експертиза в областта на изборните системи с цел намирането на най-добрия подход на регулиране\".: „Според мен днешният законодател бърза да предлага кодекси и закони като пале пред майка си. Майката е партийната бащица или майчица, която издава заповед от някоя централа, а палетата са ясни кои са, търчат и ще се избият кой по-напред да внесе законопроекта, в случая този за изменение и допълнение на Избирателния кодекс, че да угодят максимално на бащицата - майчица.Това, че се нарушават правни норми, и принципи на нормотворчеството не е важно.Това, че се заобикалят правилата, че правовата държава отива на боклука и че се подменя демокрацията няма никакво значение.След много години на преход най-вече в манталитета и съзнанието българите свикнаха да дават предимство на пешеходна пътека. Така е записано в закона и правилата са затова да се спазват. Със спирането на червения светофар нещата са по-различни защото са свързани с човешкия инстинкт за самосъхранение, а минаването на червено често може да коства живота на нарушителя.Със своите първи действия по нормотворчество новите депутати не само не спират на пешеходната пътека, а и не спират на червен светофар.За законопроекти като този за изменение и допълнение на Изборния кодекс, от които могат да се очакват радикални промени в националната изборна система, които очевидно ще доведат до коренна промяна в политическото представителство на народа, в държавата и нейното управление като цяло е необходимо не просто даване на предимство на пешеходната пътека и спиране на един светофар, а преминаването през десетки сложни кръстовища с множество светофари …Това означава провеждането на няколкомесечни обществени консултации с възможно най-широк кръг от заинтересовани страни, извършването на поредица от национално представителни социологически изследвания, провеждането на анализи с ползването на признатите за най-добри в национален план експерти в областта на правото, политологията, изборните системи и други и т.н. с цел намирането на най-подходящия вариант за регулиране. Всичко това се нарича цялостна предварителна оценка на въздействието.Има закон и той трябва стриктно да се спазва от всички, а от народните представители най-вече.Обратното означава законодателстване от типа минаваме с бясна скорост на червения светофар и каквото стане, ако оцелеем ще е добре …“", "date": "2017.05.15", "title": " Мажоритарният закон на ГЕРБ е незаконен, няма пълна оценка на въздействие"}
{"url": "https://m.offnews.bg/news/Kultura_33/Aktiori-ot-Igra-na-tronove-i-Mezhduzvezdni-vojni-idvat-v-Sofiia-p_655558.html", "text": "Още актьори от \"Игра на тронове\" ще дойдат в България на 9 и 10 септември. След като стана ясно, че у нас ще пристигне  сега организаторите на \"Аniventure Comic Con\" обявиха, че в България ще дойде и  - актьорът изиграл ролята на най-смелия оръженосец на Бриен Тартска, вярната пазителка на Санса Старк, Той ще дойде в компанията на  в ролята на , дъщеря на убития принц Оберин Мартел.  е един от малкото герои, който е преживял почти всички знакови моменти в \"Игра на тронове\" от първо лице. Той спасява Тирион Ланистър в битката при Черна вода, гледа заедно с Аря Старк легендарния двубой между Бриен Тартска и Сандор Клигейн, по-известен като Хрътката. Какво е видял, какво е чул и какво мисли за своя герой ще ни разкаже Даниъл Портман лично от главната сцена на \"Aniventure Comic Con\" в специалния панел на сериала.Кейша Касъл-Хюз също ще вземе участие в панела. Тя е единствената актриса от сериала, номинирана за \"Оскар\" за главна женска роля през 2003 г. за \"Whale Rider\". Хюз ни е позната и от друга хитова фентъзи поредица. Тя влиза в ролята на кралица Набу в \"Междузвездни войни: Епизод III - Отмъщението на ситите\".“Бях чела всички книги още преди \"Игра на тронове\" да тръгне по HBO. В момента, в който видях Педро на екран (Оберин Мартел), си спомних от романите за дъщерите му войни и бях твърдо решена да взема една от ролите, като негова дъщеря.Най-голямата ирония е, че получих одобрителното обаждане от лондонския офис точно в деня, в който беше излъчен епизодът, в който умира. Така и не се запознах лично с екранния си баща, но се надявам да го срещна на някое от предстоящите Comic Con събития”, разказва Хюз.В съседната Зала 2 на фестивала пък ще бъде разположена най-голямата зона за настолни игри, правена в България. В нея ще се организират най-големия турнир за годината по Magic: The Gathering, както и големи състезания по Yu-Gi-Oh! и Game of Thrones LCG. Най-големите български издателства ще представят новите си локализирани игри, а за тест на място ще могат да се намерят и всички произведени в България настолни игри. Няма как да пропуснем и Dixit – най-успешната игра в световен мащаб, която ще получи уникални карти, рисувани от български художници. В тази зона за първи път ще се проведе и мащабен отборен турнир по скоростно редене на пъзели, по модели неиздавани до момента в България.Aniventure Comic Con ще се проведе на 9 и 10 септември в Inter Expo Center София и ще срещне феновете с актьори от любими сериали, автори на комикси и косплей звезди от цял свят. Meet & Greet билетите за лична среща с актьорите от \"Игра на тронове\" тръгват в продажба на 17-и май и са с цена 60 лева, в която влиза и достъп до двата дни на фестивала, и всички панели.Стандартните билети за двата дни на фестивала са на цена 30 лева и можете да ги намерите в OMV, The Mall, билетен център НДК и онлайн на Eventim.bg – Всеки билет, закупен на предварителна продажба, дава шанс на притежателя му да участва в томбола за големи награди, включително и чисто нов гейм лаптоп OMEN by HP.Деца до 7 години влизат безплатно с придружител.", "date": "2017.05.15", "title": " Актьори от \"Игра на тронове\"  и \"Междузвездни войни\" идват в София през септември"}
{"url": "https://m.offnews.bg/news/Izvan-terena_18817/Otkradnaha-chek-za-3-miliona-dolara-ot-boksior-sled-orgiia_655552.html", "text": "Жената на боксьора Хулио Сезар Чавес Младши се оплака, че съпругът й бил ограбен от група дами в хотелска стая в Лас Вегас. Появи се дори видео на пияния спортист след загубата от Саул Алварес миналата седмица.Кадрите са скандални и приличат на началото на еротичен филм. Боксьорът лежи безпомощен в легло. Няколко жени са го заобиколили, като извършват непристойни действия. Една или дори две снимат с телефоните си. Нормално е да се предполага, че става въпрос за група проститутки, специализирана в грабежи и изнудване на пияни богаташи в столицата на греха. Фрида, съпругата на боксьора, твърди, че от стаята е изчезнал чекът за боя на стойност 3 милиона долара плюс скъп часовник за 40 000 долара.Тя разказа пред ESPN Deportes, че срещнали в бара на хотела британец с няколко жени. Пили доста, после тя специално се качила горе, за да наглежда дъщеричката Хулиа.Британецът и красавиците изкарали с Чавес до около 6 сутринта. Когато проверила стаята, Фрида не открила нито чека, нито часовника.\"Бяха на масата. Проверих всичко, липсваха на другата сутрин\", закле се Фрида и се оплака, че е попаднала в капан на групата, а съпругът й е бил пиян на мотика.Източник от MGM Grand обаче съобщи неофициално, че чекът за 3 милиона долара все пак е бил намерен. Не и часовникът.Припомняме, Чавес Джуниър е син на мексиканския легендарен боксьор Хулио Сезар Чавес.", "date": "2017.05.15", "title": " Откраднаха чек за 3 милиона долара от боксьор след оргия"}
{"url": "https://m.offnews.bg/news/Ikonomika_59/Ministarat-na-ikonomikata-V-sdelkite-s-Diplomaticheskiia-klub-i-Bulga_655549.html", "text": "Приватизацията като инструмент за преминаване от планова към пазарна икономика е изчерпан. По този начин икономическият министър Емил Караниколов обясни пред бТВ спирането на всички започнали процедури по раздържавяване и решението нови такива за обособени части от дружества да стават само със санкция от НС.Той обяви, че внасянето на законопроект по темата от страна на Министерството на икономиката става по искане на премиера Бойко Борисов. „Фокусът ще е върху ефективното и прозрачно управление на държавната собственост и публично-частното партньорство, което е в интерес на държавата и гражданите”, подчерта Караниколов.Той похвали законопроекта за управлението на държавните активи на БСП, като посочи, че там има добра основа, върху която ще се работи.След спирането на приватизацията се появиха коментари, че това се прави с цел спиране на конкретна сделка, като за пример беше даден Пловдивският панаир, където държавата е съсобственик с небезизвестния Георги Гергов от БСП. „Панаирът не е в програмата за приватизация, през последните 2-3 години не е предлаган”, отговори Караниколов.Преди да оглави икономическото ведомство, той ръководеше именно Агенцията за приватизация. Караниколов не вижда парадокс в това до преди няколко месеца да е раздържавявал, а сега да е против раздържавяването: „Като шеф на агенцията, имах ангажимента да изпълнявам държавната програма”.Неговото име беше забъркано в скандалната приватизация на Дипломатическия клуб, който беше купен от студенти с минимален трудов стаж, за да отиде след това във фирма, свързвана с депутата от ДПС, медиен собственик и неуспял шеф на ДАНС Делян Пеевски.„Той не е участвал в тази процедура. Приватизацията на Дипломатическия клуб беше извършена съгласно закона, сделката е одобрена по законосъобразност от Надзорния съвет, нямаше нито един „против”, подчерта Караниколов. Той допълни, че други органи са проверявали произхода на средствата и не са открили проблем.„Считам, че това беше ход, с който да се отклони вниманието от една друга сделка – за Царските конюшни”, посочи министърът.Отново по времето на Караниколов беше приватизиран „Булгартабак”. Той отново се оказа в орбитата на Делян Пеевски, като крайният резултат е препродажба, затворена фабрика в София и много останали на улицата работници. „Не виждам нищо притеснително в тази сделка”, отсече Караниколов.Министърът категорично отхвърли твърденията, че е номинация на Делян Пеевски: „Него го познавам от медиите, той не ме познава”.Двамата се засичали в парламента когато Караниколов се отчитал като шеф на приватизационната агенция, но не са говорили. Не е такова положението с лидера на „Атака”, чиято номинация е икономическият министър: „С Волен Сидеров твърде отдавна се познаваме”.Емил Караниколов на два пъти използва конструкцията „национално отговорната партия „Атака” по адрес на политическата сила, която е застанала зад него. По думите му националистическата сила „заложи на професионализма, преходността и това, че аз познавам добре Министерството на икономиката”.„Не считам, че Европа има нещо против правителството, защото по този начин има стабилност”, подчерта той.Караниколов посочи, че по искане на министър-председателя още от първата седмица работят с вицепремиера Томислав Дончев по идентифицирането на административните тежести, които засягат бизнеса и държавните такси, които гражданите трябва да плащат за определени услуги.„Няма да има чистка в администрацията, в дружествата. Докато не бъде приет закон за ясни критерии за назначаване в бордовете, няма да има съкращения и уволнения. Това е искане и на партия „Атака”, подчерта министърът.По думите му военнопромишленият комплекс „върви доста добре”, но трябва да се модернизира и трябва да бъдат създадени кадри, които да внедряват иновации.", "date": "2017.05.15", "title": " Министърът на икономиката: В сделките с Дипломатическия клуб и Булгартабак няма нищо притеснително"}
{"url": "https://m.offnews.bg/news/Futbol_18793/Ofitcialno-UEFA-zalichi-TcSKA-niama-da-ima-takav-otbor-v-Evropa_655571.html", "text": "Край на лъжите и сладките обещания, няма да има отбор с име ЦСКА в Европа тази есен. Малко повече от месец преди жребия за евротурнирите през сезон 2017/2018 фалиралият ЦСКА не фигурира в клубната ранглиста на УЕФА.Към този момент армейците имат коефициент от 4.175, но той е премахнат от официалния сайт на европейската централа. Sportal.bg се върна в ранглистата няколко години назад и установи, че ЦСКА е изваден от нея.Странно, там обаче е друг фалирал тим - Локомотив (София), а също така и ПФК Литекс (Ловеч). Ако този статут се запази, това означава, че нито един роден отбор няма да играе от името и с коефициента на ЦСКА в Европа.Последното обновление на ранглистата е от 12 май 2017 година и там попадат всички БГ отбори, които са играли в евротурнирите поне в един сезон през последните 5 години, като изключението е ЦСКА:Ето кои БГ отбори попадат в последната клубна ранглиста на УЕФА:Припомняме, всички юристи бяха категорични, че при смяна на името си на ЦСКА-София бившият Литекс няма как да играе в Европа следващите три години. Всяка смяна на седалище, име и цветове се наказва по този начин.Аматьорският ЦСКА 1948 също няма право да играе три години след основаването в Европа. Отборът на феновете обаче и не бърза засега, има точно толкова до изкачването в елита. ", "date": "2017.05.15", "title": " Официално: УЕФА заличи ЦСКА, няма да има такъв отбор в Европа"}
{"url": "https://m.offnews.bg/news/Ikonomika_59/Mitko-Simeonov-e-noviiat-shef-na-agentciiata-za-privatizatciia_655569.html", "text": "Правителството назначи Митко Симеонов за изпълнителен директор на Агенцията за приватизация и следприватизационен контрол, съобщиха от правителствената пресслужба.Симеонов беше заместник на бившия директор на агенцията – Емил Караниколов, който стана министър на икономиката.Като нов зам.-изпълнителен директор е назначен Петър Петров. Той е магистър по право от СУ „Св. Климент Охридски“. От 2010 г. до 2013 г. е бил член на Надзорния съвет на агенцията. Избиран е за народен представител в 42-рото Народно събрание.", "date": "2017.05.15", "title": " Митко Симеонов е новият шеф на агенцията за приватизация"}
{"url": "https://m.offnews.bg/news/Obshtestvo_4/ChSI-tata-Zaporirat-pomoshti-i-obezshteteniia-zaradi-propuski-v-zakon_655561.html", "text": "Запорирането на социални плащания като обезщетения и помощи е чисто законодателен пропуск, а не умишлено действие от страна съдебните изпълнители. Проблемът е в нормативната уредба. По закон ЧСИ трябва да запорира сметките на длъжника, за да удовлетвори неговия кредитор. Заради банковата тайна обаче той няма никаква информация какъв е произходът на парите по сметката му - дали средства са социална помощ, пенсия, трудово възнаграждение или други, попадащи в графата изцяло или частично „несеквестируеми вземания“.Гражданите трябва да знаят, че законът изисква налагането на запор да изпреварва уведомяването им за образуваното изпълнително производство, тъй като длъжникът би могъл да изтегли парите си от банката и кредиторът да не може да се удовлетвори. Стигне ли се до там, най-бързият начин за вдигане на запора е длъжникът да информира съдебния изпълнител и той да вдигне запора върху несеквестирумата сума.Преди 4 години първа Камарата на частните съдебни изпълнители (КЧСИ) посочи публично проблема с липсата на гаранции за несеквестируемите средства. Проведе множество срещи, включително и с Министерство на правосъдието и Асоциация на банките, за да се стигне до конкретни промени в ГПК, с които тези средства да получат законова защита. Предложеното решение е банките (които заедно с длъжника са единствените наясно с произхода на сумите) да не ги запорират, като уведомяват съдебния изпълнител.Текстовете в пакет с още предложения в защита на длъжника като въвеждането на електронни запори, обжалване на действията, справедливост на оценките, подсъдност на делата по адрес на длъжника и много други, са внесени от предишното правителство още в миналото Народното събрание. Те са изпратени и на Омбудсмана. Законопроектът отчита правата и интересите както на длъжника, така и на кредитора. Защото съдебното изпълнение е от особена важност не само за ефективността на съдебната система и върховенството на закона, но и за финансовата и банковата система, за гражданския оборот и бизнеса, както и за бюджета на общините и държавата.КЧСИ категорично възразява ЧСИ умишлено и популистки да бъдат обвинявани за проблеми, за които те не само че нямат никаква вина, но точно обратното – от години работят за тяхното нормативно отстраняване.", "date": "2017.05.15", "title": " ЧСИ-тата: Запорират помощи и обезщетения заради пропуски в закона"}
{"url": "https://m.offnews.bg/news/Knigi_18808/Za-greha-i-neponosimata-zhestokost-sabrani-v-kniga_655564.html", "text": "Иви Уайлд, една от най-известните съвременни британски писателки, е носителка на Наградата за литература на Европейския съюз (2014), както и на още много други награди, сред които „Майлс Франклин“, „Джон Левелин Райс“, „Енкор“, „Джерууд Фикшън Ънковърд“, „Бети Траск“.Миналия месец Иви Уайлд гостува у нас по покана на българските си издатели от „Персей”, за да представи лично отрупания си с награди роман „Всички птици пеят” - по време на литературния фестивал „Южна пролет“ в Хасково и в Британския съвет в София.Тези, които не са успели да си вземат автограф от романистката, ще имат възможност да се сдобият с такъв на предстоящия Пролетен базар на книгата в НДК от 23 до 28 май. На щандовете на „Персей“ ще има специално подписани от авторката екземпляри на „Всички птици пеят”.Главната героиня в романа, преведен на български от Емил Минчев, живее в стара селска къща, намираща се на безименен британски остров. Компания й правят единствено вярното куче Дог и овцете й. Тя не иска нищо повече.Но един ден нещо започва да избива овцете й една по една, като оставя телата им ужасяващо обезобразени. Може да е какво ли не. На острова има лисици, а около къщата се навъртат странно момче и непознат мъж. Плъзват слухове за тайнствен, свиреп звяр, който дебне в гората.Може би тези събития са свързани с мистериозното минало на младата жена, което залива настоящето като вълна, пропътувала хиляди километри, за да разкрие тайната на белезите по гърба ѝ.Докато беше на посещение у нас Иви Уайлд сподели, че „Всички птици пеят“ е роман за вината и изкуплението и въпреки че романът няма биографични елементи, той е напоен от чувствата, които е изпитвала, докато е пишела книгата. Наложило се е да прекъсне писането, когато баща ѝ се разболява и по-късно почива.„Тази смърт в семейството ми е отразена в книгата – не като история, а като усещане\", казва Уайлд.Но вдъхновение за сюжета е историята на две момичета на по 15 години от 50-те години на миналия век в Австралия. Били толкова близки, че родителите им се притеснили и решили да ги разделят. Едното семейство решило да се премести надалеч, но двете разбрали и предприели отчаяни действия.Така се стигнало до жестокото убийство на майката на едното момиче – с тухла в чорап. Арестували ги, но не могли да ги осъдят, защото са малолетни и ги изпратили в изправителен дом. Днес и двете жени са живи и изкупват вината си чрез фанатична религиозност.Едната живее на отдалечен британски остров и отглежда говеда. Другата е писателка, която пише криминални романи. За нея пише в Уикипедия, че е осъдена убийца.Иви Уайлд разкри, че е атеист и не смята, че можеш да изкупиш вината си, особено когато тя е толкова голяма - това е смисълът и идеята на книгата ѝ. За страшните моменти в романа тя признава, че са вдъхновени от Стивън Кинг, на когото е голяма почитателка. А австралийската нишка е напълно естествена, защото Уайлд е наполовина австралийка - майка ѝ е от Австралия, а баща ѝ е британец.Иви Уайлд разкри още, че филмовите права и за двата ѝ романа вече са купени.Финансирането на филма по книгата „Всички птици пеят” е осигурено и в момента се работи по сценария, но тя не се включва в работата по него. В момента се водят преговори с режисьора Джонатан Глейзър, който е работил в предишните си филми с актьори като Скарлет Йохансон, Никол Кидман, Бен Кингсли. Джонатан Глейзър е прочел и харесал книгата, но след като се запознае и със сценария, ще даде окончателен отговор дали ще се включи в проекта.Освен с писателската дейност, авторката се занимава и с търговия - има малка книжарница в Лондон. Тя сподели, че наблюдава тенденция във Великобритания към връщане към старите навици за купуване на книги. След излизането на киндъл, електронния четец, е имало спад на продажбите и повече хора са си сваляли книги онлайн, но сега се връщат към предишните нива на продажбите.Иви Уайлд остана впечатлена от топлотата на българите, красотата на страната ни и се зарадва, че българските читатели ще се докоснат до „Всички птици пеят“. Предишният роман на авторката - „След пожара – нежен шепот“ - също ще бъде издаден на български след няколко месеца.", "date": "2017.05.15", "title": " За греха и непоносимата жестокост, събрани в книга"}
{"url": "https://m.offnews.bg/news/Obshtestvo_4/Sofiia-Prajd-nabira-dareniia-ot-SMS-i_655581.html", "text": "Нова DMS кампания набира средства за организацията на София Прайд 2017 и съпътстващите го арт седмица и филмов фестивал, съобщават организаторите на събитието. Те се обръщат с призив към всички, които се чувстват съпричастни на каузата за равноправие, да помогнат за финансовото обезпечаване на планираните събития.Със SMS всеки желаещ може да дари 1 лев на организационния комитет на шествието за равни права и да даде своя принос.„София Прайд се организира изцяло от доброволчески комитет и целият бюджет се набира чрез дарения – на организации и на отделни граждани. Имаме нужда да покрием разходите за техника, комуникационни материали, охрана и административни такси. Надяваме се, че чрез DMS кампанията ще успеем да съберем средства за тези нужди“, заяви Радослав Стоянов от организационния комитет на София Прайд.Кампанията на Единен дарителски номер 17 777 цели да улесни всички, които желаят да помогнат шествието за равни права. Желаещите да се включат в инициативата могат да изпратят SMS със съдържание DMS SOFIAPRIDE (текст на латиница с главни букви). За абонати на Telenor, Mtel и VIVACOM цената на 1 SMS е 1 лв., за потребители на предплатени услуги 1 SMS е 1,20 лв. с ДДС, за абонаментни дарения стойността е 2 или 5 лв. месечно.Дарения могат да се правят и на Facebook страницата на организаторите на София Прайд https://www.facebook.com/sofiaprideparade, където има специален бутон точно под корицата на профила.Десетото мирно шествие на лесбийки, гей мъже, бисексуални, трансджендър и интерсекс хора (ЛГБТИ) и техните близки и приятели – София Прайд, ще се проведе на 10 юни в столицата. Темата на изданието е „Да прогоним предразсъдъците“ и цели да предизвика по-широк обществен дебат за толерантността и преодоляването на съществуващите предубеждения. Шествието ще започне в 18:00 часа от Паметника на Съветската армия, а маршрутът предстои да бъде уточнен със Столична община.", "date": "2017.05.15", "title": " София Прайд набира дарения от SMS-и"}
{"url": "https://m.offnews.bg/news/Kultura_33/Intelektualtci-i-artisti-iskat-ostavkite-na-Vezhdi-Rashidov-i-Boil-Ban_655570.html", "text": "Едва седмици след полагането на клетва на новото правителство на Бойко Борисов се появиха и първите недоволства срещу назначенията в областта на културата. \"Обидно е лице като Вежди Рашидов да бъде на върха на българската култура било то като министър или като председател на парламентарната комисия\", каза в студиото на  скулпторът проф. Велислав Минеков, който подкрепи подписката. \"Вежди Рашидов е натоварен с минало, което е неподходящо за такъв пост. Какво направи той за двата си мандата като министър? Не само, че нищо не бе направено, но и нямаше парламентарна опозиция, която да каже, че се разхвърлят пари, които отиват в нечии джобове. Последното беше много вълнуващо - строежът на нова опера в Пловдив\", заяви той по повод обещанието на Рашидов да извади 60 млн. от културния бюджет на странната за нова опера, ако стане пак министър и ако Пловдив приеме 20% от акциите на Панаира на Георги Гергов.\"Когато започнат да се правят подписки срещу министъра на културата и творци се хванат за гушите, означава, че нещата не са наред. Бих се подписал под подписка против подписките, когато се намесват имената на творци\", коментира от своя страна писателят Димитър Недков в студиото на телевизията във връзка с появила се нова петиция за отстраняването на Боил Банов от поста министър на културата. Същевременно Недков се обяви в подкрепа на Вежди Рашидов, изказвайки твърдение, че Рашидов силно е подкрепял културата, карайки Илия Павлов да финансира много културни проекти, във времето, когато е ръководил \"Мултигруп\".\"Невъзпитано е, когато се псува българската държава в парламента и бива определяна като циганска. Невъзпитано е, когато се псува в кабинета на министъра пред българското знаме. Проблем е, когато се изказваше срещу хората с различна сексуална ориентация. Проблем е и неговото разхождане само в медии, които не му задават неудобни въпроси\", допълни Минеков за действията на Рашидов в двата му мандата като министър.Недков обаче обвини проф. Минеков, че има интереси да заеме поста на културен министър. \"Моите апетити са да съществуват закони в областта на културата. Не смятам, че трябва артист да заема поста министъра на културата. Министъра трябва да е дори правист, културолог или икономист. От такива трима души трябва да се управлява министерството. Но такова нещо няма и в комисията по култура. Никой от комисията не иска да променя културни закони\", допълни той.В студиото се появиха и твърдения за задкулисно управление на Вежди Рашидов чрез Банов, който бе негов заместник в предишното правителство на Бойко Борисов. \"Г-н Банов по професия е бивш зам.- министър на културата, преди това е директор на театър в Хасково. Той се издигна не заради друго, а за да може да пази гърба на Рашидов. Не вярвам, че ще има подобрение в българската култура\", заяви проф. Минеков.\"Задкулисно се управлява целия свят. Не познавам г-н Банов, не мога да коментирам\", заяви от своя страна Недков. Музикантът Мартин Кърнолски, който е създател на петицията срещу Боил Банов коментира пред телевизията, че се чувства лично обиден от факта, че министърът на културата е поздравил с писмо за рождения ден рапърът Кристиян Талев, по-известен като Криско.Кърнолски заяви, че не вярва Боил Банов да подаде оставката си заради създадената петиция, но иска да е нясно, че не бива, по думите му, да сравняват неговото творчество с представител на хип-хоп средите, разрушаващ българската култура с произведенията си.", "date": "2017.05.15", "title": " Интелектуалци и артисти искат оставките на Вежди Рашидов и Боил Банов"}
{"url": "https://m.offnews.bg/news/Politika_8/Bivshiiat-nachalnik-na-kabineta-na-Borisov-shte-nadzirava-vatreshnii_655590.html", "text": "Бившият началник на кабинета във второто правителство на ГЕРБ сега ще оглавява политическия кабинет в МВР.Анжелина Тотева, която е била сътрудник на евродепутата от ГЕРБ Владимир Уручев, шеф на кабинета на транспортния министър Ивайло Московски и съветник на Томислав Дончев като министър по европейските въпроси, оглавяваше политическия кабинет във второто правителство на Борисов. Тя е завършила 133 СОУ \"А.С.Пушкин\" в София с разширено изучаване на руски и френски език. Паралелно с това покрива изпитите по немски език и се дипломира и от 91-а Немската езикова гимназия в София. Завършила е висше образование в университета \"Robert Schuman\" в Страсбург. Има бакалавърска степен по „Европейски въпроси\" и магистърска по „Международни отношения“. Специализация по “Права на човека“ в Болоня.Името на Тотева  след инцидент, при който тя и министър Ивайло Московски пострадаха при катастрофа.", "date": "2017.05.15", "title": " Бившият началник на кабинета на Борисов ще \"надзирава\" вътрешния министър"}
{"url": "https://m.offnews.bg/news/OFFTOPIC_18750/Kontinentite-se-mestiat-s-pochti-sashtata-skorost-s-koiato-rastat-cho_655577.html", "text": "Земята е запленяващо място. С толкова много места за посещаване и неща за откриване, не е чудно, че светът винаги има начин да ви изненада, дори с прости, научни факти. Излиза, че нашата малка синя планета всъщност е по-скоро като голяма и пъстра енциклопедия на знанията, която чака да бъде открита. Забавлявайте се с тези невероятни факти за Земята:", "date": "2017.05.15", "title": " Континентите се местят с почти същата скорост, с която растат човешките нокти"}
{"url": "https://m.offnews.bg/news/Tenis_18788/Grigor-Dimitrov-podgria-Rim-s-fenomenalen-udar-video_655580.html", "text": "Григор Димитров може да губи спечелени мачове, но пък умее да привлича фенове с уникалния си стил. От четири дни българският ас тренира в Рим. Тази вечер Гришо ще има изключително сложната задача да преодолее съпротивата на Хуан Мартин дел Потро още в първи кръг.Във вчерашния ден Гришо проведе тренировка с Милош Раонич, а официалният сайт на \"Мастърс\" турнира в италианската столица публикува любопитно видео.В едно от разиграванията по време на тренировката, Гришо реализира уинър чрез удар, който рядко се вижда дори на демонстративни мачове. \"Какъв удар на ракетата... пирует! Не пропускайте тази магия на българина по време на тренировката му с Милош!\", написаха организаторите на турнира под видеото.Очаквано, ударът е посрещнат с ръкопляскания от трибуните, на които ще се веят куп български знамена и тази вечер. Състезанието е изключително силно и тази година.Що се отнася до турнира в Рим, Димитров има малко повече успехи от своя съперник. През 2014 година Гришо игра полуфинал, където отстъпи на Рафаел Надал.Най-доброто представяне на Дел Потро е четвъртфинала през 2009 година, а за последно аржентинецът взе участие в тази надпревара през 2013 година.Гришо участва в Рим и през миналия сезон, но отстъпи още в първи кръг на Александър Зверев след тежко поражение с 1:6, 4:6.Мачът на българина  е насрочен за централния корт на комплекса Форо Италико и ще започне не по-рано от 20:30 часа. Той е предпоследен в програмата за деня и е насрочен за най-гледаемото време.", "date": "2017.05.15", "title": " Григор Димитров подгря Рим с феноменален удар (видео)"}
{"url": "https://m.offnews.bg/news/Ikonomika_59/Biznesat-nastoia-da-se-premahne-minimalnata-zaplata_655583.html", "text": "спрямо БВПАсоциацията на индустриалния капитал в България предлага да се премахне минималната работна заплата у нас и да се замени с колективно трудово договаряне по икономически дейности.Това стана ясно от думите на председателя на Асоциацията на индустриалния капитал в България (АИКБ) Васил Велев.Според АИКБ излишното напомпване на минималното заплащане по-скоро вреди на икономиката, отколкото помага. Спрямо средната работна заплата размерът на минималната и сега е висок, смята Велев. Според него тя расте по-бързо от икономиката, а предвиденият от Министерството на финансите ръст с 50 лева годишно е пришпорване. България е на пето място в ЕС по размер на минималната работна заплата . В Румъния МРЗ е 217 евро, докато медианната стойност за това съотношение у нас е 241 евро, сочат от АИКБ. Средната работна заплата в страната е нараснала 2,5 пъти за последните 10 години. При ниската производителност на труда – едва 15% от средната за ЕС, средната ни работна заплата е 21% от средната за ЕС – т.е. компенсацията всъщност върви над ръста на производителността, коментира още Васил Велев. Работодателите настояват още за  и на мерки за справяне с Бизнесът се противопоставя на назначението на  за заместник-­министър на енергетиката, обясни още Васил Велев. \"На съвестта на този господин до голяма степен се дължи фактът, че ние всяка година плащаме 750 милиона лева над пазарните цени за ВЕИ генератори на енергия у нас\", коментира той.", "date": "2017.05.15", "title": " Бизнесът настоя да се премахне минималната заплата"}
{"url": "https://m.offnews.bg/news/Kultura_33/Obrazovatelnata-platforma-Vavedenie-v-savremennoto-izkustvo-zapo_655593.html", "text": "Образователната платформа “Въведение в съвременното изкуство” стартира тазгодишната си програма през месец май.Платформата ще се проведе за седма поредна година в София и ще включи серии от лекции, които ще се проведат през лятото и есента. Събитията през първата част на програмата ще бъдат с фокус върху жените в изкуството и съвременното френско изкуство. Втората част обхваща лекции посветени на пърформънс изкуството, неговото развитие в световен и български контекст.Образователната платформа възниква през 2011-а година като отговор на липсата на достъпно познание за съвременното изкуство. Основната цел на проекта е да се „скъси дистанцията” между публиката и съвременното изкуство, разглеждайки различни аспекти, като по този начин да го направи достъпно за всички. Лекциите са безплатни и не изискват предварителна подготовка.Тази година проектът не прави изключение. Програмата, носеща общото име “От първо лице” ще съчетае две основни линии на които са посветени събитията тази година: “Всичко, което винаги си искал да знаеш за жените в изкуството* но не го пише в учебниците” ще разгледа темата за жените в изкуството, тяхната роля и влияние с Ирина Генова, Мария Василева, Миглена Николчина и Рада Букова. “Потьомкинови села, по света и у нас. Разговори с френски съвременни артисти от Наградата на Фондация Рикар и куратори” ще запознае аудиторията със съвременното френско изкуство в разговор с едни от най-интригуващите френски артисти Брюно Сералонг, Матийо К. Абоненк, Стефан Барбие-Буве, Мари Воание и кураторите Светлана Куюмджиева, артистичен директор на Пловдив 2019, и Пиер Бал-Блан, куратор от екипа на Документа 2017 Атина-Касел. В рамките на проекта „От първо лице“ ще се запознаем още и с тема за колекционирането, като част от поредицата \"Форум Колекционери\". В началото на юни кураторът Райналд Шумахер ще ни разкрие как може колекционирането на съвременно изкуство да се превърне в разказ за съвременните проблеми. Лекциите през ноември пък ще хвърлят светлина върху пърформънс изкуството. В темата ще се включат международните и български гости, които ще споделят какво провокира артистите да експериментират с формата.Подобробности и график на лекциите, час от образователната платформа “Въведение в съвременното изкуство”, може да следите на  и във .", "date": "2017.05.15", "title": " Образователната платформа “Въведение в съвременното изкуство” започва този месец"}
{"url": "https://m.offnews.bg/news/Politika_8/Distantcionnoto-elektronno-glasuvane-za-chlenove-na-VSS-e-komprometira_655596.html", "text": "Дистанционното електронно гласуване за членове на ВСС е видимо компрометирано. Това стана ясно на пресконференция на \"Да, България\" в понеделник. Експерти са направили анализ на публично достъпната документация за системата за дистанционно електронно гласуване. Те констатирали, че системата не гарантира коректното отчитане на гласовете. Това на практика поставя под съмнение честността на избора. Експертите на партията онагледиха пряко как системата би могла да бъде манипулирана и така да бъде подменен вотът на магистратите. Допълнително притеснение будят и отказите на ВСС да подложи системата на одит, както и да разкрие изходния ѝ код, с което биха се разсеяли или затвърдили съмненията за честността на избора, твърдят от партията.На този етап има налице само одит тип проформа, като на двамата души, които са го направили, също не е показан изходният код. Това е лесно да се проследи от официалните документи качени на страницата на съвета, смятат експертите.„В края на март тази година, след провелите се парламентарни избори, бяха разпределени изпълнителната и законодателната власт в страната“, каза председателят на партията Христо Иванов. „В момента сме в процес на разпределянето и на съдебната. С тази видимо неработеща електронна система, и лесния достъп до нейното манипулиране и подмяна на вота, групата около главния прокурор Сотир Цацаров и Делян Пеевски явно се опитва да разпредели силите в съдебната система по удачен за тях начин, поне за следващите поне пет години, които са ключови за развитието на България и демократичните процеси в нея“ допълни Иванов.Експертите на „Да, България!“ заявиха още, че при изграждането на системата за електронно гласуване не са следвани препоръки на научната и експертна общност за реализиране на сигурни системи за дистанционно електронно гласуване. Начинът, по който е реализирана системата, допуска пълно подменяне на резултатите от страна на неин администратор, без това да може да бъде открито впоследствие.Не на последно място е коментирана и тайната на вота. С така изградената система тя е под въпрос, макар и привидно да е гарантирана. Това е така заради потенциалната възможност за свързване на различни журнални записи относно гласуването на конкретен магистрат и разкриването на информацията кой за кого е гласувал.", "date": "2017.05.15", "title": " Дистанционното електронно гласуване за членове на ВСС е компрометирано"}
{"url": "https://m.offnews.bg/news/Zvezdi_18810/Dzhim-Parsan-ot-Teoriia-na-golemiia-vzriv-se-omazhi-za-partniora-si_655586.html", "text": "Звездата от \"Теория на големия взрив\" Джим Парсънс се омъжи за партньора си, с когото са заедно от 14 години – Тод Спайвак. В брачните си обети актьорът нарече половинката си \"най-доброто нещо, което някога му се е случило\".44-годишният Парсънс се омъжи за графичния дизайнер в събота в ресторанта Rainbow Room в Ню Йорк, на върха на известната забележителност Rockefeller Plaza. Репортерът на Джим потвърди, че сватбата се е състояла, но не даде подробности.Нито Джим, нито Тод са обявили публично статута си на младоженци, предпочели са да запазят отношенията си достояние само на най-близкия си кръг, както са правили през последните 14 години.През ноември миналата година телевизионната звезда представи пред света дългогодишния си партньор, като публикува снимка в Instagram, на която двамата пеят в караоке клуб.", "date": "2017.05.15", "title": " Джим Парсън от \"Теория на големия взрив\" се омъжи за партньора си"}
{"url": "https://m.offnews.bg/news/Tenis_18788/Sharapova-poigra-tenis-s-Berdih-v-Kolizeuma_655566.html", "text": "Мнозина скачат срещу Мария Шарапова, но тя е спортистката, която продава най-добре дори след наказание за допинг. Организаторите на турнира в Рим поканиха точно Маша да рекламира турнира.Рускинята поигра тенис с Томаш Бердих в Колизеума, един от символите на италианската столица. Маша изглеждаше в перфектно настроение.След малко бившата на Гришо има важно изпитание на Мастърса във Вечния град.  Тя излиза на корта срещу американката Кристина Макхейл. Тази среща е много важна за Шарапова по пътя ѝ към заветните 500 точки в ранглистата на WTA.В последното издание Маша вече е в топ 100, като заема 94-о място. Челната тройка остава непроменена, като бременната Серина Уилямс е извадена от точкуването:", "date": "2017.05.15", "title": " Шарапова поигра тенис с Бердих в Колизеума"}
{"url": "https://m.offnews.bg/news/Tehnologii_18759/Vtoroto-izdanie-na-nagradite-na-hajtek-industriiata-shte-e-na-16-iuni_655589.html", "text": "Две от най-големите технологични асоциации в България – Българската аутсорсинг асоциация (БАА) и Българската асоциация на софтуерните компании (БАСКОМ) – за първи път обединяват сили и експертиза във второто издание на Innovation, Technology & Sourcing Awards 2017.Аутсорсинг индустрията създаде 3,7 % от БВП за 2016 г. Същевременно софтуерният сектор генерира над 2% от БВП за 2016 г. Очакванията на браншовите организации е приносът на двете индустрии да достигне 9%-10% от БВП през 2020 г.Структуриращите за нашата икономика индустрии дават шанс на България да бъде сред държавите, налагащи тенденции. Когато бизнесите на бъдещето обединят усилия, това е възможност за цялото общество да се развива устойчиво и да генерира стабилност и просперитет, каза Станимир Николов, председател на Българска аутсорсинг асоциация.Двете асоциации – БАА и БАСКОМ, обединяват над 120 водещи технологични компании, чийто годишен оборот се изразява в милиарди евро.Партньорството между БAА и БАСКОМ е ярък пример за добро сътрудничество между две браншови организации, работещи за обща цел – налагането на България като център за високотехнологични инвестиции и иновации. Стъпка в тази насока е именно отличаването на успеха, бизнес развитието и лидерските умения на компаниите от технологичния сектор, каза Стамен Кочков, председател на БАСКОМ.Традиционната годишна конференция на аутсорсинг индустрията, предшестваща официалната церемония по връчването на наградите, ще събере за четвърта поредна година лидерите в сектора на изнесените услуги, изпълнителни директори и висши мениджъри.Домакин на събитието и на наградите ще бъде Бургас, отличен през 2016 г. като „Град с най-голям потенциал за аутсорсинг растеж“.Тазгодишното издание на наградите се фокусира върху постиженията на българските фирми от ИТ сектора и сектора на изнесените услуги, инвеститорите и местните власти за водещи добри практики, високи бизнес постижения и създаване на благоприятна бизнес среда за растежа на индустрията в следните категории: Технологични иновации;Технологичен работодател на годината; Доставчик на аутсорсинг услуги на годината; Център за споделяне на услуги на годината; ИТ продукт; ИТ проект; Софтуерна компания на годината; Стартираща компания на годината; Технологичен град на годината; Технологична бизнес сграда на годината;", "date": "2017.05.15", "title": " Второто издание на наградите на хайтек индустрията ще е на 16 юни"}
{"url": "https://m.offnews.bg/news/Nashite-avtori_2490/Iz-delnitcite-na-edin-lud-8-12-maj_655582.html", "text": "Понеделник, 8 майНякой беше казал, че ако влезеш в една стая, в която разпива голяма компания, и не разбереш кой е идиотът в първите 5 мин., значи си ти. Ако по някаква случайност, уважаеми читателю-избирателю, се озовеш на заседание на новия МС, гарантирам ти, че трудно ще установиш кой е идиотът. Защото не е един, не са и двама. Хората, чието място не е там, са много. И освен това някое пакостливо джудже така е разместило столовете, че се създава впечатлението, че ресорите са раздавани с късметчетата от коледната баница.Моят млад колега Владимир Йончев… Относително млад, де. Вчера се оплакваше във ФБ, че младо момиче станало да му отстъпи място в трамвая. Ние сме по-голям от Владо, но досега никой не ни е отстъпвал място… Както и да е. Та Владо пледираше да не бъдем черногледи, да кажем някоя добра дума за правителството. И лично ние опитахме, но не се получи…Кабинетът „Борисов 3“ е мечтата на идиота. С този премиер само такъв кабинет може да се направи. Този кабинет е толкова същият, че не му се полагат 100 дни толеранс. На два пъти вече сме му ги давали. Тунинговането му с тризнаците от ОП може само да влоши нещата. Ако някъде се постигнат малки успехи, то ще е поради това, че в предишния кабинет в някои министерства – МВР, МО, МК… - летвата беше свалена толкова ниско, че просто може да се прекрачи.Екатерина Захариева, която в предишното правителство беше министър на правосъдието, а в по-предишните зам.-министър и министър на регионалното развитие, сега оглавява МВнР. Ебати дялания камък! За всичко става. „Имам много какво да уча във външната политика, откровеничи момата във Фейсбук, не съм била дипломат, но може би това е добре. Доста често е важен погледът отвън.“Точно така! Кучето гледа-гледа и току стане касапин!Борисов къде седне и къде стане бъбря само за сложното положение в света, колко нестабилни са Балканите. И слага за външен министър човек, който тепърва ще се учи. В добавка готвели за неин заместник Георг Георгиев, пишлеме на 25 г., председател на младежкото ГЕРБ, който преди два месеца е защитил магистратура. Чупи рекорда на Пеефски!Но пък от друга страна не мога да не отбележа, джентълменството в тая простъпка, пардон, постъпка, на Борисов. Той по принцип ползва хората като салфетки, бърше и хвърля. Но в случая прави този рискован ход, за да не се чувства Тетка Цачева (грешката) прелъстена и изоставена. Така за нея се отваря мястото на правосъден министър. Което е последният пирон в ковчега на съдебната реформа.В страницата на Петьо Цеков във ФБ видях снимка на Лилето Павлова, която ще отговаря за председателството, тя ще бъде лицето ни така да се каже. Гледам я и си мисля, че Тери Пратчет би казал, че на тази жена ѝ трябва съвсем малко, за да станат две жени. Не бих се заяждал, но тоалетът ѝ подчертава фактическото, по-точно физическото, положение. С малко по-добре подбран тоалет пак щеше да се вижда, че има изобилие от външен вид, но поне нямаше да е комична.Наблюдателите отбелязват, че и Пеевски е представен в кабинета с трима министри - финансовият Горанов, икономическият Караниколов и земеделецът Порожанов. Дали има и скрити лимонки, предстои да видим.Марешки вика, че задкулисието наредило кабинета: „Кабинетът не е реден в парламента, депутатите от ГЕРБ не знаеха кои ще са министри. Става въпрос за сделка за десетки милиони.Знам за разговор между определени бизнесмени и политици, които са сглобявали с такива сделки кабинета…\"Колегите от Фрогнюз са доста по-конкретни. „КОЙ броил 1 млн. лева за поста главсек на МВР на виден представител на ГЕРБ.“ Много загадъчно са го рекли. Сега трябва да седим и да се чудим кой от двамата видни в ГЕРБ имат предвид. Според жабите Младен Маринов бил много омацан, имало „твърде притеснителни данни“ за него. Работил бил, заедно със Светлозар Лазаров, за бандита Мето Илиенски, свързан бил и със скандалния бизнесмен Арбен Хавальов, съден за измами с ДДС, използване на фалшива самоличност и т.н. Не мога да преценя при това положение 1 млн. много ли е, малко ли е. Навремето се говореше, че и за Бойко толкова дали. Но те какво ли не говорят хората.Министърът на икономиката, пак според Фрог нюз, струвал цели 5 млн. и то евро на кръга #Кой. „Сумата била изплатена на политическа сила, която да номинира определен човек за важната позиция.“Номиниращата сила първоначално поискала 7 млн., но после кандисала и на 5.Източниците на Фрогнюз разкрили още, че един партиен лидер получавал огромни суми като хонорари за книги, отпечатвани в печатница на Пеефски. Тиражите били нелепо раздути и седели по складовете или отивали за претопяване. Но политикът получавал тлъсти хонорари, с които можел да оправдава луксозния си живот и банкови сметки пред данъчни…В първия момент си помислих, че намекват за Волен Сидеров. От партийните лидери само той пише книги. Но това не е възможно. Сидеров да взема пари от ДПС?! Абсурд! Та той е патриот!Когато ПП „Четвърти километър“ вземе властта, министрите ще се назначават напълно прозрачно. Ще се обявят обществени поръчки за всеки пост, ще се проведат търгове и който спечели. Така, де, ако изборът на кабинет не е на-важната обществена поръчка, то кое тогава е?!Пак яростни спорове какво празнуваме– Ден на Европа или Ден на победата. Защо, бе, братя? Какво ви пречи да пиете по едно и за двете, вместо две за едното? Нали всичко отива на едно място!Цветанов разправя и бях почти готов да му повярвам, но за малко не успях, как му предлагали да стане вътрешен министър, но той отказал, защото работата му в парламента по сплотяване на коалицията била изключително отговорна. Затова ще остане в НС и ще поеме отново вътрешната комисия.Пусто кисело грозде…И Веждито така разправя. На Борисов му било много неприятно да чуе, че не иска да става министър за трети път. Но му уважил желанието. Възможно е. Веждито не обича да лъже. Е, понякога разказва някои приблизително верни неща. Като това, че от Лувъра поискали негови работи, за да ги изложат. Френският Лувър, не българският. Искане наистина е имало. Но от негова страна, от страна на Лувъра е имало неискане…Веждито вика: „Не познавам никакъв Киро Японеца, нито ми е предлагал нещо.” Щото нали министърът на културата в кабинета „Орешарски“ Петър Стоянович сподели, че емисари на Японеца му предлагали 100 хил. лв., за да извади т. нар. „Двойна къща“ от паметниците на културата. Но той отказал. Обаче между двата тура на президентските избори къщата е извадена от паметниците на културата и миналата събота беше бутната.Веждито си умива ръцете с експертната комисия, която била от над 20 човека, външни на министерството. Те решавали, „а министърът подписва протокола от решенията”.Обаче може и да не го подпише. Което налага да бъде стимулиран по някакъв начин. Не ли?Малий, в „Труд“ каква свирка са извъртели на Валери Симеонов, не е истина. Не мога да се въздържа и ще го кажа и на авторката, Мария Кехайова. Моме, могат да те накарат да направиш свирка, но гълтането е въпрос на личен избор. Извинете. Протагонистът в този разказ е дързък, прям и напорист, впечатлява с твърдия си характер и вроденото си чувство за справедливост, името му всява респект дори и сред враговете му, истински бунтар, непокорен нрав, комбиниран с остър ум, човек с кауза и принципи, биткаджия, енергичен, предвидим, верен приятел и опасен враг. Науми ли си нещо, няма сила, която да го спре. Компромисите, на които е готов, не са много и има граници, които никога няма да прекрачи... Такава граница за него е Патриотизмът с главно „П“. Много преди патриотизмът да стане модерен, Валери Симеонов го издигна в култ, а телевизията си СКАТ превърна в пазител на българщината и националните интереси…Чак ти иде да провериш дали тоя човек е още жив.Слава Богу не всички мислят така. Мира Баджева например написа във Фейсбук: „По политическа тъпота Валери Симеонов може да се равнява само с Цветан Цветанов.“Което обаче е малко пресилено. Никой не може да се равнява с Цецерон. Кабинетът предлага Мария Габриел за еврокомисар. В реч след представянето номинантката каза: „За мен тази номинация е израз на доверие и междувременно отговорност. Доверие най-напред в натрупания от мен досега опит чрез външнополитическия ми такъв и парламентарната дейност...“Изказала се е малко като оня милиционер: Отивам да пусна една вода и да пия една такава…Ама нищо, де. Момата е от Гоце Делчев, а това само по себе си е атестат. Повече не мога да кажа. Не знам дали в медиите има цензура. Знам дома как е. Ако не ви мързи да поровите из огромното вече творчество на д-р Филипов, ще установите, че лоша дума за Гоцето не сме казал. Освен веднъж, когато бяхме много ядосан на тъщата и се заканихме да дадем Пиринска Македония на комшиите, тъщата да остане извън ЕС и да ни идва само с поканително писмо, а не когато ѝ се прииска да ни види. Щерка си, де, то мен…Във Венецуела протестите срещу управлението на Мъдуро ескалират. Ройтерс съобщава, че опозицията заплашила, че вече ще хвърля срещу полицията не само камъни и запалителни бомби, но и фекалии.Хубаво, ама като се има предвид какъв глад е там, откъде ще се снабдяват с боеприпаси? Така, де, тия работи са свързани. Ако не вярвате, питайте пенсиите.Пенсиите, анджак ви споменах. Столичният крематориум публикува нови правила за прием. Малко по-строги са от правилата за прием след 7-ми клас. Но се налагало заради технологичните параметри на пещите и главно по екологични причини. Опечалените слагали в ковчезите разни работи, които при изгарянето отделяли неприятна миризма и токсични газове. Нататък ще цитирам, защото, ако го разказвам, сигурно ще си помислите, че ви бъзикам.„1. При приемане на покойник от служителите на \"София Крематориум\" АД, покойникА трябва да бъде положен задължително в ковчег, а не в гардероби, шкафове, сандъци и други. В ковчега се допускат само естествени цветя и чаршафи. Не се допуска приемането на покойници в нетрезво състояние…“Шегувам се, това последното го няма. Просто не са се сетили, иначе като гледам другите работи, за които са се сетили…Та: „Не се допускат покойници, чиито ковчези има изкуствени цветя, одеяла, дюшеци, възглавници, метални предмети, огнестрелни оръжия, взривоопасни материали, изделия от пластмаса и всякакви други елементи от изкуствени материали.2. Представителите на погребалните агенции са длъжни да приведат покойника във вид, отговарящ на изискванията. В противен случай, те ще бъдат върнати… до окончателното им привеждане според изискванията...“Пенсиите, ще си позволя да ви дам един съвет за из път. Отделете половин час и оставете на близките си точни инструкции. Не рискувайте да ви викат няколко пъти на бис. Изразете изрично волята си да ви турят в мукавян ковчег, а, ако ще е шкаф, да е поне от чисто дърво. Отбележете задължително и това с взривните вещества. Щото някои зетьове наистина слагат по шашка динамит за по-сигурно. И изобщо вземете бъдещето си в свои ръце и не оставяйте нищо на случайността. Ето ви адреса на сайта на крематориума и проучете внимателно изискванията - http://www.sofiacrematorium.com/news.php?nid=17.Освен това искам да ви предупредя да запишете, че искате задължително зетят или снахата да присъстват на ауто дафето. Нямам предвид да им доставяте удоволствие, това е колатерална полза. Имам предвид нещо съвсем прагматично. Защото на сайта има съобщение, че се прекратява услугата „Присъствие на кремацията“ по технически причини. Да, бе, технически! През 2004 г. една госпожа засне как тия мискини смесват пепелта на покойниците. От една кофа пълнеха 40 урни. Та не изключвам това да са техническите причини. И после близките ви ще реват над чужда пепел, а вие ще седите неожалени. В тая държава и в последния си път не можеш да си сигурен!", "date": "2017.05.15", "title": " Из делниците на един луд (8-12 май)"}
{"url": "https://m.offnews.bg/news/Istoriia_18809/Izlozhbata-Balgarskite-chehi-veche-shte-mozhe-da-bade-vidiana-i_655587.html", "text": "След изключителния успех на документалната фотоизложба „Българските чехи” в Народната библиотека в Прага, (където бе изложена от 19 януари до 25 февруари 2017 г.), двайсет и шестте табла от експозицията ще бъдат показани в изложбената зала на Държавна агенция „Архиви” (София, ул. „Московска” 5). Официалното откриване е утре, 16 май, от 17.30 часа.„Българските чехи” е проект на Българската телеграфна агенция и Държавна агенция „Архиви”, реализиран с подкрепата на Пощенска банка. Оригиналите на включените в експозицията документи и портрети се съхраняват в архивохранилищата на Централния държавен архив и държавните архиви в София, Пловдив, Сливен, Шумен, Варна и Благоевград, както и в Научния архив на БАН и Националната художествена галерия.Експозицията съдържа богат снимков и текстови материал на български и чешки език с информация за живота и делото на чешките интелектуалци, хора на изкуството, градинари и специалисти от различни области, дошли от Австро-Унгарската империя в България след Освобождението и подпомогнали институционалното изграждане, културното и духовно развитие на нацията в края на 19 и началото на 20 век: д-р Константин Иречек, Иван Мърквичка, Карел и Херман Шкорпил, братята Георги и Богдан Прошек, Антонин Колар, Антони Новак, Иван Буреш, Вацлав и Лудвиг Стрибърни и др.Изложбата е израз на благодарността към тези невероятни хора и на желанието да се припомни какво са направили те за България. Малцина от младите българи днес знаят например, че в Централните католически гробища в София почиват братята Прошек, изградили едни от най-забележителните архитектурни паметници в столицата: Орлов и Лъвов мост, Бирената фабрика и бирарията „Дълбок зимник” (между последните е имало подземен тунел, по който са се търкаляли буретата с бира, използвайки наклона на улицата.)„Братята Прошек толкова са обикнали България, че Иржи си сменя името на Георги, а Теодор на Богдан”, разказва кураторът на изложбата Иво Хаджимишев.Експозицията се фокусира върху най-известните представители на „българските чехи” от времето на Австро-Унгарската империя, но има и хиляди други мъже и жени, чиито имена не са достигнали до нас – хора, които с обич и всеотдайност са предали опита си на българския народ. Две години след Освобождението в България е обнародван Закон за заселване на ненаселените земи, а по-късно лично княз Фердинанд е поканил чешки имигранти от Банат да се заселят в района на Мизия, за да учат местните хора на модерно земеделие. Имигрантите основават през 1900 г. селцето Войводово в Северозападна България, на 16 км южно от Оряхово. Новото село се радва на стопански разцвет, независимо от участието на България във войните, и се разраства бързо. През 30-те години на ХХ век наброява 800 жители, 600 от които са чехи, а през 1926 г. в него е открито чешко училище.Безспорен факт е, че няма област от обществения живот, в която да не са записани имена на чехи, които със своите знания и умения спомагат за българския просперитет.В България идват предприемчиви, активни и напредничави чешки специалисти в различни отрасли на производството. Те са занаятчии, полиграфи, пивовари, строители. С България свързват съдбата си и видни чешки интелектуалци, специално поканени от правителството на младата държава – високообразовани учители, инженери, архитекти, историци, художници, музиканти. Всички те, работили дълги години с упоритост и всеотдайност, всеки в своята област, полагат основите на големите културни и стопански институти в модернизиращата се братска славянска държава, когато самата тя няма достатъчно подготвени кадри. Те оставят богато наследство от научни изследвания и открития, картини и музикални произведения, които и до днес са част от високите образци на духовното ни наследство.Славянството сближава и прави резултатите от българо-чешката взаимност още по-големи. Част от тях приемат страната, в която идват, живеят и творят, като своя втора родина и завинаги остават в нейната земя. Те принадлежат на България, защото всичко, което според силите си можеха да дадат, го дават на нея. И в знак на признателност получават българско поданство, отличени са с високи ордени и медали, стават почетни членове на дружества. Много български селища, улици, площади и училища носят техните имена. Днес старите български чехи сякаш са живи, актуални, съвременни – срещаме ги в литературните произведения, виждаме ги в рекламите, минаваме покрай сътвореното от тях или за тях. А когато изнервени от днешните обществени недъзи търсим отдушник, се сещаме за думите на големия д-р Константин Иречек: “Ние можещите, водени от незнаещите вършим невъзможното за кефа на неблагодарните... И сме направили толкова много, с толкова малко, за толкова дълго време, че вече сме се квалифицирали да правим всичко от нищо...”Документалната изложба „Българските чехи” ще остане в зала „Архиви” до 2 юни 2017 г.„След това експозицията ще продължи своя път и в други градове на България и Чехия – каза генералният директор на БТА Максим Минчев. - Тя е израз на признателността ни към чехите за този изключителен хуманен акт, който инжектира държавнически и професионален опит, и ни помогна да укрепнем като народ и държава в годините след Освобождението. Българските чехи обикнаха страната ни като своя и дадоха пример за истинска европейска и славянска солидарност. И може би, благодарение именно на този хуманен заряд, впоследствие и ние, българите, проявихме благородство: към арменците след геноцида през 1915 г., към белогвардейците след гражданската война в Русия. Може би затова спасихме и българските евреи през Втората световна война.”", "date": "2017.05.15", "title": " Изложбата „Българските чехи” вече ще може да бъде видяна и в София"}
{"url": "https://m.offnews.bg/news/Temida_18762/Obvineniiat-za-ubijstvoto-v-Borisovata-gradina-ostava-v-aresta_655604.html", "text": "Софийският градски съд (СГС) остави в ареста обвиненият в убийството в Борисовата градина. Йоан Матев е обвинен в убийството на Георги Игнатов, който беше открит мъртъв на пейка в Борисовата градина на 2 юни 2015 г. Аутопсията показа, че младежът е починал вследствие на прободна рана в областта на сърцето.Решението на съда не е окончателно и подлежи на обжалване в 3-дневен срок.Според СГС има опасност Матев да се укрие или да извърши ново престъпление. След като тялото на 16-годишния Георги Игнатов беше открито в Борисовата градина, от полицията разпространиха записи от видеокамери, на които беше запечатано бягството на Матев. Проверени бяха над 400 лица, самоличността на Матев беше установена близо 2 години след случилото се.Матев е в ареста от близо два месеца. На днешното заседание стана ясно, че по ножа, с който се предполага, че е извършено убийството, няма биологични следи. ", "date": "2017.05.15", "title": " Обвиненият за убийството в Борисовата градина остава в ареста"}
{"url": "https://m.offnews.bg/news/Sviat-_12/Makron-izbra-za-premier-Eduar-Filip-ot-umerenata-desnitca_655603.html", "text": "Новият френски президент Еманюел Макрон избра за премиер 46-годишният Едуар Филип от умерената десница, съобщи генералният секретар на Елисейския дворец Алексис Колер, цитиран от Ройтерс и БТА. Филип е депутат, кмет на пристанищния град Хавър и член на умереното крило на основната десноцентристка партия \"Републиканците\".С решението си да възложи на консерватор да състави новото правителство на Франция Макрон цели да разшири политическата подкрепа за своето движение и да отслаби опонентите си преди парламентарните избори през юни, отбелязва Ройтерс.Макрон обяви, че ще сложи край на традиционното разделение ляво-дясно, което от десетилетия господства във Франция. Неговата центристка партия \"Напред\", която е само на една година, сега трябва получи широка подкрепа за парламентарните избори.Филип е приближен на бившия премиер Ален Жупе, който ръководи умереното крило на \"Републиканците\". Неговото назначаване на премиерския пост може да накара и други членове на консервативната партия да се присъединят към Макрон.", "date": "2017.05.15", "title": " Макрон избра за премиер Едуар Филип от умерената десница"}
{"url": "https://m.offnews.bg/news/Politika_8/Lozan-Panov-poiska-Radev-da-sazdade-komisiia-za-razsledvane-na-TcUM-g_655601.html", "text": "Председателят на Върховния касационен съд Лозан Панов поиска президентът Румен Радев да създаде специална комисия, която разследва срещата на бизнесмена Сашо Дончев и главния прокурор Сотир Цацаров в ЦУМ с посредничеството на Георги Гергов. Панов е изпратил писмо с искането си до Радев, съобщиха от ВКС. \"В качеството си на \"арбитър\" на трите власти, Ви моля, да предприемете съответните действия за установяване на истината за срещата на главния прокурор с двамата бизнесмени, за да предотвратим срива на доверието в институциите\", пише Радев.\"Дори и у критично малкото български граждани, които все още вярват на българската съдебна власт, се породи усещането, че дейността на прокуратурата за възбуждане на наказателно преследване и осъществяване на надзор за законност се обуславя не от предвидените основания в закона, а от лични контакти, непрозрачно влияние и корупционни практики. Действията на главния прокурор пораждат основателни съмнения за дефицит, а защо не и за липса на правова държава. Без съмнение е, че това ще доведе до делегитимиране на една ключова държавна институция, каквато е прокуратурата\", подчертава той.\"Ако това събитие бъде оставено без правни последици, това би довело до дълбоко накърняване на доверието на българските граждани в съдебната система, а навън, пред нашите партньори в Европейския съюз, страната ни е заплашена от имиджова катастрофа с дългосрочни последици\", допълва Панов.Ето и цялото писмо на Панов до президента: ", "date": "2017.05.15", "title": " Лозан Панов поиска Радев да създаде комисия за разследване на \"ЦУМ-гейт\""}
{"url": "https://m.offnews.bg/news/Ikonomika_59/0-7-inflatciia-prez-april_655584.html", "text": "0.7% месечна инфлация отчете Националният статистически институт през април.Инфлацията от началото на годината (април 2017 г. спрямо декември 2016 г.) е 1.5%, а годишната инфлация за април 2017 г. спрямо април 2016 г. е 2.6%.През април най-много са поскъпнали топлоенергията (с 16.1%) и централното газоснабдяване (15.7%)Най-чувствително са поевтинели цените в курортите (с 9.1%) и пакетните туристически услуги (с 8%).", "date": "2017.05.15", "title": " 0.7% инфлация през април"}
{"url": "https://m.offnews.bg/news/Izvan-terena_18817/Salparov-treperi-i-pozdraviava-Bozhinov-video_655611.html", "text": "Либерото на националния отбор по волейбол и трикратен победител в Шампионската лига с руския гранд Зенит (Казан) Теодор Салпаров поздрави фуболиста Валери Божинов.Волейболната звезда купонясваше в събота вечер в столична дискотека. Оттам чрез социалната мрежа Инстаграм поздравът стигна до нападателя на Мейджоу Хака.За никой не е изненада, че жестът бе отправен с хита на легендата в сръбската музика Цеца Величкович \"Трепни\".Очакванията са съвсем скоро да започнат денс поздрави към бившия български национал. В събота Божигол публикува ново култово видео, в което танцува доста дървено.На клипчето Императора се опитва имитира аржентинския футболист на Аталанта Папу Гомес, превърнал се в хит в интернет с \"Танцувай като Папу\".За кратко аржентинецът събра милиони последователи в интернет, сред които явно е и Валери Божинов, който обаче определено изпитва затруднения с изпълнението си. Във видеото се вижда, че нападателя на два пъти губи ритъм по време на движенията си.", "date": "2017.05.15", "title": " Салпаров \"трепери\" и поздравява Божинов (видео)"}
{"url": "https://m.offnews.bg/news/Obshtestvo_4/Ima-samo-edna-ataka-kam-balgarska-institutciia-s-virusa-WannaCry_655607.html", "text": "Само един сигнал за атака с новия криптовирус WannaCry към областна административна структура е регистриран в сектор „Киберпрестъпност“ на ГДБОП, съобщи МВР. Вирусът е неутрализиран и не е нанесъл вреди, увериха оттам. Не са регистрирани други сигнали за засегнати компютърни конфигурации на български правителствени организации, частни фирми или отделни граждани.В следващите дни е възможна появата на нов модифициран вид на същия компютърен вирус с подобрена функционалност и още по-големи мащаби на атака – предупреждават експерти по киберсигурност.Съветът към потребителите е да предприемат незабавни действия по инсталиране на публикуваните от производителя обновявания за операционната система Windows, да се снабдят с надежден антивирусен софтуер и да бъдат бдителни при работа с непоискани СПАМ съобщения и прикачени към тях съмнителни файлове, допълват от МВР.Допълнителни конкретни стъпки за защита може да намерите на страницата на ГДБОП - www.gdbop.bg.", "date": "2017.05.15", "title": " Има само една атака към българска институция с вируса WannaCry"}
{"url": "https://m.offnews.bg/news/Istoriia_18809/Balgarski-istoricheski-cheteniia-2017-startira-na-19-maj_655605.html", "text": "Националният природонаучен музей в София ще бъде домакин на \"Български исторически четения 2017\", в които участват 20 изследователи от София, Варна и Стара Загора. На 19 май от 18 часа в зала „Левентис“ на музея ще бъде представен първият отпечатан сборник на тема „Богатството на българското християнство“ от проведените четения през миналата година. Програмата на събитието е под наслов „Писания и предания в българската история“ и започва на 20 май от 10 часа в същата зала. Входът е свободен.Темата „Писания и предания в българската история“ определя посоката за избор на водещите мотиви, осигурява възможност за участие на специалисти от различни области на познанието, както и разгъва по-широк спектър от разработки на авторите.Така основната задача за намиране на нови гледни точки, нови прочити, нови тълкувания на събитията и образите в българската история, ще бъде добре постигната. Заедно с това, самото навлизане в писанията и преданията е процес, който оживява достигналите до нас писмени и устни сведения, официални и неофициални произведения (хроники, жития, апокрифи, народни предания). Сам по себе си техния цялостен прочит е едно откривателско предизвикателство. Преосмислянето, допълването и обогатяването на големия обем от свидетелства и представи, води до откриването на по-точни и достоверни гледни точки. Това е път, по който вече са тръгнали много съвременни български изследователи.По този начин \"Български исторически четения\" дават своя принос за намиране отговорите на спорните въпроси в съвременната българска историография. Заедно с това, се обръща внимание на епохалните събития, преживени от нашия народ. Напомня се и за особеностите на документите, дълбочината на народните предания, религиозната обредност, гностическите, философски и верски доктрини и модели, съпътствали живота на дедите ни. С откриването и представянето на тези знания, се надяваме да помогнем за повишаването на нравственото и политическо самочувствие на съвременния българин, за да стане по-силен при осъществяването на задачите на настоящето.Национален природонаучен музей | Зала Левентис | София, бул. Цар Освободител 118:00 Представяне на сборник „Богатството на българското християнство“09:50 Откриване10:00 Бележки за изданието \"Български исторически извори\" проф. д-р Асен Чилингиров10:20 За атрибуцията на Наръшкия надписпроф. д-р Йордан Табов10:40 Оригиналните български ерминии и тяхното послание - в редовете и между тяхМарияна Шабаркова11:00 Изгубена ли е тракийската писменост?Александър Мошев11:20 Непознатият Орфей във \"Веда Словена\" Светлозар Попов11:40 Богинята и двуглавия конд-р Юлия Боева12:00 Йоан Кукузел и нашето съвремиеТаня Доганова-Христова12:20 Българският циклов календар на Танев-Манев - принципи, устройство и календарна устойчивост инж. Таньо Танев и гл.ас. Ангел Манев12:40 Ново датиране и значими събития от старата българска история инж. Таньо Танев и гл.ас. Ангел Манев13:00 - 14:00 почивка14:00 Паметта за Св. Климент Охридски и измеренията на неговото делогл.ас. д-р Весела Трайкова14:20 Акултурация между ислям и християнство на Балканите в периода края на XIV – XVII векд-р Даниела Тодорова14:40 Българското църковно пеене в началото на ХХ век между писанията и преданиятдоц. д-р Стефка Венкова15:00 Бележки върху състоянието на църковното предание в България през втората половина на X векд-р Георги Канев15:20 Някои предположения и хипотези относно лечителската дейност на Св. Иван Рилскид-р Таня Груева15:40 Американският художник Френсис Дейвид Милет и неговото пребиваване в БългарияКалин Николов16:00 Раждането на Мекодонизма или за някои македонски писанияд-р Тодор Димов16:20 Печатът на Дулопроф. д-р Добрин Денев16:40 Още нещо за началото на Аспарухова България или за липсата на приемственост по темата между българските историци преди и след 1944 г.д-р Велислав Алтънов17:00 Похвално слово за Константин и Елена - мистични проекции Петко Атанасов17:20 Горяните или бунтът в СливенскоВаня Жекова", "date": "2017.05.15", "title": " \"Български исторически четения 2017\" стартира на 19 май"}
{"url": "https://m.offnews.bg/news/Obshtestvo_4/Voenniiat-sanatorium-v-Pomorie-se-rushi-izostaven-ot-darzhavata_655606.html", "text": "Въпреки обещанията на държавата, в лицето на предишното ръководство на Министерството на отбраната, старият Военен санаториум в Поморие се руши, а 72-ама души останаха без работа. За това алармира на пресконференция кметът на морската община Иван Алексиев. Настоящата „Болница за лекуване, продължително лечение и рехабилитация“ (позната като Военен санаториум) бе извадена от активите на ВМА поради отпаднала необходимост и по предложение на Министерството на отбраната трябваше да се прехвърли към държавната Многопрофилна болница за активно лечение и рехабилитация „Вита“ ЕООД Велинград. Това трябваше да се случи още на 2 февруари, но до ден днешен не е направено, коментира Алексиев. Нещо повече, държавата трябваше да отпусне 1 млн. лв. по сметката на „Вита“ за ремонт на поморийската болница. Не само, че не извършен такъв, но и не са проведени процедури, за да бъде избран изпълнител, поясни кметът. Сградата се руши и вече ще са необходими много повече средства за ремонт добави Алексиев. Освободените 72-ама служители от Военния санаториум така и не са били назначени към „Вита“, много от тях вече са си намерили друга работа.Министерството на отбраната е принципал на санаториума, каза Иван Алексиев и призова държавата да се намеси, за да спаси лечебното заведение. От Община Поморие заявиха, че се отказват от претенциите си към него. Готови са, ако държавата все пак им го върне, те да подновят дарението на някогашната Анхиалска община и отново да го предадат на държавата. Алексиев добави, че има обяснение защо изведнъж е изгубен интереса към поморийския санаториум:„, коментира Алексиев. Иван Алексиев призова и новия военен министър да проследи действията на своят предшественик и да се провери дали няма допуснати нарушения по този случай.", "date": "2017.05.15", "title": " Военният санаториум в Поморие се руши, изоставен от държавата"}
{"url": "https://m.offnews.bg/news/Sviat-_12/Bosna-i-Hertcegovina-stroi-pametnik-na-Melaniia-Tramp_655612.html", "text": "Властите в град Баня Лука в Босна и Херцеговина ще строят паметник на първата дама на САЩ Мелания Тръмп, предава \"Сараево Таймс\".Представител на местните власти обяви, че съвсем скоро пред фабрика за обувки \"Bema\" ще се извиси паметник на съпругата на Доналд Тръмп в цял ръст. Статуята на родената в Югославия Мелания ще носи обувки и чанта на марката. Тя ще бъде произведена от \"Стево Селак\" - фирма, известена с това, че е правила статуи на Тръмп и Путин. Освен любовта и уважението към съпругата на президента на САЩ, друга причина за построяването на статуята е скорошният и рожден ден.С поставянето на статуята властите искат да допринесат за приятелските отношения със САЩ и да накарат г-жа Тръмп да посети Босна и Херцеговина.", "date": "2017.05.15", "title": " Босна и Херцеговина строи паметник на Мелания Тръмп"}
{"url": "https://m.offnews.bg/news/Tenis_18788/Sharapova-si-garantira-miasto-na-Uimbaldan_655616.html", "text": "Мария Шарапова постигна на корта това, за което толкова настояват нейните съперници извън спортното поле. Рускинята започна с победа изключително силния турнир на червени кортове в Рим.Бившата на Гпригор Димитров победи на старта американката Кристина Макхейл с 6:4, 6:2. За Маша това беше първи мач във Вечния град от 2015-а година насам, когато тя спечели турнира.Благодарение на успеха Шарапова се класира за втори кръг в Рим, където ще срещне ветеранката от Хърватия Миряна Лучич-Барони. Двете играха и преди седмица в Мадрид.По-важната новина е друга. Успехът гарантира на Шарапова място в квалификациите на Уимбълдън. Ако стигне поне полуфинал във вечния град, рускинята ще си гарантира място в основната схема в „Ол ингланд клъб”.Утре става ясно дали Шарапова ще получи „уайлд кард” за започващия в края на месеца Ролан Гарос. Организаторите, сред които директорът на турнира Ги Форже, ще направят съобщение в социалните мрежи привечер.", "date": "2017.05.15", "title": " Шарапова си гарантира място на Уимбълдън"}
{"url": "https://m.offnews.bg/news/Ikonomika_59/Balgariia-shte-pechata-evro_655602.html", "text": "Печатницата на БНБ вече ще има право да печата евробанкноти.Това става, след като дружеството \"Обертюр Фидюсиер\" АД - София получи акредитация от Европейската централна банка за отпечатване на евробанкноти. Акционерите в дружеството на Печатницата на БНБ и Oberthur Fiduciaire SAS -Франция.Акредитацията дава право на съвместното дружество на участва в търгове за печатане на евробанкноти, провеждани от централните банки на страните от еврозоната, уточнява БНБ.", "date": "2017.05.15", "title": " България ще печата евро"}
{"url": "https://m.offnews.bg/news/Politika_8/Angel-Popov-izlachen-ot-NFSB-stava-zam-ministar-na-transporta_655610.html", "text": "В Министерството на транспорта, информационните технологии и съобщенията трети заместник-министър става Ангел Попов, съобщават от ведомството.Той е излъчен за заместник-министър от партията на Валери Симеонов НФСБ.Ангел Попов е завършил Техническия университет в София с придобита квалификация „Машинен инженер“. Заемал е ръководни длъжности в различни фирми, чиято дейност е свързана с транспорт и логистика, уточняват от пресцентъра на министерството.По-рано днес премиерът Борисов подписа заповеди за назначаването на още трима заместник-министри, излъчени от \"Обединените патриоти\".Светлана Йорданова, магистър по счетоводство и инженер-химик, ще бъде третият заместник-министър на здравеопазването. От 2015 г. тя е секретар на Националния съвет по наркотични вещества към ведомството.За заместник-министър на регионалното развитие и благоустройството е назначен Павел Тенев. От 2003 г. работи като ръководител на проекти в различни фирми в сферата на строителството. Завършил е Университета по архитектура, строителство и геодезия.В Министерството на енергетиката за заместник-министър е назначен Красимир Първанов, бивш изпълнителен директор на НЕК.", "date": "2017.05.15", "title": " Ангел Попов, излъчен от НФСБ, става зам.-министър на транспорта"}
{"url": "https://m.offnews.bg/news/Politika_8/Avionams-premina-okonchatelno-v-ratcete-na-darzhavata_655615.html", "text": "Едно от ключовите за българската икономика военнопромишления комплекс предприятия \"Авионамс\" премина окончателно в ръцете на държавата, съобщиха от Министерството на икономиката. Това стана възможно след влизането в сила на постановление на частен съдебен изпълнител, с което по съдебен ред се потвърждава обявяването на Държавната консолидационна компания за купувач на продадените на публична продан акции на дружеството.През май 2016 г. за продажба бяха предложени 2 090 729 акции, собственост на „Хедж Инвестмънт България” АД. В законовия срок за тях ДКК заплати 28 941 111 лв. Последва обжалване на постановлението на частния съдебен изпълнител.С влизане в сила на постановлението ДКК вече притежава 99,9% от капитала на „Авионамс” АД.„Авионамс” АД (бивш „Терем – Георги Бенковски”) е един от най-големите заводи за капитален ремонт и обслужване на летателна техника в Европа. Основната част от завода е разположена в района на авиобаза Граф Игнатиево. На първото си заседание новото правителство обяви, че има намерение да забрани приватизацията на държавни акции и дялове и да развива съществуващите държавни дружества.Процесът на одържавяване на предприятия стартира още във второто правителство на Борисов. Тогава държавата откупи завод \"Авионамс\". От Русия вече заявиха интерес заводът да получи лиценз, за да може в него да се ремонтират изтребителите МиГ-29.", "date": "2017.05.15", "title": " \"Авионамс\" премина окончателно в ръцете на държавата"}
{"url": "https://m.offnews.bg/news/Politika_8/Pravata-na-balgarite-vav-Velikobritaniia-shte-badat-zashtiteni-uveri_655622.html", "text": "Британският външен министър Борис Джонсън е уверил министъра на външните работи Екатерина Захариева, че правата на българите на Острова ще бъдат защитени. Захариева участва в Съвета на ЕС по външни работи. Освен с Джонсън, Захариева е разговаряла още с външния министър на Ирландия Чарлс Фланаган, с еврокомисаря Йоханес Хан и с върховния представител на ЕС по външната политика и сигурността Федерика Могерини.Захариева заяви, че по време на българското председателство на Съвета на ЕС догодина преговорите по напускането на Великобритания ще бъдат в решителна фаза. България подкрепя подхода на ЕК - първо да се постигне съгласие по досегашните взаимоотношения с Лондон, а след това да се уредят бъдещите отношения.Много е важно всички да останем обединени и преговорите да се водят на ниво ЕК. Получих уверение от Джонсън, че българските граждани ще запазят правата си, коментира Захариева, цитирана от БТА.По думите ѝ британският министър посочил, че като кмет на Лондон е отчел колко много талант и принос имат българските граждани за икономиката и културата на неговата страна.Екатерина Захариева каза още, че е обсъдила със свои колеги стратегията на ЕС за обща отбранителна политика. Позицията на България е, че стратегията и засиленото сътрудничество в отбраната ще бъдат важни не като преповтаряне на НАТО, а като начин за подобряване на способностите на ЕС в тази област. Убедени сме, че съвсем скоро ще се постигне съгласие за създаването на общите органи (на европейската отбрана). Най-важното е да се скъси пътят от приемането на политическото решение за мисия до действията на място, поясни Захариева.Тя допълни, че е много важно да се развиват способности за борба с тероризма, за дерадикализация, срещу трафика на хора и хибридните войни.Не мисля, че трябва да изчакаме създаването на европейския фонд за отбрана, трябва да изпълняваме нашата отбранителна стратегия, утвърдена от Народното събрание за развитието на Българската армия и нашите отбранителни способности, каза още министърът. ", "date": "2017.05.15", "title": " Правата на българите във Великобритания ще бъдат защитени, увери Борис Джонсън"}
{"url": "https://m.offnews.bg/news/Futbol_18793/Pavel-Dochev-favorit-za-trenior-na-Hanza-Roshtok_655609.html", "text": "Българинът Павел Дочев е фаворит за треньор на германския третодивизионен футболен клуб Ханза Рощок, пише местната преса. 51-годишният юноша на Локомотив София е безработен от февруари, когато подаде оставка в Ерцгебирге Ауе.Роденият в Орландовци бивш защитник беше забелязан на трибуните на няколко гостувания на Ханза в последните седмици. Ръководството на клуба от Рощок уволни наставника Кристиан Бранд в събота вечерта заради слаби резултати. Отборът допусна трета поредна загуба в шампионата след домакинско 1:2 срещу Рот-Вайс Ерфурт.Досегашният помощник-треньор Уве Елерс ще ръководи заниманията на тима, но все още няма яснота дали той води ще състава в последния кръг при гостуването на Кемниц в събота.\"Ще се опитаме възможно най-скоро да имаме яснота по въпросат. Вече водим разговори\", коментира президентът на клуба Роберт Мариен. Ханза запази мястото си в трета лига, но заема 14-ото място, след като спечели само 3 от последните си 14 мача в първенството.Припомняме, Павел Дочев работи като треньор и в България. Той обаче изкара само няколко кръга в ЦСКА и беше уволнен след изключително слаб старт на сезона.", "date": "2017.05.15", "title": " Павел Дочев фаворит за треньор на Ханза Рощок"}
{"url": "https://m.offnews.bg/news/Futbol_18793/IUzhna-Koreia-kani-Severna-Koreia-za-savmestno-domakinstvo-na-Mondial_655614.html", "text": "Южна Корея обмисля да покани Северна Корея за съвместна кандидатура за Мондиал 2030. Звучи като идиотска шега на фона на събитията в момента, но пък има официален източник.Новината съобщи президентът на футболна федерация на южнокорейците Чунг Монг-Гу,  цитиран от Korea Herald. Китай и Япония допълват могъщото каре на вероятните домакини на световното по футбол след 13 години.Според него има \"добра възможност\" това да се случи, ако четирите страни започнат разговори. Северна Корея ще се включила в разговорите, ако преди това другите страни са постигнали споразумение.Чунг току що спечели място в съвета на ФИФА, първо за кореец от 2001 година насам. И явно въобще не се впечатлява от положението в изолираната от света комунистическа държава. Като фаворит за световното през 2030 г. се очертава евентуална съвместна кандидатура на Аржентина с Уругвай. така ще бъде отбелязана 100-годишнината на световните първенства по футбол, първото от които се провежда в Уругвай през 1930 г.Южна Корея и Япония пък бяха домакини сравнително скоро за мащабите на Мондиалите - през 2002 г. За капак през 2022 г. първенството ще се проведе в Катар, което би намалило възможността организацията отново да бъде дадена на страни от Азия.", "date": "2017.05.15", "title": " Южна Корея кани Северна Корея за съвместно домакинство на Мондиал"}
{"url": "https://m.offnews.bg/news/Politika_8/DBG-Ne-napuskat-100-dushi-ima-falshifitcirane-na-dokumenti_655623.html", "text": "Не е вярно, че 100 души напускат \"Движение България на гражданите\". От партията са изпратили сигнал до прокуратурата за фалшиви документи. Това заяви зам.-председателят на ДБГ Димитър Делчев пред bTV. Установихме тревожни неща - много от заявленията са просто принтирани и със сходни подписи. Свързахме се с хора, които заявиха, че не са подписвали подобни заявления, затова подадохме и сигнала до прокуратурата, обясни Делчев. За напускащи партията 100 души съобщи по-рано днес бившият депутат от ДБГ Настимир Ананиев, който също се оттегли от партията на Меглена Кунева. \"Някой има интерес да се вдига шум, че в ДБГ се случва нещо лошо. Нищо такова няма\", заяви Димитър Делчев. По думите му причината за атаката срещу партията е позицията ѝ против въвеждането на мажоритарни избори. ДБГ е алтернатива и ясно заявихме, че се противопоставяме на опита ГЕРБ да се утвърдят като единствена политическа сила, както се опитват да направят през „приказката\", че хората ще избират мажоритарни кандидати. Нормално е това да предизвика шум срещу нас, коментира Делчев.Това, което ние ще правим, е да оповестяваме какво се случва в управлението. За нас там има тотален хаос – безпринципни назначения, заместник-министър за един ден, друг, който вече е бил уволнен в предишен кабинет, каза той.На широката аудитория не е ясно какво става, но сигурно на тези, които дърпат конците, им е ясно, допълни Делчев. ", "date": "2017.05.15", "title": " ДБГ: Не напускат 100 души, има фалшифициране на документи"}
{"url": "https://m.offnews.bg/news/Sviat-_12/SASht-Damask-izpolzva-krematorium-za-da-krie-masovi-ubijstva-na-zatv_655624.html", "text": "Държавният департамент на САЩ обвини властите в Дамаск, че са извършили масови убийства на хиляди затворници и са изгорили телата в голям крематориум край сирийската столица, съобщи Асошиейтед прес, цитирана от БТА. Според администрацията на Доналд Тръмп около 50 души на ден са обесвани във военния затвор Саидная, намиращ се на около 45 минути от Дамаск.Американското външнополитическо ведомство подчерта, че крематориумът е използван да се прикриват доказателствата за големия брой убийства.Представителят на Държавния департамент за Близкия изток Стюарт Джоунс показа днес на журналисти сателитни снимки на затворническия комплекс.Той подчерта, че правителството на Башар ал Асад е достигнало \"ново ниво на безнравственост\" с подкрепата на Русия и Иран.По данни на \"Амнести Интернешънъл\" за 5 години във военния затвор са екзекутирани между 5000 и 13 000 души. Според организацията всяка седмица са убивани групи от между 20 и 50 души. ", "date": "2017.05.15", "title": " САЩ: Дамаск използва крематориум, за да крие масови убийства на затворници"}
{"url": "https://m.offnews.bg/news/Futbol_18793/Driftove-na-Lush-sled-titlata-na-Benfika-video_655598.html", "text": "Защитникът на Бенфика Елизеу привлече погледите с култово изпълнение по време на празненствата на португалския гранд след спечелената титла в първенството.Футболистът се появи със скутер на стадион \"Луш\" в Лисабон и започна да прави дрифтове. Или в случая \"донъти\" пред погледа на щастливите и празнуващи фенове.Малко след това той подкара скутера към съблекалнята и продължи каскадите с него, докато съотборниците му крещяха от опиянение и радост.Бенфика разгроми Витория с 5:0 в 33-ия кръг на Примейра лига и стана преждевременно шампион на Португалия за 36-ти път в своята история.Два кръга преди края на местното първенство \"червените\" от португалската столица водят с 8 точки пред големия си съперник Порто.", "date": "2017.05.15", "title": " Дрифтове на \"Луш\" след титлата на Бенфика (видео)"}
{"url": "https://m.offnews.bg/news/Bojni_18771/Menidzharat-na-Dzhoshua-vidia-parvo-mach-Pulev-Takam_655627.html", "text": "Еди Хърн е хлъзгав човек, но пък явно това е начинът за създадеш световен шампион по бокс за професионалисти. Промоуърът на Антъни Джошуа направи пореден завой за мач с Кубрат Пулев.Еди предположи, че Кобрата може да се бие за световната титла с Карлос Такам (Франция). Двамата боксьори са съответно втори и трети в ранглистата на Международната боксова федерация.Разбира се, това ще стане реалност, ако организацията отнеме титлата от Антъни Джошуа заради реванш на английския мачо с Владимир Кличко.„Ние ще поискаме да бъде направено изключение от мача с официалния претендент, но всичко ще зависи от Международната боксова федерация\", сподели Хърн. \"За нас е много важно дали „Зауерланд“ ще протестират. Ако титлата на Джошуа бъде отнета, тогава Пулев ще се бие с Такам за вакантния пояс.„Зауерланд“ няма да протестират. През цялото време комуникирам с Кале Зауерланд. Уверен съм, че ще оправим нещата. Предполагам, че Кличко ще иска реванш. Вярвам в това“, каза агентът.Хърн потвърди, че реваншът с Джошуа с Кличко най-вероятно ще бъде в края на октомври. в Кардиф Той подчерта, че има вариант срещата да бъде през декември. Тогава дестинациите за шоуто ще бъдат Лас Вегас, Китай или Дубай.Всичко остават приказки във въздуха във въздуха, докато Кличко не обяви решението си. Украинецът е  на ваканция във Флорида.От друга страна още в София Нисе Зауерланд не изключи  Такам да е следващ съперник на Кобрата. Най-хубавото на такъв мач е едно - Пулев може да стане шампион в \"Арена Армеец\".", "date": "2017.05.15", "title": " Мениджърът на Джошуа видя първо мач Пулев - Такам"}
{"url": "https://m.offnews.bg/news/Komentari_65/Zashto-Evroviziia-triabva-da-sashtestvuva_655628.html", "text": "Дезоксирибонуклеиновата киселина, позната още като ДНК, е в основата на биологичното съществуване. Тази микроскопична структура съдържа генетичната информация на всеки един организъм, познат на човечеството и без грам притеснение можем да кажем - ДНК е животът. За да поддържа своята уникална структура на двойна спирала, ДНК разчита на може би най-слабата връзка в природата - водородната. Тя е толкова слаба, че сама по себе си дори трудно би била определена като връзка. Огромно обединение от хиляди такива водородни взаимоотношения се оказва достатъчно здраво, за да съхрани съществуването на най-важното - паметта на живота.Ако вече се питате дали съм луд и какво общо има заглавието с тази малка лекция на тема генетика, то в следващите редове ще разберете отговора и на двата въпроса.Последното участие на България в песенния конкурс \"Евровизия\" породи за пореден път разнопосочни реакции. Прекрасната песен на Кристиан Костов бе оценена подобаващо - от журито, но най-вече от зрителите в 42 европейски страни. Не ѝ стигна малко, за да бъде определена за най-добрата в конкурса. Беше изпреварена от една-единствена песен - баладата \"Amar Pelos Dois\" на португалеца Салвадор Собрал.В България обаче не сме научени да оценяваме успехи, различни от победа, и най-вече не сме научени да оценяваме чужди успехи и ако не се радваме за тях, поне да ги признаем. Имаме огромен проблем и той е в отричането на всичко, което не е в наша полза. От години това се случва и с конкурса \"Евровизия\", в който участваме с променлив успех. Това е събитие, което има своите трески за дялане, но твърдението, че трябва да се закрие, защото разединявало Европа, е просто абсурдно.На първо място трябва да напомним какво всъщност представлява \"Евровизия\". Това е телевизионното обединение на обществените електронни медии в Европа, включваща 56 държави и ръководено от Европейския съюз за радио и телевизия (EBU). Тук българинът попада в първия кръг на своето объркване. Той веднага възприема конкурса като Европейско първенство по футбол, където в националните отбори трябва да играят най-добрите футболисти на всяка държава.Да, ама конкурсът \"Евровизия\" няма претенциите да събира най-добрите изпълнители на всеки участник, най-малкото защото няма как да го направи. Няма и претенция да бъде Европейско по футбол. Това е един конкурс, организиран от обединението на обществените оператори.Въпросът с политизирането на конкурса и принципите на оценяване е сложен и многозначен. Факт е, че много хора гласуват по симпатии, а не заради музикалния си вкус. Факт е, че се образуват лагери на противопоставяне. Големият въпрос тук е - \"Евровизия\" ли образува тези лагери или те са просто отражение на съвсем други процеси, далеч от музиката? И не е ли нелепо да обвиняваме огледалото за това, което виждаме?Качеството на музиката също е много субективен фактор. Признавам, че, с малки изключения, през годините не съм оставал впечатлен нито от нашите, нито от чуждите песни и изпълнители. Това е конкурс, който очевидно няма да противопостави Роби Уилямс, Ерос Рамацоти и Рамщайн. И, когато осъзнаем този незначителен факт, ще можем да погледнем с други очи на надпреварата.Дали регламентът е съвършен? Със сигурност не. Но регламентът не ми позволи да гласувам за България, защото съм българче и трябва да съм патриот, а за песента от останалите, която ми хареса най-много. В моя случай - на Норвегия. Дали съм стискал палци на Норвегия вместо за Кристиан Костов? Не. Но се надявах скандинавската песен да е с по-добро класиране. Впрочем, също така мисля, че тази година песента на България беше най-силната. Може би има и по-добра формула за по-адекватен регламент, но сегашният дава възможност за обективност на тези, които искат такава. Сега ще Ви кажа моята най-важна причина \"Евровизия\" да съществува. И тя не е свързана с музиката, с SMS-те или с изкривено чувство за национална гордост. Моята причина е това, което видях в залата в Киев. Видях знамената на почти всички европейски държави, които се преплитаха едно в друго в ритъма на музиката. Видях хора, които пееха и танцуваха заедно, неразбирайки езиците си. За тези няколко часа името на нито една от европейските държави не беше споменато в контекста на война, напрежение, пари и т.н.Това може и да е поредната малка, незначителна водородна връзчица, държаща съществуването на европейската памет. Най-лесно е да я закрием, защото е просто по-лесно нещо да го няма, отколкото да го има. Само че не трябва да забравяме, че именно тези малки връзчици между европейските култури осигуряват мира и обединението ни вече повече от половин век. И тяхното значение е много по-голямо, отколкото очевидно си представяме. А иначе - дистанционното предлага най-бързото спасение от всяко разочарование.", "date": "2017.05.15", "title": " Защо \"Евровизия\" трябва да съществува"}
{"url": "https://m.offnews.bg/news/Obshtestvo_4/Gen-Tonev-e-pochinal-ot-masiven-infarkt_655618.html", "text": "Бившият началник на ВМА Ген. Стоян Тонев е починал от масивен инфаркт. Това сочат резултатите от извършената аутопсия, съобщи началникът на Областната болница в Пазарджик д-р Васил Вълчев, цитиран от \"Фокус\".  Тялото на ген. Тонев беше открито в неделя във вилата на известния медик край Велинград.Аутопсията е извършена от д-р Ангел Фингаров в пазарджишката болница, където беше транспортирано тялото на ген. Стоянов.Аутопсията е показала, че ген. Тонев е имал сърдечни проблеми, заради което е бил с поставени стендове на кръвоносните съдове, водещи към сърцето.„Категорично не са открити след от насилие по тялото на генерал Тонев”, уточни д-р Вълчев.Ген. Тонев беше началник на ВМА в периода 2002 – 2013 г.През декември 2016 г. той беше привлечен като обвиняем от Военноокръжната прокуратура заради сключени неизгодни сделки за 16 млн. лева в болницата.", "date": "2017.05.15", "title": " Ген. Тонев е починал от масивен инфаркт"}
{"url": "https://m.offnews.bg/news/Futbol_18793/Lukas-Podolski-se-podigra-zverski-na-Totnam_655619.html", "text": "Феновете на Тотнъм изживяха емоционална неделя, в която се разделиха завинаги със стария \"Уайт Харт Лейн\". Победата 2:1 над Манчестър Юнайтед не успя да скрие сълзите на феновете, изпълнили стадиона със 118-годишна история.Днес обаче гавра с чувствата им си направи бившият немски национал Лукас Подолски, който изкара три сезона при кръвния враг Арсенал. Сега левичарят рита за Галатасарай и пуска рап парчета в родината си.Той направи колаж от снимки със свой триумф на \"Уайт Харт Лейн\", както и с исторически триумф за \"артилеристите\". Става въпрос за 2004 година, когато непобеденият тим на Венгер победи на стадиона на комшиите от Северен Лондон и си гарантира титлата.На другото фото Подолски празнува победа със свое участие - 1:0 през март, 2014 година. \"Благодаря на \"Уайт Харт Лейн\" за великите спомени\", написа в Туитър световният шампион с Германия.Естествено, отдолу заваляха отговори от привърженици на Тотнъм. Подолски услужливо беше пропуснал, че \"Шпорите\" спечелиха последния мач с Арсенал у дома. Тотнъм победи и в последната среща на този стадион, в която участва германецът.", "date": "2017.05.15", "title": " Лукас Подолски се подигра зверски на Тотнъм"}
{"url": "https://m.offnews.bg/news/Temida_18762/Tcenko-Chokov-ostava-v-aresta_655620.html", "text": "Кметът на Галиче Ценко Чоков остава в ареста, реши Специализираният наказателен съд, който разгледа искането му за промяна на мярката.Обвиненията срещу Чоков са като шеф на организирана престъпна група, за лихварство, отвличане, побой с нанасяне на телесни повреди и палежи. Според съда няма опасност Чоков да се укрие, но може да извърши друго престъпление. Адвокатите на Ценко Чоков поискаха той да бъде пуснат с по-лека мярка. Ключови свидетели неочаквано са променили показанията си. Те вече не сочат за лидер на организирана група Чоков. Друг важен свидетел - Веселин Тушинов е категоричен, че за тези показания са раздавани пари, като офертата към него била 12 000 лева.Адвокатите на Чоков са категорични, че обвиненията срещу кмета на Галиче са заради грижливо създадена манипулация. Те посочват, че именно Тушинов манипулира свидетели. ", "date": "2017.05.15", "title": " Ценко Чоков остава в ареста"}
{"url": "https://m.offnews.bg/news/Obshtestvo_4/Otkriha-uran-i-vav-vodata-na-6-sela-v-Dimitrovgradsko_655621.html", "text": "Завишени нива на алфа активност и уран бяха установени и във водата на шест села в Димитровградско. Това съобщи главният санитарен инспектор д-р Ангел Кунчев на открито заседание в Хасково.Уран е открит в селата Крум, Ябълково, Сталево, Бодрово, Скобелево и Върбица.Водата във Върбица вече беше забранена за пиене. Утре ще бъде издадена заповед, с която да се спре употребата на водата за пиене и в останалите пет села. Здравните власти увериха, че навсякъде, където има регистрирано завишение на стойностите на уран, източниците са изведени от експлоатация. Кметовете на засегнатите общини поискаха да им бъдат отпуснати средства за нови сондажи, както бяха отпуснати за Хасково.", "date": "2017.05.15", "title": " Откриха уран и във водата на 6 села в Димитровградско"}
{"url": "https://m.offnews.bg/news/Futbol_18793/Noviiat-idol-na-Milan-pozira-s-flanelka-na-Levski_655631.html", "text": "Любопитен кадър обикаля социалните мрежи. Новият идол на Милан Джанлуиджи Донарума позира с фланелка на Левски.18-годишният вратар получи специален екип от юношата на \"сините\" Димитър Шейтанов. Фланелката му бе връчена лично от родния талант Владислав Жиков, който е част от школата на \"росонерите\" и няколко пъти тренира с първия отбор.Жиков и Шейтанов са съотборници в националния тим. Синът на бившия вратар на Левски и Славия Георги Шейтанов изпратил тениската с ясната заръка да я връчи на любимеца му Донарума. Диамантът дебютира за Милан през миналия сезон преди да навърши 17 години.Вратарят на Милан вече е любимец на феновете по цял свят. А за подписа му се борят всички европейски грандове.Иначе Влади Жиков е фен на родния ЦСКА. Припомняме, семейството му емигрира от Видин, докато той е почти бебе. Установява се в Неапол, където малкият футболист е забелязан от емисари на миланския гранд. ", "date": "2017.05.15", "title": " Новият идол на Милан позира с фланелка на Левски"}
{"url": "https://m.offnews.bg/news/Obshtestvo_4/Otlichni-uchenitci-izhvarleni-ot-sastezanie-zaradi-razpraviia-mezhdu-d_655613.html", "text": "ПредисториятаОтлично представили се ученици на областния кръг на международното математическо състезание \"Европейско кенгуру 2017\" не са класирани за националния. Сред тях има момчета и момичета, които са получили 100 от максимални 100 точки и които учат в най-силните ни математически училища. Всъщност липсват цели училища, които често излъчват шампиони - Софийската математическа, Варненската математическа гимназия и др.Класирането бе публикувано днес, след което родители на ученици с максимален резултат реагираха публично в социалните медии. Част от тези мнения бяха споделени от блога . Математическият блог  пък публикува списък с близо 30 имена на ученици, които са получили максималните 100 точки, но не са класирани.Причината за станалото не е нелепа грешка при изготвянето на списъка, а съзнателно взето решение, плод на враждата между двама математици. Единият е председателят на националната комисия на \"Европейско кенгуру\" и ръководител на сдружение \"Европейско кенгуру\" проф. Сава Гроздев, а другият е председателят на Съюза на математиците в България акад. Петър Кендеров.И съюзът, и сдружението са съорганизатори на \"Европейско кенгуру\" заедно с Министерството на образованието. Потърсени от OFFNews, МОН писмено се разграничиха от решението:МОН организира провеждането на \"Европейско кенгуру\" за четвъртокласниците, а учениците от останалите класове се явяват при един от другите двама съорганизатори.Състезанието се провежда, резултатите излизат и се чака списъкът с допуснатите до националния кръг. Междувременно, .В списъка с класираните общо 390 ученици няма нито един от явилите се при Съюза на математиците в България. Сред тях са СМГ, 125 СУ, Варненската математическа гимназия.Съюзът на математиците реагира с писмо до министъра на образованието Красимир Вълчев, в което се казва, че \"селекцията на националната комисия представлява явна дискриминация на голям брой ученици от цялата страна и ограничава заслужения им достъп до национално състезание от календарния план на МОН\". От СМБ призовават министъра да разпореди спешна проверка на действията и мотивите на комисията и да вземе необходимите мерки, \"за да бъде възстановена справедливостта и да бъде спазен регламентът на състезанието\".От СМБ са категорични, че \"недопускането на учениците, отговарящи на условията, ще доведе до окончателното дискредитиране на националния кръг и съпроводения с това обществен и медиен отзвук. Редно е при установяване на нарушения на регламента и дискриминативни действия срещу български ученици, членовете на комисията да понесат отговорност за извършената селекция, под която са сложили подписите си\".Текста са подписали акад. Петър Кендеров, председател на УС на СМБ, проф. Николай Николов, зам.-председател на УС на СМБ и проф. Емил Колев, член на УС на СМБ.Днес OFFNews изпрати запитване до МОН и за това как би могъл да се реши казусът. В отговор от министерството се ангажираха да посредничат за решаването на спора:\"Ръководството на МОН е поканило двете страни по казуса – проф. Сава Гроздев от Сдружение „Европейско кенгуру“ и акад. Петър Кендеров от Съюза на математиците в България - на среща. Очакваме на нея двамата да изгладят различията си и да уверят екипа, че ще бъдат взети необходимите мерки да няма нито един ощетен участник в състезанието. Тази среща трябва да се състои утре следобяд\", пише в отговора на МОН.", "date": "2017.05.15", "title": " Отлични ученици изхвърлени от състезание заради разправия между двама математици"}
{"url": "https://m.offnews.bg/news/Futbol_18793/Velik-Botev-sravni-sas-zemiata-darzhavniia-Beroe_655630.html", "text": "Феновете на Ботев Пловдив могат да бъдат горди със своя отбор този сезон. Въпреки ограничените финанси, а понякога и липса на такива, момчетата на Николай Киров - Белия са герои, не само защото играят финал за купата срещу Лудогорец.В първи плейоф по път към Европа Ботев разби 3:0 Берое, големият съперник в битката за Тракия. Има реванш в Стара Загора, но отборът на държавните ТЕЦ е толкова слаб,  че ще е чудо да направи нещо сериозно.Резултатът бе открит от домакините в 13-ата минута. Тодор Неделев намери по отличен начин Омар Косоко с дълъг пас. Нападателят финтира Веселин Пенев и технично прехвърли Душан Перниш.В самия край на първата част Цветомир Панов нахлу в наказателното поле, където намери Фернандо Виана. Бразилецът успя да отклони с гърди топката във вратата.В 81-ата минута пък Ботев стигна до ново попадение. Лъчезар Балтанов стигна до една дълга топка в наказателното поле и я върна към резервата Антонио Вутов, който бе оставен непокрит и я прати в мрежата.Така Ботев спокойно очаква  реванша, а после и плейоф с победителя от двойката Верея - Пирин. Новият победител ще срещне в битказа Европа последния тим от първата шестица, добил това право.Трагедията в Берое е огромна, феновете в Стара Загора вече питат струва ли си за този отбор да се харчат държавни пари. Те си искат автентични беройци, не напомпани с пари \"отгоре\" измислени чуждестранни и български звезди.", "date": "2017.05.15", "title": " Велик Ботев сравни със земята държавния Берое"}
{"url": "https://m.offnews.bg/news/Sviat-_12/Novata-Mis-SASht-otnese-kritiki-zaradi-pozitciia-za-zdraveopazvaneto_655625.html", "text": "25-годишната Кара Маккълоу стана Мис САЩ. Маккълоу е родена в Неапол, Италия и е живяла в щата Вирджиния. Тя обаче се яви на конкурса като представителка на Вашингтон, окръг Колумбия. Кара Маккълоу ще представи САЩ и в конкурса Мис Вселена.25-годишната Маккълоу работи в Комисията за ядрено регулиране. Победителката в конкурса предизвика сериозни дискусии в социалните мрежи. Този път обаче не нейната външност стана предмет на обсъждането, а позицията ѝ по отношение на политиката за здравото осигуряване. В отговор на въпрос по време на конкурса МакКала обяви, че здравните грижи са привилегия, а не право. Изявлението ѝ дойде в момент, в който американският президент Доналд Тръмп е на път най-после да премахне здравната реформа на Барак Обама, по-известна като \"Обамакеър\". Тръмп се опитва да направи промяната от началото на управлението си, като това е третият му опит. Ако реформата \"Обамакеър\" бъде премахната, около 15% от американците ще останат здравно неосигурени. ", "date": "2017.05.15", "title": " Новата Мис САЩ отнесе критики заради позиция за здравеопазването"}
{"url": "https://m.offnews.bg/news/Sviat-_12/Merkel-se-saglasi-s-Makron-za-reforma-na-evrozonata_655629.html", "text": "Канцлерката на Германия Ангела Меркел и президентът на Франция Еманюел Макрон изразиха готовност за евентуална промяна на европейските договори, по-специално за реформа на функционирането на еврозоната, предаде Франс прес, цитирана от БТА.\"От германска гледна точка е възможно да се променят договорите, ако има смисъл\", заяви Меркел в Берлин след срещата с Макрон, който от своя страна подчерта, че идеята за промяна на договорите на ЕС \"повече няма да е табу\" за Франция.Френският президент обеща да извърши съществени икономически и социални реформи в страната си и заяви, че те са важни и за Европа, за да може тя да се развива, предаде ДПА.Макрон заяви, че Франция не е успяла да реши своя проблем с масовата безработица през последните 30 години, като обеща новото правителство да се посвети на решаването му.Франция и Германия са достигнали исторически момент заради засилването на популизма и това налага двете страни да работят по-тясно заедно, каза той.\"Има няколко области, в които можем да сътрудничим в краткосрочен план. Обща политика на даване на убежище, работата в друга страна от ЕС и двустранната търговия. Всичко това ще се отрази на гражданите ни. Трябва ни повече прагматизъм, по-малко бюрокрация и Европа, която да защитава гражданите ни\", заяви френският президент.Макрон и Меркел се договориха да изработят средносрочна пътна карта за задълбочаване на интеграцията в ЕС и укрепване на еврозоната срещу кризи.\"Германия ще благоденства в дългосрочен план, само ако Европа благоденства, а Европа ще благоденства, само ако има силна Франция\", заяви Меркел. Тя добави, че правителствата на Франция и Германия ще имат общо заседание през юли, след парламентарните избори във Франция.Меркел заяви, че с Макрон са обсъдили европейската система за предоставяне на убежище, търговските отношения и други въпроси, предаде Асошиейтед прес.\"Всеки от нас представлява интересите на своята страна, но интересите на Германия по естествен начин са тясно свързани с интересите на Франция\", посочи Меркел и призова за нова динамика в германско-френските отношения.Меркел заяви, че европейските страни не трябва да мислят, че ЕС не трябва никога да прави промени в договорите си. \"Такъв Европейски съюз би бил уязвим от всяка посока на света\", каза тя.Германският канцлер заяви, че средносрочната перспектива за развитие на ЕС \"ще съдържа проекти, които няма да възникнат за една нощ, но у нас има общото убеждение, че сега трябва да се занимаваме не само с напускането на Великобритания, а преди всичко да помислим как да укрепим останалия Европейски съюз и еврозоната\". ", "date": "2017.05.15", "title": " Меркел се съгласи с Макрон за реформа на еврозоната"}
{"url": "https://m.offnews.bg/news/Tenis_18788/Chernata-kotka-Del-Potro-pak-mina-pat-na-Grigor-Dimitrov_655633.html", "text": "Григор Димитров отпадна на старта на „Мастърс 1000” турнира в Рим. Най-добрият български тенисист беше победен от Хуан Мартин дел Потро и напусна надпреварата с 6:3, 2:6, 3:6 след малко повече от два часа игра.Гришо взе с 6:3 първия сет на мача си и изглеждаше, че ще прекъсне черната серия срещу този съперник. Хасковлията имаше само един спечелен сет от четири мача срещу шампиона на US Open за 2009 година.Днес двамата за първи път мереха силите си на клей. Уви, по познатата схема от Мадрид настъпи срив в иначе качествения тенис на Димитров и опитният Дел Потро стигна до лесен обрат. Във втори кръг го чака среща с Кайл Едмънд (Великобритания), който надигра с 6:3, 6:4 Жоао Соуса (Португалия). Но това вече не ни засяга.Григор явно не е възстановен психически след уникалната драма срещу Доминик Тийм в Мадрид. Той пропусна 5 мачбола и уникален шанс да стигне финал. Това направи Тийм, който загуби от Рафа Надал в спора за титлата. ", "date": "2017.05.15", "title": " \"Черната котка\" Дел Потро пак мина път на Григор Димитров"}
