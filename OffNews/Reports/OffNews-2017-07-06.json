{"url": "https://m.offnews.bg/news/Sviat-_12/Izkliuchitelno-riadak-bled-tigar-be-zasnet-v-IUzhna-Indiia_659921.html", "text": "Изключително рядко явление в природата - т. нар. \"блед\" тигър, бе видян от фотографа Ниланян Рей в Южна Индия.Цветовете на тигъра са светло сиви, което много го различава от останалите от вида му. За него природозащитниците твърдят, че е може би един от най-красивите екземпляри.\"Това е най-светлият тигър, който някога съм виждала или за който съм чела\", казва Белинда Райт, основателка на Дружеството за защита на дивата природа в Индия.Животното е забелязано миналата седмица в биосферния резерват \"Нилгири\" в щата Тамил Наду.За бледите тигри, различни от белите тигри, се смята, че притежават генетична мутация, която води до това, което биолозите наричат ​​цветен морфизъм. Той се среща на места с много видове, където има богато генетично разнообразие.Парвиш Панджа, ветеринар, каза, че раждането на тигър с толкова светла козина е \"генетичен шанс\". Той изключи възможността тигърът да е албинос, като се позова на липсата на розов цвят около очите му.Райт от своя страна заяви, че е виждала подобен тигър през 80-те години в Раджастан, но е бил с далеч по-тъмна козина от този. Последният бял тигър в дивата природа е застрелян през 1958 г. и въпреки че някои все още живеят в обществени и частни зоологически градини, много от тях страдат от тежки здравословни проблеми заради липсата на генетично смесване. Райт каза, че липсата на бели тигри в дивата природа означава, че \"бледият\" тигър в Тамил Наду е една от най-красивите диви котки, които учените познават. \"От време на време се срещат и по-светли тигри, но те не са нищо в сравнение с този\", каза тя.\"Има и някои \"бледи\" тигри в плен, особено в САЩ, но това са \"коктейл\" тигри, създадени контролирано с гени от бял тигър\", добави Райт.", "date": "2017.07.06", "title": " Изключително рядък \"блед\" тигър бе заснет в Южна Индия"}
{"url": "https://m.offnews.bg/news/Bojni_18771/Zastreliaha-MMA-boetc-v-doma-mu-vav-Florida_659923.html", "text": "Боец от ММА беше застрелян в дома му във Флорида, съобщи полицията. Аарън Рейджмън е починал, след като неизвестни нахлули  и произвели изстрели след свада. Трагедията се разиграла в прочутия град Бока Рейтън.Спортистът умрял от раните на място. Нападателят или нападателите са избягали веднага с кола. Групата нахлула в дома на Аарън по неизвестни причини. Настъпила схватка, в която съперниците на ММА боеца извадили пистолет.\"Той беше най-кроткото момче на света. Нямам думи\", сподели ММА промоутърът Дейв Залевски, \"Всеки, с когото говоря, отказва да повярва\".Комшийката Лусиана Силва съобщи, че малко преди стрелбата Аарън говорил с децата й на двора. Той им пожелал честит Ден на независимостта. Тя също го описва като добро момче и съсед.Рейджмън, ортодоксален евреин, е под номер 26 в ранглистата на Флорида. Има 2 победи от 2 мача на професионалния ринг. Преди това записва 8 победи и 1 загуби при аматьорите. Като дълбоко религиозен дори излиза с традиционни еврейски облекла на ринга.", "date": "2017.07.06", "title": " Застреляха ММА боец в дома му във Флорида"}
{"url": "https://m.offnews.bg/news/DW_18800/3-godini-zatvor-za-agresora-ot-berlinskoto-metro_659922.html", "text": "Светослав С., ритнал жена в берлинското метро, бе осъден на почти три години затвор. Преди да бъде произнесена присъдата, съдебният психиатър обяви, че българинът следва да бъде разглеждан като умствено изостанал.Българският гражданин Светослав С., който през октомври 2016 ритна брутално жена по стълбите на берлинското метро, бе осъден на две години и единадесет месеца затвор.Малко преди произнасянето на присъдата прокуратурата изиска три години и девет месеца затвор.На днешния, четвърти ден от процеса срещу Светослав С. станаха известни и детайли от съдебната психиатрична експертиза.Според психиатъра, извършил прегледите, подсъдимият страда от психично разстройство.По време на разговорите Светослав С. се държал мило, почти раболепно, плакал много и изпитвал голяма вина. Той бил подложен и на тест за интелигентност, в резултат от който станало ясно, че неговият коефициент на интелигентност е едва 67.В тази връзка няколко германски медии уточняват, че хората с ниво на интелигентност под 70 страдат от умствена изостаналост.Същото твърди и самият психиатър, провел прегледите: по неговите думи, човек с такъв коефициент на интелигентност следва да бъде разглеждан като умствено изостанал.В експертизата се казва още, че през 2008 г. Светослав С. е претърпял катастрофа в Полша, при която получил тежки наранявания на главата.Поради предизвиканите тогава мозъчни травми той и до днес не бил в състояние да контролира емоциите си.От прегледа станало също ясно, че е употребявал хашиш още на 13-годишна възраст, а на 14 - и кокаин.", "date": "2017.07.06", "title": " 3 години затвор за агресора от берлинското метро"}
{"url": "https://m.offnews.bg/news/Temida_18762/Shvedat-kojto-ritna-kamerierka-v-Slanchev-briag-ostava-v-aresta_659924.html", "text": "53-годишният швед Ралф Сунберг, който ритна в лицето камериерка в Слънчев бряг, остава в ареста.Това реши днес Районният съд в Несебър. Днес бе гледана мярката за неотклонение \"задържане под стража\" на Сунберг.Според магистратите има реална опасност шведът да се укрие от българското правосъдие.Неговият адвокат Никола Атанасов определи пред БНР решението като дискриминационно, тъй като Сунберг имал адрес в България, а съдът не е взел предвид този факт.", "date": "2017.07.06", "title": " Шведът, който ритна камериерка в Слънчев бряг, остава в ареста"}
{"url": "https://m.offnews.bg/news/Koloezdene_18819/Marsel-Kitel-vze-vtori-etap-ot-Tur-dio-Frans_659925.html", "text": "Марсел Кител потвърди блестящата си форма на Тура. Асът на Quick-Step Floors спечели етап номер 6 след невероятен финал. Той буквално отвя в Троа други великолепни спринтьори Арно Демар (FDJ) и Андре Грайпел  (Lotto Soudal). В пълен хаос на финална Кител преодоля изоставане от другите двама в тройката, като в последните 50 метра не само стопи преднината им, но и победи с едно колело разлика.Лидерът Крис Фрум въртя спокойно с основната група, така че размествания в генералното класиране няма. Той води с 12 секунди на съотборника си от SKY - Герант Томас. Трети на още 2 секунди остава Фабио Ару от Астана.Другата интрига в етапа я създадоха Периг Кеменьор (Direct Energie), Вегард Лаенген (UAE-Team Emirates) и Фредерик Бакeр (Wanty-Groupe Gobert). Тримата се откъснаха още на първия километър, никой не ги подгони. Така успя да навърти 4 минути преднина.  Колоната атакува накрая и погълна бегълците 4 километра преди края.Спринтьорите ще имат отлични шансове и в утрешния етап от 213 километра до Нюит-Сент-Жорж.Точно в края на етапа днес организаторите на Тура получиха и съобщение от Спортния съд в Лозана. Той отряза молбата на Петер Саган да бъде върнат в състезанието след дисквалификацията на съдиите.", "date": "2017.07.06", "title": " Марсел Кител взе втори етап от \"Тур дьо Франс\""}
{"url": "https://m.offnews.bg/news/Kultura_33/Grandiozno-100-grupi-i-izpalniteli-se-sabirat-za-shestchasov-rok-kont_659917.html", "text": "На 22 септември София ще бъде разтресена от шестчасов рок концерт, в който участие ще вземат над 100 групи и изпълнители.От 17 часа на Национален стадион \"Васил Левски\" ще се проведе благотворителният концерт \"Rockin 100\", който ще подкрепи организацията  - организация, кояго оказва различна от обичайните практики подкрепа на майки, изпаднали в неравностойно социално положение и затруднени да отглеждат децата си.На концертът ще чуем едни от най-големите класики в рока.На сцената на стадиона ще излязат оркестъра на БНР, Джо Лин Търнър, Д2, Стенли, група \"Епизод\", Силвия и Теди Кацарови, Стари Муцуни, Иван Шопов, група \"Хоризонт\", Светльо и \"The Legeds\" и още много, много други, които ще изпълнят легендарни парчета на Меtallica, Linkin Park, Toto, AC/DC, Scorpions, Black Sabbath, Nirvana, Bon Jovi, Iron Maiden, Uriah Heep, Manowar, Боб Дилън и други, предаде \"\".Сцената ще бъде на целия терен на стадиона, а всеки от изпълнителите ще нарисува детско лице на огромно платно, което ще се превърне в едно от най-големите поп-арт творения у нас. Билетите на цена от 52, 50 лв. до 120 лв. ще откриете на сайта на", "date": "2017.07.06", "title": " Грандиозно: 100 групи и изпълнители се събират за шестчасов рок концерт на стадион \"Васил Левски\""}
{"url": "https://m.offnews.bg/news/Futbol_18793/Manchestar-IUnajted-plati-75-miliona-paunda-za-Romelu-Lukaku_659920.html", "text": "Манчестър Юнайтед се съгласи да плати 75 милиона паунда за голмайстора на Евертън - Ромелу Лукаку. Нямаше да ви занимаваме с подобни новини, които излизат през час, но тази беше публикувана от BBC. Там не си позволяват спекулации.24-годишният белгиец вкара 25 гола за първенство миналия сезон. Смяташе се, че той отива в Челси, а Алваро Мората от Реал ще подсили Юнайтед. Но Жозе Моуриньо е настоял новият нападател да се казва Лукаку и да бъде подсигурен преди старта на турнето в Америка.Интересно е, че белгиецът пристигна от Андерлехт в Челси преди 6 години. Преди 3 обаче точно Специалния го продаде на Евертън за 28 милиона паунда.Лукаку е клиент на хиената Мино Райола, който се грижи за интересите на Пол Погба, Златан Ибрахимович и Хенрик Мхитарян. Общото между тях е, че миналото лято пристигнаха на \"Олд Трафорд\".Голаджията имаше оферта да подпише нов контракт с Евертън при подобрени условия. Той обаче отсече, че иска да се развива на по-добро ниво. Е, срещу 75 милиона паунда \"карамелите\" ще преглътнат раздялата.- с двата си гола срещу Хъл Сити през март той става първият футболист на Евертън след Гари Линекер през сезон 1985-86, който стига 20 гола за първенство.- той е едва 4-ият футболист с 80 гола в Премиършип преди да навърши 24 години. Другите са Майкъл Оуен, Роби Фаулър, Уейн Рууни.- абсолютен рекордьор за Евертън в ерата на Висшата лига с 68 попадения.- Лукаку е един от тримата футболисти, вкарали поне 10 пъти в последните 5 сезона. Другите са Жиру и Агуеро.£89 милиона- Пол Погба. Ювентус в Ман Юнайтед, 2016£86 милиона - Гарет Бейл. Тотнъм в Реал М, 2013£80 милиона - Кристиано Роналдо. Ман Юнайтед в Реал М, 2009£75.3 милиона - Гонсало Игуаин. Наполи в Ювентус, 2016£75 милиона - Луис Суарес. Ливърпул в Барселона, 2014£50 милиона - Фернандо Торес. Ливърпул в Челси, 2011£47.5 милиона - Джон Стоунс. Евертън в Ман Сити, 2016£44 милиона - Рахим Стърлинг. Ливърпул в Ман Сити, 2015£37.1 милиона - Хуан Мата. Челси в Ман Юнайтед, 2014£35m - Анди Каръл - Нюкасъл в Ливърпул, 2011", "date": "2017.07.06", "title": " Манчестър Юнайтед плати 75 милиона паунда за Ромелу Лукаку"}
{"url": "https://m.offnews.bg/news/Drugi_18773/Parviiat-avtograf-na-Vezenkov-i-salzite-na-edin-trenior_659927.html", "text": "\"Аз, Александър Везенков, днес - 14 април 2006 година, давам първият си автограф на моя треньор Адонис Христу с обещанието, че един ден ще стана суперзвезда от световна величина.\"Детски почерк със син химикал върху намачкано парче хартия. Спомен за цял живот. Поличба. Предсказание. Знак на съдбата. Парче хартия, което един треньор пази като очите си вече 11 години и 2 месеца.Никозия. Баскетболната зала на Апоел се пръска по шевовете от деца. Край на тренировката. Едно момче току що е играло много, много добре и един треньор търси начин да го окуражи. Да му вдъхне смелостта, която все остава в сянката на вродената му скромност. Да го накара да измъкне изпод фланелката си крилата, които упорито крие. Да ги разпери веднъж завинаги. И да полети.Тогава Адонис Христу е на 29 години, млад и прохождащ в професията, но амбициозен наставник от детската баскетболна академия на Апоел Никозия. В отбора му за момчета до 11-годишна възраст изпъква 10-годишния Александър Везенков - малчуган с вечно търсещи, жадни сини очи, скандинавено руса коса и неизчерпаема енергия.Александър, който е роден в Никозия, попада при Адонис едва 9-годишен и двамата работят заедно до заминаването му в Арис Солун през 2009 г. Адонис завежда Саша и на първия му международен камп - в Словения, организиран от легендата Юре Здовц - световен и два пъти европейски шампион с бивша Югославия, шампион в Евролигата с френския Лимож. Впоследствие му гостува в Солун и изпитва гордост, гледайки на живо как някогашния хлапак от \"Апоел\" крачи уверено към баскетболния Олимп.Днес, Адонис е на 40, през ръцете му са минали и продължават да минават стотици деца, влюбени в играта под двата коша, които той възпитава, тренира и води по кампове и турнири из цяла Европа. Деца, които продължават да го боготворят, дори когато отдавна са излезли от залата му.Днес Александър Везенков е почти на 22, преди броени дни стана първият българин, изтеглен в драфта на НБА (избран под №57 от Бруклин Нетс) - събитие, което с нищо не наруши тренировъчния му режим на командос отвъд океана.Везенков продължава да работи здраво върху физическата си форма в Орландо при гуруто на десетки НБА звезди Джеф Игуеар, а от нощта на драфта насам Адонис не спира да плаче. От гордост, от умиление, от бушуващи в душата му чувства и от връхлитащи го един през друг спомени за русия хлапак., пише първият треньор на Саша Везенков във \"Фейсбук\" и публикува намачканото листче безценна хартия с автографа. Дори го прави своя профилна снимка във \"Фейсбук\".Трогателната история излиза светкавично на първа страница на вестник \"Политика\" в Никозия и бързо обикаля кипърските, а и гръцките медии, които от 23 юни насам, не спират да се радват на избирането на крилото на \"Барселона\" в драфта.Също като нас. Или почти.Всяко дете на този свят заслужава да срещне в залата своя Адонис, който да го погледне в очите, да му подаде намачкан лист хартия и химикал. И да му каже: ПИШИ...Адонис просто ни показа пътя. А ние ви разказахме историята зад ИСТОРИЯТА.", "date": "2017.07.06", "title": " Първият автограф на Везенков и сълзите на един треньор"}
{"url": "https://m.offnews.bg/news/Sviat-_12/Rusiia-blokira-v-OON-amerikanskite-sanktcii-sreshtu-Severna-Koreia_659929.html", "text": "Русия блокира днес в ООН американска проектодекларация, призоваваща за \"значителни мерки\" срещу Северна Корея, която във вторник изстреля за пръв път междуконтинентална балистична ракета.САЩ поискаха нови санкции срещу режима в Пхенян и разпространиха проектодекларация с предложение да бъде приета от 15-те държави членки на Съвета за сигурност на ООН.Русия обаче отказва да подкрепи текста с мотива, че не е установила дали действително става дума за междуконтинентална ракета, съобщи дипломат от съвета пред АФП.Текстът осъжда остро ракетното изпитание и подготвя почвата за проекторезолюция за налагане на по-тежки санкции на Северна Корея.Но според заместник-постоянния представител на Русия в ООН Владимир Сафронков нови санкции \"няма да решат проблема\".\"Опитите за икономическо задушаване на Северна Корея също са неприемливи, защото милиони севернокорейци имат нужда от хуманитарна помощ\", добави той.\"Изстрелването от Северна Корея на междуконтинентална балистична ракета е явна и недвусмислена военна ескалация\", каза вчера на извънредно заседание на Съвета за сигурност, посветено на темата, постоянният представител на САЩ в ООН Ники Хейли.Тя предупреди, че Съединените щати ще предприемат всички подходящи мерки, за да спрат севернокорейската ядрена и ракетна програма, като дори ще използват сила, ако се наложи.", "date": "2017.07.06", "title": " Русия блокира в ООН американските санкции срещу Северна Корея"}
{"url": "https://m.offnews.bg/news/Futbol_18793/Siurpriziraha-TcSKA-Sofiia-v-Triavna_659899.html", "text": "ЦСКА-София беше изненадан приятно от голяма група фенове в Трявна. Повече от 70 привърженици от фен клуба на \"червените\" в града посетиха хотела на отбора и създадоха невероятна атмосфера.Всички футболисти, треньорският щаб, спортният директор Пламен Марков и главният мениджър на ЦСКА-София Стойчо Стоилов си направиха снимки с феновете и раздадоха автографи.След тренировката тази сутрин \"червените\" ще отпътуват за София. Утре (7 юли) от 20:00 часа на стадион \"Българска армия\" играчите на Стамен Белчев посрещат Берое в последна контрола по време на лятната подготовка.Малко преди старта на двубоя ще бъде и официалното представяне на състава за новия сезон.Ръководството на \"червените\" работи усилено по привличането на нов защитник. Идеята на шефове на тима е въпросният футболист да бъде уреден до представянето на отбора.Ако всичко мине по план, това ще е последното ново попълнение на ЦСКА и с неговото привличане се слага край на селекцията през лютото на 2017-та година. Както е известно, много играчи отказаха на клуба заради пропуснатия сезон в Европа.Трима са новите в ЦСКА до момента - един вратар и двама полузащитници. Имената им са Черниаукас, Тиаго Родригес и Енрике Рафаел.", "date": "2017.07.06", "title": " Сюрпризираха ЦСКА-София в Трявна"}
{"url": "https://m.offnews.bg/news/Analizi_289/Ruskata-agentura-stoi-zad-antimakedonskite-izkazvaniia-v-Balgariia_659928.html", "text": "Не е никак странно, че Москва и Белград активираха до максимум своите пети колони в София и в Скопие в навечерието на 2 август – датата на договореното от премиерите Борисов и Заев съвместно честване на Илинден и планираното подписване на договор за добросъседство между двете страни.Изолацията на Македония от нейните съседи е основна регионална политическа цел на Белград с цел да не се допусне интеграция на Скопие в НАТО и ЕС преди приемането на Сърбия за член на ЕС (Белград засега отказва членство в НАТО). В продължение на четвърт век поддържането на изолацията на Скопие бе лесно предвид няколко обстоятелства. Първо, твърдият бойкот на Атина за признаване на македонската държавност поради проблема с името на републиката и – в по-широк план – поради спора за античното културно наследство, който Скопие при управлението на Груевски доведе до ключов проблем на македонската идентичност. Бойкотът на името и оттам – на членството на Македония в НАТО и ЕС не пречат на Атина да поддържа максимално активни икономически отношения със Скопие и да контролира лъвски дялове от стопанството на малката република. Но този бойкот поддържа македонската уязвимост в регионален и международен план, което е в интерес на стария тандем Атина – Белград.На второ място, регионалната и международна изолация на Скопие се обезпечава от външно спокойните, но вътрешно напрегнати отношения на Македония с двете съседни албански държави, които всячески подкрепят ескалацията на етническите претенции на албанската общност в северозападна Македония и предизвикват различни по сила и характер кризисни процеси в крехката македонска държавност. Кризата от 2001 г., която доведе до Охридския договор и практическата кантонизация на Македония, бе предизвикана от метежа на местното – македонско крило на Армията за освобождение на Косово: военна структура с претенции за националноосвободително движение, но функционираща като криминално-мафиотска мрежа.Всяко разклащане на политическото статукво в Скопие се използва от албанския фактор в Тирана и Прищина за по-нататъшно автономизиране в посока откъсване на албанците в Македония. Последният прецедент на подобна открита арогантност бе лансирането от албанския премиер Еди Рама на т.нар. „Тиранска платформа“ на македонските албански партии за нарастваща албанска хегемония върху македонската държава. С това свое поведение албанският фактор на Балканите пряко подпомага стратегията на Белград – и както ще видим, на Москва – за криза и изолация на Македония на Балканите.Трето, хроничната нестабилност и изолация на Скопие се поддържат от хегемонното присъствие на сръбските разузнавателни, политически и стопански фактори на територията на самата република Македония. Сръбската популярна култура притежава хегемония в македонския публичен живот, а поредица от македонски политици – включително досегашния премиер Груевски – имат дълга лична история на служба в полза на Белград. Всички тези инструменти на влияние върху вътрешнополитическия живот на Македония съхраняват нейния прото-колониален статут по отношение на Сърбия. Един от ключовите инструменти на сръбската политика в Македония е системната и непрекъсната анти-българска кампания, която се води от медии, академици, политици и още дълъг списък хранени хора на УДБА.Тук е време да споменем четвъртото обстоятелство за системната изолация на Македония в контекста на балканския регион. Комбинацията между плиткоумен „национализъм“ и успешна агентурна дейност на руската пета колона в България поддържа буен огъня на враждебността към „сърбоманите и македонистите“ оттакък Гюешево. Липсата на опитен и интелигентен български национален елит доведе до дългосрочното пропиляване на множество възможности за необратимо сближаване и стабилизиране на отношенията между София и Скопие.Ако някой полуидиот в Скопие рече, че Самуил, Братя Миладинови и Гоце Делчев са македонци, поне трима малоумници в София се считат за длъжни да го наругаят и да потвърдят очевидното – че въпросните исторически фигури са българи. Много често е важно не толкова какво казваш, а как го казваш. Тези престрелки на мутри с интелектуални претенции от двете страни на границата на практика дават достатъчно храна на пропагандни източници – в Атина, Белград и самата Македония – които съществуват, за да поддържат мита за българската опасност спрямо Македония. Днес към дежурните по македонска тема в София се присъединиха и мощни подкрепления – цялата агентура на руската пета колона в България.Русия в продължение на доста време пазеше предпазлива дистанция спрямо регионалния ребус около Македония. Днес Кремъл смени доста рязко своите позиции. Като започнем от азбуката, дошла от „македонските земи“, като минем през пряката подкрепа за властта на клана Груевски и като стигнем до изявленията в българския парламент за това, че Македония е българо-сръбски проблем и никакъв договор между София и Скопие не бива да се подписва.Защо Путин изкара цялата артилерия? Просто защото Македония е ключов шанс на Москва да дестабилизира Балканите и да осуети развитието на евро-атлантическата интеграция на региона. Кремъл разчиташе на Черна гора, известна с ентусиазираното си русофилство от 19 век насам. Но Подгорица обърна гръб на Москва и влезе в НАТО – може би защото през последните 15 години черногорците видяха за пръв път на живо доста руснаци – което повлия смущаващо на русофилството им… Ако Македония реши проблема с името и влезе в НАТО – подобно на своите съседи – единствената надежда на Путин остава република Сръбска в БиХ. Самата Сърбия вече заяви чрез своя премиер, че евроинтеграцията има приоритет пред връзките с Русия.През следващите дни и седмици ще наблюдаваме все по-пряката и очевидна връзка между анти-македонски изказвания в София и руските пари и пропагандни мрежи, функциониращи с нарастваща упоритост в България. Играта, както се казва, е ва банк. Същото ще се случва и в Скопие – антибългаризмът ще стигне до кресчендо и руско-удбашките кръгове ще се постараят силно за това.На България е необходима стратегия на перспектива и разум в подобряването на отношенията с Македония. Преди всичко, ние нямаме драматичен залог за да бързаме в тези отношения. Необходимо ни е да осигурим спокойна среда за двустранно сътрудничество – първоначално в „негорещи“ направления – железница, магистрала, стопанско сътрудничество, инвестиции. Политиката на идентичност може да почака и да бъде придвижвана с разум, спокойствие и яснота по един основен въпрос – Македония е друга държава, която носи отговорността за своето поведение и идентичност, но нашата история няма кой да я вземе. Тя вече се е случила. Това не означава, че трябва да премълчаваме безобразия, случващи се в Скопие. Но трябва да ги посрещаме спокойно – със самочувствието на нация, която има време да разреши своите наследени проблеми, ако бъде успешна в основните посоки на своето развитие. Най-малкото – да не позволяваме на кремълските хибридчици да ни водят за носа и да режисират поредна балканска свада с великодържавни задни мисли. Македония вече не бива да бъде емоция за нас, българите. Македония е част от нашето разумно и прагматично построено бъдеще в региона на Балканите.", "date": "2017.07.06", "title": " Руската агентура стои зад антимакедонските изказвания в България"}
{"url": "https://m.offnews.bg/news/Politika_8/Bezlihveni-krediti-i-stipendii-sa-chast-ot-strategiiata-za-borba-s-dem_659897.html", "text": "Монтана, Видин, Лом.„Ще насърчим раждаемостта, като осигурим жилища на почти безлихвени кредити за младите семейства. Искаме да привлечем българите с българско самосъзнание в Македония, Молдова, Украйна, бившите съветски републики обратно в държавата. Те са не малък резерв за възстановяване на ръста на населението. Ще ангажираме студентите с помощи и стипендии. Срещу тях те ще имат задължението да останат в България, да работят и да предават своите знания и опит. Същото важи и за студентите в чужбина. Държавата може да си позволи тези стипендии“. Това заяви вицепремиерът Валери Симеонов по време на кръгла маса на тема „Демографски процеси и тенденции в България“.Симеонов наблегна и върху наболелия проблем със застаряването на населението. Той заяви, че трябва да се работи в насока профилактика на здравето много повече отколкото към вече констатирани болести. По думите му трябва да се осигури естествено продължаване на живота на възрастните, а не изолирането им от икономиката ни.На въпроса кога ще започнат да се прилагат тези мерки, вицепремиерът обясни, че в момента има научно обсъждане и определяне на тенденциите и целите. Въпреки че през 2012-та година е създадена национална стратегия, тя не е дала добри резултати и по нея ще се нанесат корекции. Екип на БАН е натоварен с важната разработка, която ще бъде готова до края на 2017 г., но Симеонов каза, че няма да се чака толкова и мерки ще се вземат и по-рано.По думите на заместник-министъра на труда и социалната политика Султанка Петрова досега демографската политика се е прескачала.„Само националната стратегия няма да реши проблема. Ние ще работим върху регионалната такава, защото всеки един регион си има специфика. Хората са различни и всеки има своите проблеми, етнически и религиозни ­специфики. Трябва да се отиде на място и да се види как да се помогне на хората. Трябва да се създаде връзка между образованието и бизнеса и да се намери начин да се помага на младите в тяхната реализация\", заяви Петрова.„Приоритет са  Искаме да върнем младите хора там. Да им осигурим възможност да създадат семейство и деца. Трябва във всяка една община да има по поне двама обучени специалисти, които да помагат на младите да се ориентират и развиват. Мерките са комплекси. Не само ние трябва да се обвържем с тази стратегия. Тук отношение има всяко едно министерство“, добави заместник-министърът.", "date": "2017.07.06", "title": " Безлихвени кредити и стипендии са част от стратегията за борба с демографската криза"}
{"url": "https://m.offnews.bg/news/Ikonomika_59/KZK-obvini-v-zloupotreba-s-monopol-ChEZ-EVN-i-Energo-Pro_659876.html", "text": "Комисията за защита на конкуренцията обвини в злоупотреба с господстващо положение разпределителните и снабдителните предприятия от икономическите групи ЕВН, ЧЕЗ и Енерго-Про.Антимонополното ведомство е установило, че предприятията във всяка от икономическите групи прилагат обща стратегия и практики, с които дискриминират независимите търговци извън съответните групи и ограничават търговията с електрическа енергия по свободно договорени цени.Според твърденията на КЗК ЕВН, ЧЕЗ и Енерго-Про обменят в рамките на групите си съществена информация за клиенти, които преминават от доставка по регулирани към доставка по свободно договорени цени и забавят издаването на необходимите документи, дружествата възпрепятстват процеса на първоначална смяна на крайния снабдител с доставчик по свободно договорени цени.На трите дружества е определен 30-дневен срок за запознаване с материалите по преписката и представяне на писмени възражения по предявените твърдения, обясниха от КЗК.", "date": "2017.07.06", "title": " КЗК обвини в злоупотреба с монопол ЧЕЗ, ЕВН и Енерго-Про"}
{"url": "https://m.offnews.bg/news/Tenis_18788/Grigor-Dimitrov-izliza-za-pobeda-na-istoricheska-data_659877.html", "text": "Григор Димитров излиза днес на \"Уимбълдън\" на историческа за него и българския тенис дата. На шести юли през 2008 г. малкият хасковлия спечели титлата от този турнир при юношите. И стана първият и единствен засега българин с трофей от Големия шлем.Тогава 17–годишният Гришо победи на финала финландеца Хенри Континен след 7:5, 6:3. Девет години след големия си успех Григор излиза срещу Маркос Багдатис във втори кръг от надпреварата при мъжете. Мачът е първи на корт №2 и ще стартира в 13,30 часа.26-годишният българин и 32-годишният кипърец се познават отлично, като до момента са се срещали 8 пъти на корта. Българинът води убедително със 7:1 победи, но единствената му загуба е именно на тревните кортове на Уимбълдън през 2012, когато при 7:5, 4:1 за Багдатис Гришо се отказа.Ако спечели, а ние нямаме съмнения, Гришо за четвърти пореден сезон ще достигне до III кръг в турнира. През 2014-а той игра полуфинал, където беше спрян от бъдещия шампион Новак Джокович. Последните две години Григор отпада в III кръг съответно от Ришар Гаске и Стийв Джонсън.Победителят от двубоя Димитров – Багдатис ще срещне в III кръг спечелилия дуела Джон Иснър (САЩ, №23) – Дуди Села (Израел).", "date": "2017.07.06", "title": " Григор Димитров излиза за победа на историческа дата"}
{"url": "https://m.offnews.bg/news/Obshtestvo_4/Kurs-za-kandidat-osinoviteli-se-provezhda-v-TcOP-Sveta-Sofiia_659881.html", "text": "В Център за обществена подкрепа (ЦОП) „Св. София“ започна петото за тази година обучение за кандидат-осиновители. В рамките на 6 дни социалният работник Вяра Панайотова и психологът Катерина Ковачева ще коментират с бъдещите родители как да се справят по-лесно с осиновяването и адаптацията на детето в семейството, как да изградят връзка с него и да се справят с последиците от институционализацията, какви са потребностите на детето в различните възрастови периоди и много други теми, чиято цел е да помогнат на родителите да се подготвят за този важен момент – осиновяването. От началото на годината 82 бъдещи родители са преминали през обучение в ЦОП „Св. София“ в подготовката си за осиновяване. Само в настоящия курс участниците са 28, а вече имаме и записани кандидати за обучението през септември, сподели Кирил Кирилов, ръководител на Центъра. От центъра са убедени, че тази година ще успеят да подготвят повече семейства, за да могат да се чувстват сигурни в себе си и да ни помогнат в реализирането на основната цел – всяко дете в България да почувства любовта и уюта, които само семейният дом може да му осигури.", "date": "2017.07.06", "title": " Курс за кандидат-осиновители се провежда в ЦОП \"Света София\""}
{"url": "https://m.offnews.bg/news/Sviat-_12/12-mesechna-imigratcionna-amnistiia-za-otcelelite-ot-pozhara-v-Grenfel_659879.html", "text": "12-месечна имиграционна \"амнистия\" за оцелелите от огромния пожар в лондонския небостъргач Grenfell Tower обяви британският правителствен департамент, отговарящ за имиграционния контрол - Home Office.Пожарът в 24-етажната кула избухна през нощта на 14 юни и до 5 юли полицейското разследване потвърди, че са намерени 87 човешки останки, но не и че те са от 87 души.Решението за \"амнистията\" е взето, защото някои от чужденците, засегнати от пожара, са отказали да имат нещо общо с властите от страх заради неясния си статут или защото разрешението им за пребиваване в страната изтича скоро, призна имиграционният министър Брандън Люис пред депутати, пише в. \"Гардиън\".На практика това означава, че Home Office няма да извършва проверки на хората, които са живели в Grenfell Tower и Grenfell Walk или тези, които отиват да дадат информация, за да помогнат на властите в разследването им.Оцелелите, които се свържат с Home Office ще получат едногодишно временно разрешение да останат във Великобритания без значение от имиграционните правила. Те ще получат пълен достъп до адекватна помощ.", "date": "2017.07.06", "title": " 12-месечна имиграционна амнистия за оцелелите от пожара в Grenfell Tower"}
{"url": "https://m.offnews.bg/news/112_6/Iztochnik-na-radiatciia-otkrit-v-garazh-vav-Varna-video_659883.html", "text": "Източник на радиация е открит в гараж на бул. „Сливница“ във Варна, предаде радио „Фокус“. От Областната дирекция на МВР във Варна съобщиха, че са реагирали на сигнал, постъпил малко след полунощ на тел. 112. След извършено контролно замерване от служители на Регионална дирекция „Пожарна безопасност и защита на населението“ е установен материал, който излъчва радиация.Намерена е кутия, в която е съхраняван уред, наречен дефектоскоп. Той съдържа изотоп иридий 192 в ампула от обеднен уран. Предполага се, че уредът е на представител на фирма, занимаваща се с лъчеви измервания.Според експертите остатъчна радиация няма да има. Такава не е имало извън гаража, защото излъчваната радиация е била непосредствено до уреда. Извън помещението такава не е засечена.От полицията уточниха, че органът, който може да определя как трябва да се съхранява, при какви условия и кой може да съхранява или да пренася такива материали и вещества, както и да каже какви са те, е Агенцията за ядрено регулиране. Компетентният орган е сигнализиран незабавно.Потребител, станал свидетел на проверката тази нощ, публикува видео в YouTube:", "date": "2017.07.06", "title": " Източник на радиация открит в гараж във Варна (видео)"}
{"url": "https://m.offnews.bg/news/Obshtestvo_4/Karajte-vnimatelno-Dim-i-magla-prechat-na-vidimostta-kraj-Ihtiman_659860.html", "text": "Дим от пожара на сметището в Ихтиман, както и мъглата в района, пречат на видимостта на магистрала \"Тракия\". Шофьорите да се движат с повишено внимание, съветват от АПИ.В участъка от км 45 до км 47 на АМ \"Тракия\" именно дим и мъгла вчера бяха причина за верижна катастрофа с 40 автомобила.При инцидента вчера пострадаха 31 души, а причината все още изяснява.Сметището гори от петък, а от пожарната явно не могат да се справят с проблема.От МВР коментираха пред OFFNews, че през изминалата седмица са имали сигнали за димящото сметище и са се отзовали. Стопанисването му е задължение на общината.Попитахме и метеорологичната служба на БАН дали са регистрирали гъста мъгла в района на катастрофата. Подобни явления не са рядкост, но не се регистрират от станциите на НИМХ, ако са на локално ниво, отговориха от института.", "date": "2017.07.06", "title": " Карайте внимателно: Дим и мъгла пречат на видимостта край Ихтиман"}
{"url": "https://m.offnews.bg/news/Sviat-_12/Pochina-govoriteliat-na-papa-Joan-Pavel-Vtori_659858.html", "text": "Хоакин Наваро-Валс - дългогодишният говорител на покойния папа Йоан Павел Втори - почина вчера на 80-годишна възраст след дълго боледуване, предаде Асошиейтед прес, цитирана от БТА.Роденият на 16 ноември 1936 г. испанец бе близък довереник на Йоан Павел Втори, когото придружи при повечето от 104-те му посещения в чужбина, отбелязва АП.Наваро-Валс бе главен говорител на Светия престол от 1984 до 2006 г. Той изпълни редица деликатни дипломатически мисии, като помогна за подготовката на историческото поклонение на папата поляк в Куба.Говорещият четири езика Наваро-Валс беше чуждестранен кореспондент на испанския вестник А Бе Се, когато Йоан Павел Втори му предложи да оглави прессекретариата на Светия престол. Той стана първият журналист, заел поста.", "date": "2017.07.06", "title": " Почина говорителят на папа Йоан Павел Втори"}
{"url": "https://m.offnews.bg/news/Drugi_18773/Veliko-Gari-Kasparov-se-vrashta-v-shahmata_659861.html", "text": "Великият Гари Каспаров се връща край шахматната дъска! По-велика новина в древната игра не е имало скоро. Геният от Баку ще вземе участие в етап от турнира Grand Chess Tour в американския град Сент Луис. За това съобщава сайтът на състезанието.\"Изпълненен съм с трепет преди официалното завръщане в играта. Разбира се, не съм очаквал, че това ще се случи повече от 10 години след края на кариерата ми\", написа Гари.\"Да се върна зад дъската в Сент Луис! Това наистина е огромна чест! Не бих си пожелал по-подходящо място\", каза още 54-годишният руски гражданин.Турнирът ще се проведе от 2 до 12 август. Наградният му фонд е 300 000 долара. Каспаров ще вземе участие в турнира по бърз и блиц шах между 14 и 19 август! Сред съперниците са девет състезатели, включително сънародниците му Сергей Карякин и Ян Непомнящий.Каспаров е 13-ият шампион на планетата по шахмат. Той удържа трона от 1985 година до 1993 година. През 2005 година окончателно се отказа. Впусна се в политиката, като е сред основните критици на Владимир Путин.", "date": "2017.07.06", "title": " Велико! Гари Каспаров се връща в шахмата"}
{"url": "https://m.offnews.bg/news/Obshtestvo_4/Parvoto-klasirane-sled-VIII-klas-izliza-dnes_659814.html", "text": "Днес излиза първо класиране с ученици, кандидатствали след VIII клас.Записването е на 7 юли, а на 10-и се обявява броят на незаетите места, съобщи пресцентърът на Министерството на образованието и науката.На 11 юли могат да се подадат документи за участие във втория етап на класиране, а приетите на него се обявяват на 13 юли.На 19-и се приемат заявленията за трето класиране, което ще бъде обявено на следващия ден.Осмокласниците в общообразователните паралелки към 15 юни са били 25 774.Учебната 2017/2018 е последна година, в която има утвърден план-прием за ученици, завършили VIII клас. Той е съобразен с подадените от началниците на регионалните управления на образованието заявления с необходимите места и включва 1196 паралелки с 30 331 места. Учениците могат да кандидатстват в 221 профилирани паралелки за 5772 места, 173 непрофилирани паралелки за 4477 места и 802 професионални паралелки за 20 082 места.Промяната е следствие от решението основно образование да се завършва в VII, а не в VIII клас. Изпитите и приемът след VIII клас ще отпаднат. Учениците ще могат да кандидатстват след IV и след VII клас.", "date": "2017.07.06", "title": " Първото класиране след VIII клас излиза днес"}
{"url": "https://m.offnews.bg/news/Sviat-_12/9-chasa-obsada-na-Kongresa-na-Venetcuela-7-deputati-sa-raneni_659859.html", "text": "Обсадата на Конгреса на Венецуела приключи след 9 часа, 7 депутати са ранени.Атаката започна навръх националния празник - Деня на независимостта на 5 юли. Привърженици на социалистическото правителство на Венецуела нахлуха в контролирания от опозицията Конгрес с дървени и метални пръти, биха депутати и обсадиха сградата. Нападателите държаха депутати и журналисти 9 часа блокирани в парламента, след което блокадата бе свалена. Според Франс прес ранените депутати са 7. Петима са в болница, трима са отведени в лечебното заведение с окървавени глави.Преди да освободят заложниците, силите за сигурност направиха няколко неуспешни опита да влязат, на което демонстрантите отговаряха, като взривяваха звукови гранати.Полицаи и войници направиха кордон на изхода на парламента, за да разделят освободените хора от проправителствените демонстранти.Президентът социалист Николас Мадуро осъди нападението и отрече да е замесен. Същото направиха и САЩ, и южноамериканската регионална организация Меркосур.\"Насилието, извършено при празнуване на независимостта на Венецуела, е атака срещу демократичните принципи, така скъпи на мъжете и жените, които са се борили за независимостта на Венецуела преди 206 години\", подчертават от Държавния департамент.Меркосур определи нападението като неприемливо в една демокрация. Регионалната организация обвини венецуелската изпълнителна власт, че е поробила законодателната.", "date": "2017.07.06", "title": " 9 часа обсада на Конгреса на Венецуела, 7 депутати са ранени"}
{"url": "https://m.offnews.bg/news/112_6/Dete-e-v-bolnitca-sled-sbivane-na-skejtbord-ploshtadka-v-Montana_659862.html", "text": "Две деца пострадаха, едно от тях е настанено в болница, след сбиване на скейтборд площадка в Монтана, съобщава bTV.Инцидентът е станал вчера, малко след 20 часа, когато едно от децата удря, без да иска другото с дъската си, след което баща му започва саморазправа. В боя се намесва и друго момче, за да защити приятелите си.Към биещите се насочва и възрастен мъж, който удря притеклото се на помощ момче в главата.Едно от децата е настанено в отделението по хирургия на болницата в Монтана. Другото пострадало момче не е в болница, но по първоначална информация е с наранявания в областта на главата.", "date": "2017.07.06", "title": " Дете е в болница след сбиване на скейтборд площадка в Монтана"}
{"url": "https://m.offnews.bg/news/Obshtestvo_4/30-gradusa-v-Sofiia-slantce-briz-i-29-na-moreto_659824.html", "text": "Слънчево и топло, с максимални температури между 30 и 35 градуса, а по морето - около 29. Такова ще е времето днес според прогнозата на Националния институт по метеорология и хидрология при БАН.В София най-високата средна температура ще е 30 градуса - с 3 по-висока от вчера, а минималната ще е с градус над вчерашната - 13°.Над планините ще е предимно слънчево. Ще духа умерен до силен от вятър север-северозапад. Максимална температура на височина 1200 метра ще е около 23°, а на 2000 метра – около 15°.По Черноморието ще е предимно слънчево. Ще духа характерният морски бриз. Максималните температури на въздуха ще са между 27° и 29°, а на морската вода - 23-25°. Вълнението на морето ще е около 2 бала.До края на седмицата няма да има валежи, според прогнозата на НИМХ.В събота отново ще има осезаемо повишение на температурите и средната максимална за страната ще е 34 градуса.Идвата сряда тя вече ще е 36 градуса, а минималната няма да падне под 20.", "date": "2017.07.06", "title": " 30 градуса в София, слънце, бриз и 29°на морето"}
{"url": "https://m.offnews.bg/news/Obshtestvo_4/Obshtinarite-reshavat-dnes-za-nov-nebostargach-v-Sofiia_659857.html", "text": "Строеж на 77-метрова сграда до бул. \"България\" ще гласува днес Столичният общински съвет. Проектът бе одобрен вчера от комисията по архитектура и градоустройство, след като на предишни заседания бе отхвърлен на два пъти. Проблемът с новия небостъргач е дали теренът попада в зона без ограничения за височината на застрояване или не, както и за влиянието му върху трафика в района. Инвеститорът е дружеството \"България билдинг\". Новият небостъргач ще включва офиси, магазини, жилища и апарт хотел. Граждани от района излязоха на протест и организираха и подписка против строежа в края на юни, въпреки че проектът отпадна от дневния ред на СОС тогава. Според тях общият устройствен план на София предвижда на мястото на сегашната градинка да може да се строи „кафене или църква\". Те наричат градинката, където ще се извиси зданието, „белият дроб на голямото кръстовище”. В края на миналата година Върховният административен съд реши окончателно да отмени отказа на главния архитект да разреши проекта, защото ОУП не важи в частта му за конкретния терен. През април комисиите по градоустройство и по екология върнаха искането на инвеститорите, за да направят транспортен анализ. Тогава те поискаха доказателство, че теренът попада в зона, която допуска застрояване без ограничения за височината.Според кмета на район \"Красно село\" Христо Апостолов сградата ще улесни паркирането в района, тъй като ще се строи и подземен паркинг на три нива, който може да се използва на преференциални цени от живеещите наоколо. ", "date": "2017.07.06", "title": " Общинарите решават днес за нов небостъргач в София"}
{"url": "https://m.offnews.bg/news/Futbol_18793/Vsichki-balgarski-machove-direktno-v-efir-dnes_659864.html", "text": "19:00 – Германия – България, Евро 2017 до 19 г., пряко Eurosport 120:00 – Ботев (Пд) – Партизани, Лига Европа, пряко Diema sport 2 HD20:00 – Дунав – Иртиш, Лига Европа, пряко Евроком21:30 – Сутиеска – Левски, Лига Европа, пряко Diema sport HD", "date": "2017.07.06", "title": " Всички български мачове директно в ефир днес"}
{"url": "https://m.offnews.bg/news/Sviat-_12/Tramp-i-Radev-na-obshta-sreshta-na-varha-v-Polsha_659865.html", "text": "Президентът на България Румен Радев е на посещение в Полша, за да вземе участие в срещата на върха на 12-те държави участнички в инициативата \"Три морета\". На нея ще бъде и американският президент Доналд Тръмп, пише БНР.Срещата има за цел икономическо и политическо укрепване на пространството между Адриатическо, Балтийско и Черно море. По време на срещата ще бъдат обсъдени теми, свързани със сигурността и перспективите за развитие на транспорта и енергетиката в региона.Във Варшава Тръмп ще произнесе реч на открито и ще води разговори с лидери от Източна Европа, посветени на енергетиката. Според предварителна информация в медиите той ще предложи износ на американски втечнен газ за България и още 11 страни.От Полша Тръмп ще отпътува за Германия, за годишния форум на върха на Г-20 в Хамбург, където ще е първата му среща с руския му колега Владимир Путин. Американският държавен секретар Рекс Тилърсън заяви, че е важно Тръмп и Путин да проведат добър разговор за това как виждат двустранните отношения.От изявлението на Тилърсън стана ясно, че Съединените щати предлагат на Русия да обсъдят съвместни усилия за стабилизиране на обстановката в Сирия, включително чрез създаването на зони, забранени за полети.", "date": "2017.07.06", "title": " Тръмп и Радев на обща среща на върха в Полша"}
{"url": "https://m.offnews.bg/news/Sviat-_12/SASht-zaplashiha-Severna-Koreia-s-izpolzvaneto-na-znachitelna-voenna_659863.html", "text": "САЩ обявиха, че ще използват \"значителна военна сила\" срещу Северна Корея, \"ако трябва\" след , предава Би Би Си.Американският посланик Ники Хейли обяви, че в ООН ще бъде внесена нова резолюция. Тя заяви, че тестът показва остра военна ескалация и допълни, че той може да доведе до търговски ограничения.Часове след изказването ѝ, САЩ и Южна Корея изстреляха още ракети в Японско море като част от военно учение.Пхенян обяви, че няма да преговаря, освен ако САЩ не спрат \"враждебната си политика\" срещу Северна Корея.Изстрелването на ракети във вторник беше в разрез със забрана на Съвета за сигурност на ООН.", "date": "2017.07.06", "title": " САЩ заплашиха Северна Корея с използването на \"значителна военна сила\""}
{"url": "https://m.offnews.bg/news/OFFTOPIC_18750/Mijte-zabite-dnes-e-Mezhdunarodniiat-den-na-tceluvkata_659869.html", "text": "Светът днес празнува международния ден на целувката. Британците са тези, които първи предлагат целувката да си има международен празник. Датата пък е официално призната от ООН през 1988 г.\"Масово целуване\" се организира всяка година на тази дата, а в него се включват десетки двойки. Световният рекорд по продължително целуване без прекъсване е 30 часа.Съществуват различни легенди за появата на целувката.Според една от тях целувката идва от връзката между майката и бебето, според друга пък средновековните рицари чрез нея са разбирали дали техните съпруги са пили вино.", "date": "2017.07.06", "title": " Мийте зъбите, днес е Международният ден на целувката"}
{"url": "https://m.offnews.bg/news/Obshtestvo_4/Vdigat-s-50-lv-stipendiite-na-makedonskite-studenti-u-nas_659829.html", "text": "По-високи стипендии ще получават чуждите студенти с български корени, македонските студенти и тези, които учат в българските държавни университети по междуправителствени спогодби за образователен, научен и културен обмен. Месечно те да взимат 200 лева - с 50 повече от сега, предвижда проект за изменение на постановление 90/2000 г. на Министерския съвет, внесен от министъра на образованието Красимир Вълчев.Ако проектът бъде приет в предложения вид, стипендията ще бъде увеличена от 1 септември.Приетите по постановленията за чуждите граждани от българска народност (ПМС 103) и за прием на граждани на Македония (ПМС 228) първокурсници имат право да получават месечна стипендия в продължение на 12 месеца, без значение от успеха си. След първата година средният им успех трябва да бъде не по-нисък от 4,00.По двете постановления през 2016/2017 г. у нас са учили 1700 студенти, с 526 повече от 2013/2014 г.Размерът на стипендията беше увеличен последно през 2015 г. - от 105 на 150 лева - и въпреки това значително изостава спрямо издръжката, посочва в мотивите си за предложението Вълчев.", "date": "2017.07.06", "title": " Вдигат с 50 лв. стипендиите на македонските студенти у нас"}
{"url": "https://m.offnews.bg/news/Futbol_18793/Levskarite-zhivnaha-razpiaha-se-v-samoleta-video_659866.html", "text": "Левскарският дух се посъбуди след дебютната победа за сезона над Сутиеска с 3:1, която беше изгледана от над 9000 зрители. Играчи и придружаващи лица показаха настроение на кацане в черна гора за реванша. В самолета на \"сините\" гръмна една от любимите песни на сектор \"Б\".Левски излиза срещу Сутиеска от 21,30 часа на стадиона в град Никшич в опит да затвърди доброто си представяне в първия мач срещу доста туристически настроената местна команда. \"Сините\" искат да бият и да сложат край на проклятието, според което отпадат след победа с 3:1 у дома - два пъти в историята.За Левски продължаването напред ще е първо от седем години,след като в последните си четири участия тимът неизменно отпадаше в първи кръг, съответно от Спартак Търнава, Сараево, Иртиш и Марибор.Треньорът Николай Митов обмисля да пусне почти същия състав от първия мач, който му донесе успех. Очаква се единствената промяна да е свързана с Франсис Нар, който ще остане резерва за сметка на Антонио Вутов.Победителят от двойката ще играе във втори кръг с Хайдук Сплит, като двубоите са на 13 и 20 юли. Еуфорията в хърватския град също е голяма, митичният стадион \"полюд\" ще бъде пълен.", "date": "2017.07.06", "title": " Левскарите живнаха, разпяха се в самолета (видео)"}
{"url": "https://m.offnews.bg/news/Obshtestvo_4/Balgariia-sred-stranite-s-naj-goliam-dial-neraboteshto-naselenie-v-ES_659867.html", "text": "31.3% от населението на България не работи, страната ни е с един от най-високите проценти в ЕС, показва . Все пак следва да се има предвид, че данните обхващат възрастовата група 15-65 години, а у нас 15-годишните още са в училище.Статистиката показва картината през 2016 г. Според нея най-големят дял за ЕС на неработещите е в Италия (35.1%), Хърватия и Румъния (по 34.4%), Белгия (32.4%) и Гърция (31.8%). Веднага след това е България.На противоположния край, с най-малък дял неработещо население, са Швеция (17.9%), Дания (20%) и Нидерландия (20.3%).Какви са причините над 1/4 от европейците (89 млн. души или 27.1%) да не работят? Кои тези хора, питат европейските статистици и отговарят - 35% от тях учат, 16% са пенсионери, 16% страдат от тежки заболявания или увреждания, 10% се грижат за деца или за нетрудоспособни възрастни. За останалите няма данни. Жените имат превес - те са 60% от неработещите.Тези хора не страдат от факта, че не са на трудовия пазар. Близо 8 от 10 (78%) казват, че не биха искали да работят, отбелязва Евростат.", "date": "2017.07.06", "title": " България сред страните с най-голям дял неработещо население в ЕС"}
{"url": "https://m.offnews.bg/news/Sport_18752/Grigor-Dimitrov-priako-po-Evrosport-2-ot-13-30-ch_659868.html", "text": "12,00 ч Голф, Irish Open Mtel sport 2 (пряко)13,00 ч Колоездене, обиколка на Франция Eurosport 1 (пряко)14,00 ч Дартс, световни серии в Шанхай \"Нова спорт\" (пряко)13,20 ч Тенис, \"Денят с Матс\" Eurosport 213,30 ч Тенис, \"Уимбълдън\" Eurosport 2 (пряко)14,00 ч Колоездене, обиколка на Франция Eurosport 1 (пряко)21,00 ч Лека атлетика, Диамантена лига в Лозана Mtel sport 2 (пряко)23,30 ч Тенис, \"Денят с Матс\" Eurosport 2", "date": "2017.07.06", "title": " Григор Димитров пряко по Евроспорт 2 от 13,30 ч."}
{"url": "https://m.offnews.bg/news/112_6/Petima-ot-postradalite-na-Trakiia-sa-v-tezhko-sastoianie_659871.html", "text": "Петима души от пострадалите при верижната катастрофа на магистрала „Тракия“ остават в тежко състояние. Данните са на столичната болница \"Св. Анна\" и института за спешна помощ \"Пирогов\", където са настанени ранените.Директорът на \"Св. Анна\" д-р Славчо Близнаков уточни, че те се намират в реанимация и не може да се изключи опасността за живота им.Единият пациент е със счупване на шийни прешлени, с увреждане на гръбначния мозък и състоянието му е много тежко. Две жени са с черепно-мозъчни травми, при които са възможни усложнения. Има жена с травма на сърце, гръдно-коремна травма. Настанен в болницата е и младеж със счупване на бедро и предмишница, което също е тежка травма, обясни д-р Близнаков.Пострадалите в инцидента са над 30. Те са настанени в четири болници в столицата.", "date": "2017.07.06", "title": " Петима от пострадалите на Тракия са в тежко състояние"}
{"url": "https://m.offnews.bg/news/Tenis_18788/Tcveti-Pironkova-v-otlichno-nastroenie-za-macha-s-Vozniatcki_659874.html", "text": "Цветана Пиронкова е в прекрасно настроение на \"Уимбълдън\". Пловдивчанката пусна снимка от последната си тренировка преди мача с Каролин Возняцки днес. Усмихната, бодра, свежа! така трябва, Цвети! Бившата номер в света датчанка няма какво да те плаши!Мачът между двете е днес и е последен по програма на корт номер 2. Преди тях в откриващия двубой там ще играе и представителят ни при мъжете Григор Димитров. Пиронкова стартира размазващо срещу ветеранката Еранис , докато Каролин трябваше да положи доста усилия, за да елиминира унгарката Тимеа Бабош с 6:4, 4:6, 6:1.Бившата лидерка в световната ранглиста, която загуби четири финала в WTA тура тази година, до този момент не е прескачала четвъртия кръг на \"Уимбълдън”, но все пак цели пет пъти е достигала до тази фаза на турнира. За разлика от нея Пиронкова има един полуфинал (2010), един четвъртфинал (2011) и едно участие в IV кръг на \"Ол Ингланд Клъб\".Датчанкта е неудобна съперничка на Цвети. В четирите изиграни срещи между двете досега българката е взела само сет. За последно двете премериха силите си на 1/2-финалите на Турнира на шампионките в София в края на 2012 година. Тогава Возняцки спечели с 6:4, 6:1.Двете имат и мач на трева – в Ийстборн през далечната 2008 година, когато датчанката отново е категорична – 6:3, 6:2. Останалите им две срещи са на турнира на твърди кортове в Маями (2008, 2010).Победителката от мача Пиронкова – Возняцки ще срещне в третия кръг някой между Дария Касаткина (Русия, №29) и Анет Контавейт (Естония).Припомняме, този \"Уимбълдън\" е първи за българката, в който играе със собствена марка екипировка. Модната линия на Цвети дотук й носи късмет. ", "date": "2017.07.06", "title": " Цвети Пиронкова в отлично настроение за мача с Возняцки"}
{"url": "https://m.offnews.bg/news/Analizi-i-Komentari_65/Adv-Aleksandar-Kashamov-Stenogramite-ot-zasedaniia-na-KSNS-edin-den_659873.html", "text": "Искания за достъп до информация и отказиПрез последните два месеца състави на Административен съд – София град постановиха решения, с които отмениха като незаконосъобразни отказите на главния секретар на президента на Република България да предостави достъп до съдържанието на две стенограми, съставени при проведени при президента Росен Плевнелиев консултации на 29 юни и 14 юли 2014 г. Консултациите са свързани кризата, възникнала около проблемите с Корпоративна търговска банка (КТБ). На срещите са участвали президентът, лидерите на парламентарно представените партии, народни представители, народен представител от Европейския парламент, представители на правителството, на Управителния съвет на Българската народна банка (БНБ), главния прокурор. Тези срещи са част от обществения дебат около проблемите с КТБ, които доведоха последователно до затварянето на банката, отнемането на лиценза й и обявяването й в несъстоятелност. Тeзи консултации целят приемането на различни мерки, в това число законодателни, за справянето с кризата.Наличието на записи от двете срещи при президента генерира висок обществен интерес. През мандата на президента Росен Плевнелиев са били подадени няколко заявления за достъп до тях, но са получили отказ. Жалби срещу отказите на президентството по това време няма. Като че ли в периода 2014 – 2016 г. е налице естествено разбиране, че общественият смут от събитията около банката е твърде близо във времето и наскоро стабилизираната система заслужава защита от рискована публичност.В началото на мандата на президента Румен Радев интересът към узнаване на съдържанието на стенограмите се възроди. Това е донякъде естествено, тъй като не за първи път при смяна на властта в дадена институция се констатира желание за по-голяма прозрачност по въпрос, който е бил поставян в миналия й мандат. Такъв беше например казусът с информация относно помилванията, която бе поискана от президента Росен Плевнелиев непосредствено след встъпването му в длъжност в началото на 2001 г., след като информацията бе отказана от администрацията на предшественика му президента Георги Първанов. От публикация в сайта „Биволъ” на основата на отговор от президентството стана ясно, че броят на подадените заявления за достъп до стенограмите е общо 45. Това число дава минималния брой такива заявления, доколкото съществуват заявления, които не са отразени в дадената от президентството справка (например липсват данни за подаденото от журналиста от Би Ай Ти Илия Вълков заявление).[1]Достъпът до текста на първата от двете стенограми бе отказан по заявления на различни заявители в началото на 2017г. с позоваване на т.нар. „професионална тайна”, регламентирана в чл.63, ал.1 от Закона за кредитните институции (ЗКИ). Втората стенограма се оказа, че е била класифицирана като държавна тайна с ниво на защита „поверително”, поради което достъпът и до нея бе ограничен на основание това ограничение. Отказите бяха връчени в писмен вид на различните жалбоподатели.Паралелно на тези писмени мотиви за отказ, по които се произнесе съдът, в публичното пространство бяха направени различни коментари. Беше изразено становището, че изказванията на висшите политици по време на срещи с подобен формат е полезно да бъдат защитени от публичност с цел те свободно да си изразяват мнението и срещите да имат полезен за обществото ефект. Че откриването на стенограмите от Консултативния съвет за национална сигурност при президента може да навреди на обществения интерес. Друго изразено становище бе, че информационната стойност на стенограмите вероятно не е висока. Поставяше се и въпросът какво очакват питащите да научат от съдържанието на проведените при президента Плевнелиев дискусии.След публикуването на стенограмата от 29 юни 2014 г. като последица от съдебно решение стана ясно, че не става въпрос за обсъждане, проведено в рамките на Консултативния съвет за национална сигурност (КСНС), а за консултации при президента извън този формат. Следователно по начало не е поставен въпросът за „откриване” на тези стенограми за широк достъп. Впрочем скорошно заявление за достъп до информация, подадено от журналиста от в.”Капитал” Росен Босев разкри, че стенограмите от КСНС се маркират надлежно с грифове съгласно Закона за защита на класифицираната информация (ЗЗКИ), за много от които срокът за защита съгласно закона не е изтекъл. Тук обаче се изяснява и друг важен момент. Дори стенограмите от заседания на КСНС един ден ще видят „бял свят” и ще станат достъпни по Закона за достъп до обществена информация (ЗДОИ). Това следва от изрична разпоредба в Закона за защита на класифицираната информация (ЗЗКИ), според която след изтичане на срока на защита поставеният гриф се премахва и документът става достъпен по реда на ЗДОИ (чл.34, ал.3 от ЗЗКИ). Тоест, важно е да се знае, че при настоящото законодателство „вечна тайна” няма. Това законодателно решение е в съответствие с принципите на правото и международните стандарти относно достъпа до информация и неговите ограничения.Според Закона за кредитните институции, професионална тайна е информацията, която БНБ придобива или създава за целите на банковия надзор или във връзка с него (чл.63, ал.1). В решението на Административен съд – София град по делото (адм. дело № 1178/2017 г.), заведено от журналиста Атанас Чобанов от сайта „Биволъ” съдът приема, че не са изложени никакви мотиви за наличие на „професионална тайна” в стенограмата (по смисъла на Закона за кредитните институции). Отбелязано е, че макар хипотетично е възможно в разговорите да се съдържа информация, която под формата на консултация да представлява „професионална тайна”. Още тук обаче е изразено известно съмнение, че е възможно дискусията в нейната цялост да съдържа такава тайна. Същевременно е посочено, че липсва пълно съвпадане между служебните лица, които работят с такава професионална тайна по смисъла на ЗКИ и присъстващите на срещата при президента. Също така, административният съд подчертава, че консултациите при президента на РБ, проведени на 29.06.2014 г. са се състояли именно във връзка с обсъждане на опити за дестабилизиране на банковата система и необходимите мерки за гарантиране на банковата стабилност в страната, като на тях управителят на БНБ е направил анализ на ситуацията. „Тази мотивировка не се вмества в афишираната „професионална тайна”, е изводът на съда.", "date": "2017.07.06", "title": " Адв. Александър Кашъмов: Стенограмите от заседания на КСНС един ден ще видят „бял свят”"}
{"url": "https://m.offnews.bg/news/Politika_8/Valeri-Simeonov-predlaga-tretoto-dete-da-e-dete-na-darzhavata_659872.html", "text": "Третото дете трябва да бъде дете на държаватаАкцент в демографската стратегия на правителството трябва да е стимулирането на раждаемостта и насърчаване на тридетния модел, за да се увеличи прирастът на населението, заяви в сутрешния блок на БНТ вицепремиерът Валери Симеонов. В момента се разработва стратегия за демографско развитие, в която ще бъдат записани конкретни дългосрочни мерки., тя изцяло да поеме издръжката му, каза Симеонов. Това обаче не се отнася за четвъртото, петото и т.н., за да не се получи обратен ефект - на висока раждаемост сред малцинствата. Ако някой реши да има повече от три деца, то нека е, защото е преценил, че има възможност да ги обезпечи и отгледа, каза още Симеонов.Вицепремерът се спря и на темата с ромските гета, актуална покрай напрежението в Асеновград. Според него във всяко гето трябва да има полицейско управление. Подпомагането на малцинствата с помощи пък трябвало да е само срещу труд. Симеонов изчислил, че ромите имат право да се ползват от над 24 вида социални помощи - майчинство, за новородени, за първокласници, за отопление и т.н. \"Всичко това създава едни нетрудови доходи, което не насърчава приобщаване. Държавата ги храни и  ги гледа, а те влизат в престъпния контингент. Защото гетото е порочната форма на престъпна съпротива срещу интеграция.\", посочи той. Според него, за да се съхрани българската нация, това трябва да престане.", "date": "2017.07.06", "title": " Валери Симеонов предлага третото дете да е \"дете на държавата\""}
{"url": "https://m.offnews.bg/news/Futbol_18793/Dzhon-Teri-pee-na-novobranskata-si-vecher-v-Astan-Vila-video_659875.html", "text": "В английските отбори има желязна традиция - всеки нов изпълнява парче като представяне пред колегите си. Ритуалът не прави изключения дори за опитни вълци като Джон Тери.Бившият капитан на Англия и Челси премина в Астън Вила изненадващо за мнозина. Той вече се присъедини към новите си съотборници на лагера в Португалия. И както си му е редът, заби любимо парче.Под съпровода на китара легендата заби евъргрийна ,,Stand by me\". По скромното ни мнение - справи се отлично, а и видимо беше развеселен от ритуала, който не е правил от юношеските си години.36-годишният Тери стана свободен агент през уикенда. Той прекара 22 години на \"Стамфорд Бридж\", а цялата му професионална кариера е свързана с Челси.Тери имаше доста варианти да остане във Висшата лига, искаха го Уест Бромич Албион, Сток Сити и Борнемут. Той е бил убеден да приеме офертата на втородивизионния \"Астън Вила\" от мениджъра на тима Стив Брус.", "date": "2017.07.06", "title": " Джон Тери пее на новобранската си вечер в Астън Вила (видео)"}
{"url": "https://m.offnews.bg/news/Izvan-terena_18817/Maradona-pie-kato-kazak-video_659882.html", "text": "Диего Марадона демонстрира завидни умения по време на посещението си в Русия, след като показа техника в пиенето на водка по време на полет в частен самолет.Аржентинецът бе в Санкт Петербург и Москва във връзка с Купата на конфедерациите, а според някои слухове страната толкова му е харесала, че е пожелал да получи руско гражданство.Припомняме, че преди време Марадона изяви желание да оглави националния тим на Русия по футбол. В момента Дон Диего е треньор на второразряден тим от ОАЕ.Аржентинецът подписа договор преди два месеца с отбора от Ал-Фуджайра. Преди време Диего разкри, че иска един ден да води любимия си клуб Наполи, но на този етап изглежда, че това няма да се случи скоро.По-късно след това, легендата се завърна от Русия и присъства на церемония в Неапол, на която бе обявен за почетен гражданин на любимия си град.Веселбата за Марадона бе толкова бурна, че в един момент бившият футболист излезе от хотела, качи се върху автомобил и започна да разкъсва ризата си.Очевидно, легендата се опитва да се пригоди към руския начин на живот. А както добре се вижда, Диего умело крачи по стъпките на едно от големите имена в алкохолната история руския футбол - Роман Широков.Той е сред най-сериозните футболни алкохолици в държавата. Широков е звезда на Зенит от 2008 година. Преди това обаче сменя клубовете почти всяка година - ЦСКА Москва, Химки, Торпедо и други. За Русия вкарва 10 гола в 30 мача.", "date": "2017.07.06", "title": " Марадона пие като казак (видео)"}
{"url": "https://m.offnews.bg/news/Tenis_18788/Ruski-tenisist-se-izvini-za-hvarleni-moneti-po-sadiia-na-Uimbaldan_659884.html", "text": "Руската изгряваща звезда в тениса Даниил Медведев се извини за , пише Би Би Си.Вчера 21-годишният московчанин, който поднесе голямата изненада на турнира, като отстрани №3 в света Стан Вавринка в първи кръг, загуби в петсетова драма от Рубен Бемелманс от Белгия. Руснакът водеше с 2-0 сета, но се разгневи от решения на Алвеш и загуби пет последователни гейма, а в крайна сметка - и мача от втория кръг.След края той първо се ръкува със съдията, след което отиде до мястото си, извади портфейла си и започна да хвърля монети по стола на съдията. Това беше изтълкувано като намек за подкупност. Просто бях разочарован - направеното нямаше скрит смисъл, извинявам се, казва днес Медведев.По време на мача вчера, в петия сет, тенисистът поиска Алвеш да бъде отстранена, но искането му не беше уважено. Днес Медведев казва, че не помни какво е казал по време на двубоя.Попитан съзнава ли, че действията му могат да бъдат изтълкувани като намек, че португалската съдийка е пристрастна Медведев заяви: \"Не съм мислил за това и не това е причината да постъпя така\".\"Бях разочарован да загубя мача\", добави той. \"Просто бях разочарован и (направих) глупост\".Медведев може да бъде наказан със сериозна глоба заради поведението си.", "date": "2017.07.06", "title": " Руски тенисист се извини за хвърлени монети по съдия на \"Уимбълдън\""}
{"url": "https://m.offnews.bg/news/Politika_8/GERB-poharchili-1-7-mln-lv-za-prezident-Radev-i-Jotova-924-hil-l_659880.html", "text": "Декларираните от ГЕРБ1 714 787 лв. е похарчила партия ГЕРБ за президентската кампания на изборите на 6 ноември 2016 г. Коалицията „Румен Радев и Илияна Йотова“ пък е похарчила 924 512 лв., показват резултатите от одитния доклад на Сметната палата за съответствието на декларираните приходи и извършените разходи от партиите и инициативните комитети по време предизборната кампания.  средства са изцяло от партийната субсидия. 97% от средствата или 1 667 498 лв. са похарчени за външни услуги - това са медийни услуги, социологически проучвания, плакати, флаери, диплянки, брошури, масови прояви, пощенски и куриерски услуги, наеми за помещения, транспортни средства, рекламни съоръжения и други. Партията е отчела и 9 346 лв. разходи за гориво, както и 23 462 лв. за командировки и общо 14 770 лв., в които влизат и средствата за гориво.Партията е получила непарични дарения - автомобили от 37 физически лица.Партията е работила с шест рекламни агенции и една агенция за осъществяване на връзки с обществеността.Инициативният комитет  е похарчил 924 512 лв., в това число и 53 193 лв., които са поети задължения за получени стоки и/или услуги, неразплатени към датата на съставяне на отчета.Приходите са общо 878 743 лв. и са разпределени съответно: от членовете на инициативния комитет - 50 245 лв., собствени средства на кандидатите - 65 900 лв., дарения от физически лица - 723 172 лв. и средства за медиен пакет в размер на 39 426 лв.Установени са извършени 41 финансирания от 27 членове на инициативния комитет в общ размер на 51 245 лв., съответно 49 071 лв. са парични средства и  2 174 лв. - непарични средства, предоставени под формата на заплатени услуги за предизборната кампания, но поради допусната техническа грешка са отчетени като 50 245 лв. В следствие на техническата грешка, предоставените средства от един член на инициативния комитет на стойност 1 000 лв. са отчетени като дарение от физическо лице.Румен Радев и Илияна Йотова са предоставили общо 65 900 лв. собствени средства. 61 000 лв. са били в брой, а 4 900 лв. представляват заплатена услуга за предизборната кампания. За предизборната кампания на инициативния комитет са отчетени 1 101 парични дарения от 1 093 физически лица на обща стойност 723 172 лв., като реално установените са 1 100 парични дарения от 1 092 физически лица на обща стойност 722 172 лв. Разликата се дължи на допусната техническа грешка.Установено е, че инициативният комитет е събрал 87 223 лв. след приключването на кампанията, което е в нарушение на Изборния кодекс. Друго констатирано нарушение е това, че общински съветници на БСП са платили общо 540 лв. за медийни услуги, което на практика представлява финансиране от юридическо лице и е в несъответствие с изборния кодекс. В същото време средствата не са отразени в отчета на Инициативния комитет.89 дарители са предоставили два автомобила, една недвижима вещ и 86 услуги. Инициативният комитет е работил с две рекламни агенции и една агенция за осъществяване на връзки с обществеността.От общо отчетените разходи, 870 027 лв. (94% от общия размер на разходите) са за външни услуги, 10 610 лв. - за материали, 2 687 лв. - за командировки, 1 762 лв. - за данъци и такси, и 39 426 лв. са разходи, представляващи средства за медиен пакет по реда на Изборния кодекс. Отчетените разходи за външни услуги са предназначени за: медийни услуги - 773 843 лв. (89% от разходите за външни услуги), плакати, флаери, диплянки, брошури и други - 45 382 лв., наеми за помещения, транспортни средства, рекламни съоръжения и други - 44 471 лв., масови прояви - 6 100 лв. и за пощенски и куриерски услуги и  телефони - 231 лв.За кандидат-президентската двойка на  са похарчени 449 960 лв. Отчетените разходи за външни услуги са 433 388 лв. (96% от общия размер на разходите), за материали - 15 123 лв., за такси - 333 лв. и за командировки - 1 116 лв.Като разходи за външни услуги са отчетени разходи за: медийни услуги, плакати, флаери, диплянки, брошури и други, масови прояви (публични събрания, концерти и други), пощенски и куриерски услуги, наеми за помещения, транспортни средства, рекламни съоръжения и други разходи за външни услуги.Отчетени са разходи за гориво, в размер на 13 556 лв., като на коалицията са предоставени за безвъзмездно ползване МПС по време на кампанията.Със споразумение трите партии в коалицията са определили финансирането да стане като всяка от тях отдели по 1/3 от необходимите средства. В резултат по банковата сметка за предизборната кампания са преведени по 150 000 лв. В отчета на КП „Обединени патриоти - НФСБ, АТАКА и ВМРО“ са отразени 20 233 лв. като предоставени непарични средства, за платени стоки, услуги и рекламни материали, във връзка с предизборната кампания, съответно от ПП „НФСБ“ - 11 807 лв. и от ПП „ВМРО“ - 8 426 лв.Коалицията  са отчетени приходи в размер на 573 800 лв., от които: 452 809 лв. предоставени парични средства и 24 839 лв. предоставени непарични средства от една политическа партия, участваща в състава на коалицията, 68 000 лв. - направени парични дарения от 136 физически лица и 28 152 лв. - средства за медиен пакет.При проверката е установено, че 12 физически лица са предоставили за безвъзмездно ползване автомобили, независимо че коалицията не отчита и не са установени извършени разходи за гориво.От общо отчетените разходи, 520 379 лв. (94,7% от общия размер на разходите) са разходи за външни услуги, 431 лв. са разходи за данъци и такси, а 28 152 лв. са разходи за медиен пакет. Коалицията отчита разходи в размер на 44 142 лв. за плакати, флаери, диплянки и други; 23 868 лв. за масови прояви; 43 314 лв. за наеми на помещения, рекламни съоръжения и други разходи.  декларира приходи от 817 353 лв. Това са собствени средства на политическите партии, участващи в коалицията, в размер на 739 441 лв., и от дарения от физически лица - 77 912 лв.Парите са разпределени съответно: от „Движение България на гражданите“ - 224 000 лв., „Съюз на демократичните сили“ - 143 500 лв., „Демократи за силна България“ - 235 941 лв., „Български земеделски народен съюз“ - 56 000 лв., „Народна партия „Свобода и достойнство“ - 40 000 лв. и „Българска нова демокрация“ - 40 000 лв.Направени са и 265 парични дарения от 254 физически лица на обща стойност 77 912 лв. Общо разходите по време на предизборната кампания са били е 822 932 лв. От тях 17 110 лв. (2%) са разходи за материали, 798 111 лв. (97%) са разходи за външни услуги и останалата част от 7 423 лв. (1%) са разходи за такси и командировки. Установени са неразплатени сметки към пет доставчика за 19 403,40 лв. Част от тях - 16 469,65 лв. са разплатени с наличните средства в банковата сметка на коалицията и предоставени парични средства от „Демократи за силна България“ (2 414 лв.). Към датата на извършване на одита, поетото задължение към един доставчик в размер на 2 933,75 лв., не е разплатено. ", "date": "2017.07.06", "title": " ГЕРБ похарчили 1.7 млн. лв. за президент, Радев и Йотова - 924 хил. лв."}
{"url": "https://m.offnews.bg/news/Temida_18762/9-godini-zatvor-poluchi-mazh-bludstval-sas-7-godishniia-si-doveden-si_659892.html", "text": "Мъж получи ефективна присъда от девет години заради блудство с дете. На 4 юли Софийският районен съд е постановил осъдителна присъда при първоначален строг режим. В хода на съдебните пледоарии прокурорът е поискал подсъдимият да бъде осъден ефективно при превес на отегчаващите вината му обстоятелства. Той е аргументирал искането си за определяне на наказание в размер около десет години лишаване от свобода, независимо от обстоятелството, че той е реабилитиран, с изключително високата обществена опасност на извършеното от него деяние.Мъжът блудствал с доведения си 7-годишен син през 20102 година. Детето живеело с него и с майка си в едно жилище в София. Майката ходела на работа, а през деня детето оставало само с пастрока си, който трябвало да се грижи за него в отсъствието на майка му. Вместо това той се възползвал от това положение, осъществявайки полов контакт с детето въпреки волята му.", "date": "2017.07.06", "title": " 9 години затвор получи мъж, блудствал със 7-годишния си доведен син"}
{"url": "https://m.offnews.bg/news/Futbol_18793/Levski-Botev-i-Dunav-shte-dovarshvat-zapochnatoto-v-Liga-Evropa_659886.html", "text": "Левски излиза срещу черногорския Сутиескa като фаворит тази вечер от 21:30 часа на стадиона в град Никшич. Футболистите, водени от треньора Николай Митов се целят в нов успех и отстраняване на черногорците.Надеждата на домакините се крепи на гола на чужд терен, но от Левски са категорични, че няма да бранят аванса си, а излизат за втора победа.Левски е изправен пред реалния шанс да сложи край на \"проклятието\" - в последните 4 участия на отбора в евротурнирите, \"сините\" отпадаха още в първия квалификационен кръг - от Спартак (Търнава), Сараево, Иртиш и Марибор.Ботев Пловдив си свърши по-голямата част от работата срещу албанския Партизани още в Тирана, като разгроми съперника с 3:1 и гледа уверено към втория квалификационен кръг в Лига Европа.Тази вечер от 20:00 часа пловдивчани ще се постараят да вземат втора победа в своя юбилеен мач номер 50 в евротурнирите и да зарадват своите над 3000 фенове, които акостираха вече в Бургас, където ще се проведе двубоя.Футболистите на Дунав загубиха в гостуването си в Казахстан с 0:1, но запазиха шансове за краен успех в сблъсъка. Настроението в Русе е приповдигнато, а в 20:00 часа над 5 000 фенове се готвят да оставят гърлата си за тима в европейската битка.На Градския стадион в Русе ще бъдат допуснати точно 5478 зрители, които ще заемат позволените от УЕФА за срещата места на секторите с пластмасови седалки с облегалки.", "date": "2017.07.06", "title": " Левски, Ботев и Дунав ще довършват започнатото в Лига Европа"}
{"url": "https://m.offnews.bg/news/Kultura_33/Edna-ot-naj-izvestnite-i-zrelishtni-izlozhbi-v-sveta-Zhivite-dinoza_659889.html", "text": "Eдна от най-известните и атрактивни изложби в света „Живите динозаври“ ще гостува в морската градина на  Варна oт 10-и юли до 3-ти септември и ще предложи на жителите и гостите на морската столица едно незабравимо пътешествие в праисторическото време.Изложбата „Living Dinosaurs” (“Живите динозаври”) ще предложи неповторима среща с най-големите животни, обитавали някога планетата. Изложбата ще представи 24 вида движещи се динозаври и скелети на динозаври в реални размери, включително и най-популярния сред децата Т-Рекс. Всеки един от тях е пресъздаден с характерните за дадения вид цвят, текстура, движения и звук.Огромните движещи се фигури на динозаври са изградени с удивително внимание и към най-малкия научен детайл, което прави фигурите толкова реалистични, че са необходими само няколко минути на посетителите, за да се пренесат милиони години назад. Освен интерактивните фигури, изложбата запознава и с любопитни факти за произхода и живота на динозаврите, техните навици, как са ловували и как са отглеждали малките си.Това е първата по рода си изложба в световен мащаб. От началото на нейното представяне е посетена от повече от 10 млн. души в Южна Америка, Холандия, Италия, Унгария, Румъния, Кипър, Гърция, Сингапур, Тайланд, Дубай и още много други страни в цял свят.Събитието е част от програмата „Варна – Европейска младежка столица” 2017 и се реализира с подкрепата на Община Варна.Билетите са на цени от 10 лв. за деца и 12 лв. за възрастни и могат да бъдат закупени в мрежата на Eventim, партньорските каси и на място в морската градина в гр. Варна. Изложбата ще бъде достъпна за посетители всеки ден от 10 ч. до 22 ч. и е разположена непосредствено зад Пантеонът в морската градина.", "date": "2017.07.06", "title": " Една от най-известните и зрелищни изложби в света „Живите динозаври” пристига във Варна (снимки)"}
{"url": "https://m.offnews.bg/news/Obshtestvo_4/Svoge-otbeliaza-praznika-si-s-goliamo-shou-i-polet-s-balon_659893.html", "text": "Голямо шоу се развихри в съботната вечер на 1-ви юли на площада в град Своге по случай празника на града.Музика, светлинни ефекти, танци, огън и впечатляваща заря изпълниха сцената. Стотици се събраха, за да станат свидетели на спектакъла, подготвен от общинското ръководство.Гости на града бяха Константин Тимофеев- кмет на администрацията на муниципалното образование Кириши, Ленинградска област и цялата руска делегация, Роман Марош- кмет на Община Ступава, Репубика Словакия и Горан Василев от Република Сърбия.На сцената в града излязоха танцьори от фолклорен ансамбъл „Българани”, а след тях в певицата Мариета Петракиева балет „Déjà vu” и чаровните момичета от квартет „ Grand Quatro” изнесоха концертна програма. Най- бурни овации у публиката предизвика появата на момичетата и момчетата от свогенската рок банда „Unserious Band” и танцъорите от танцова формация „Огън\", които запалиха огън на сцената и оставиха зрители и гости безмълвни.Краят на шоуто постави пиротехничен спектакъл с голяма заря под звуците на българския химн, а на следващата сутрин празненствата са продължили по нестандартен начин - безплатно за всички общинското ръководство организира полет с балон над града.По-късно пък е имало на уникална по рода си изложба на старинни оръжия, последвана от  веселие с танцъорите от танцова формация „Веселите шопи”, които извиха на площада голямо хоро.", "date": "2017.07.06", "title": " Своге отбеляза празника си с голямо шоу и полет с балон"}
{"url": "https://m.offnews.bg/news/Volejbol_18779/Lavitcite-trenirat-v-Ruse-predi-svetovnoto-Gran-Pri-video_659895.html", "text": "Малко повече от месец, след като мъжкият национален отбор победи актуалния световен шампион Полша и олимпийския златен медалист Бразилия, сега е време да насочим вниманието си към още по-красивата част на българския волейбол - женският национален тим, който започва участието си в световното Гран При.Волейболистките ни се подготвят за старта на надпреварата в \"Булстрад Арена\" в Русе. В първия си мач от турнира България излиза срещу тима на Казахстан. Двубоят е утре, 7 юли, от 19:10 часа.Атрактивната зала в Русе ще има удоволствието да бъде домакин на срещите от Група A2, в която нашите момичета ще се изправят срещу Германия, Казахстан и Корея.Сблъсъците в турнира, които обещават да бъдат много интересни, ще се проведат от 7-и до 9-и юли, а дневният билет, който включва и двете срещи за съответния ден от турнира, е на символичната цена от 5 лв.Специално за феновете, които искат да бъдат в залата и в трите дни на надпреварата Българската федерация по волейбол е предвидила пакетен билет на цена от 12 лв.Пропуските за всички ученици и студенти са по 3 лв. на ден, като единственото условие е да се представи ученическа или студентска книжка при закупуването им или при проверката на входа на залата.Деца до 12 години ще влизат в залата напълно безплатно с придружител, а входът ще бъде свободен и за пенсионери и инвалиди.", "date": "2017.07.06", "title": " \"Лъвиците\" тренират в Русе преди световното Гран При (видео)"}
{"url": "https://m.offnews.bg/news/Obshtestvo_4/Tcisterna-sas-spirt-zapushi-dvizhenieto-po-magistrala-Trakiia_659896.html", "text": "Временно е затруднено движението по АМ „Тракия“ в района на 145 км в посока Бургас, съобщиха от МВР.Превозните средства преминават само в лявата активна лента, а екипи на Пътна полиция подпомагат движението.Причина за това е аварирала цистерна, превозваща спирт. Тежкотоварният автомобил е в аварийната лента и няма теч.Съветват се водачите да шофират с повишено внимание в района на 145 км на автомагистралата в посока към Бургас. Движението се осъществява само в лявата активна лента. Екипи на Пътна полиция са на място и подпомагат преминаването на превозни средства.", "date": "2017.07.06", "title": " Цистерна със спирт запуши движението по магистрала Тракия"}
{"url": "https://m.offnews.bg/news/Sviat-_12/Moskva-ni-se-razsardi-za-Pametnika-na-savetskata-armiia_659898.html", "text": "Русия е изпратила нота до българското Министерство на външните работи с искане за разследване на случай на вандализъм спрямо Паметника на съветската армия в София, съобщи говорителят на руския външен министър Сергей Лавров Мария Захарова.В нощта срещу 30 юни в основата на монумента се появи надпис с червена боя, обвиняващ БКП в тероризъм.Захарова отбеляза още, че разчита официалните власти в България да предприемат мерки за недопускане в бъдеще на осквернявания по отношения на паметника \"на общата история на Русия и България\".Според Захарова посегателството е израз на вътрешнополитическите разногласия в българското общество.", "date": "2017.07.06", "title": " Москва ни се разсърди за Паметника на съветската армия"}
{"url": "https://m.offnews.bg/news/Medii_73/GIT-Zhurnalistite-ot-Topnovini-mogat-da-napusnat-s-pravo-na-obezshtet_659900.html", "text": "Главна инспекция по труда е запозната със затруднената ситуация, в която са изпаднали служителите на „Топ Нюз“ ЕООД след смъртта на собственика на дружеството и вече съдейства на потърпевшите, съобщиха от ведомството.Преди дни журналистите, които правеха сайта Топновини, изпаднаха в безизходица след смъртта на собственика на медията Николай Йонков. Те разказаха, че не могат да напуснат и не могат да бъдат уволнени и че никоя институция не може да им каже как да постъпят след като наследниците на Йонков са обявили, че закриват сайта, но не са встъпили във владение. От трудовата инспекция обаче са намерили решение на проблема.Служителите на медията вече са информирани за възможността да подадат заявления пред ИА ГИТ договорите им да бъдат прекратени по чл. 327, ал. 2 от Кодекса на труда. В него е регламентирана възможността Инспекцията по труда да издава разпореждане за прекратяване на трудов договор на работник или служител, когато същият не може да подаде писменото си заявление за прекратяването му пред работодателя.При смърт на едноличен собственик на ЕООД и неприето наследство, на практика липсва работодател, поради което може да бъде приложена горецитираната разпоредба. При служебно прекратяване на договорите от Инспекцията по труда, лицата не губят права за получаване на обезщетения за безработица.Създадена е организация заявленията да се приемат на място в дирекциите „Инспекция по труда“ по местоживеене на лицата, като те ще бъдат препратени по служебен път в компетентната дирекция „Инспекция по труда“ София град.Вече са приети такива заявления в дирекциите „Инспекция по труда“ в Шумен и Русе.Сроковете, в които контролните органи на ИА ГИТ могат да се произнесат, са регламентирани в чл. 4, ал. 1 от Наредбата за реда за извършване на проверка по чл. 327, ал. 2 от Кодекса на труда. (Чл. 4. (1) Въз основа на постъпилото заявление в срок 15 дни дирекция \"Инспекция по труда\" извършва проверка на адреса на работното място на заявителя и по седалището и адреса на управление на работодателя, посочени в трудовия договор, за установяване на факта на преустановяване на съответната дейност на работодателя. Не по-рано от 15 и не по-късно от 30 дни след извършване на проверката се извършва последваща проверка.)На служителите в офиса в гр. Шумен е оказано и съдействие да им бъде осигурен достъп до него, за да си вземат те личните вещи.Инспекцията ще продължи да подкрепя служителите на „Топ Новините“ в рамките на своята компетентност.", "date": "2017.07.06", "title": " ГИТ: Журналистите от Топновини могат да напуснат с право на обезщетения"}
{"url": "https://m.offnews.bg/news/Temida_18762/Prokuraturata-poiska-postoianen-arest-za-Perata_659894.html", "text": "Районната прокуратура в Асеновград е е поискала постоянен арест за Петър Низамов – Перата. Искането е във връзка с обвинението за нанасянето на лека телесна повреда на оператора от bTV Петър Джанаваров.От прокуратурата уточняват, че Низамов е заснел инцидента с мобилния си телефон. От записа ставало ясно, че той не е провокиран с нищо и се насочил към оператора на телевизията. Тогава Перата хванал Джанаваров с едната ръка за врата и му нанесъл удар в областта на дясното око.По делото са разпитани свидетели и са назначени съдебно-медицински експертизи.До момента Перата е бил осъждан три пъти за причиняване на лека телесна повреда по хулигански подбуди.След сблъсъците в Асеновград още двама души са с повдигнати обвинения за хулигански действия, извършени с особена дързост и цинизъм. Двамата се държали агресивно, хвърляли камъни, обиждали, отправяли заплахи и носели дървени тояги.В неделя протестът на жители на Асеновград заради нападението срещу млади спортисти ескалира. Разгневени граждани, сред които и футболни фенове, предвождани от Перата, се опитаха да пробият полицейския кордон и да влязат в ромската махала.", "date": "2017.07.06", "title": " Прокуратурата поиска постоянен арест за Перата"}
{"url": "https://m.offnews.bg/news/Ikonomika_59/Fibank-specheli-priza-Banka-na-klienta_659904.html", "text": "Fibank (Първа инвестиционна банка) получи наградата за „Банка на клиента” в престижния конкурс, организиран за 19-а поредна година от „Асоциация Банка на годината”. Стилната церемония по връчването на призовете бе столичния хотел Балкан.Първа инвестиционна банка е победител в категорията „Банка на клиента”, която се определя от гласуване на клиентите в интернет сайта на Асоциацията. Банката също така е носител на наградата „Банка на клиента” за 2002 г., 2003 г., 2006 г., 2008 г., 2009 г. и 2012 г. Призът „Банка на клиента” е поредното доказателство за високото качество на обслужване в клоновете на Fibank (Първа инвестиционна банка) в цялата страна. Победителите в различните категории са определени чрез методика, която е съгласувана с Банковия надзор на БНБ от комитет, който е съставен от изтъкнати финансови експерти.", "date": "2017.07.06", "title": " Fibank спечели приза „Банка на клиента”"}
{"url": "https://m.offnews.bg/news/Temida_18762/Prokuraturata-tarsi-piiani-shofiori-vinovni-za-katastrofata-na-Trakii_659901.html", "text": "OFFNewsПрокуратурата е образувала две досъдебни производства във връзка с инцидента на магистрала \"Тракия\" от сряда и издирва шофьори, които са я причинили.Това става ясно от съобщение на Районна прокуратура - Ихтиман. Тя е образувала \"две досъдебни производства за нарушаване на правилата за движение по пътищата при управление на моторни превозни средства, в резултат на което била причинена телесна повреда на повече от едно лице\".От съобщението става ясно, че се разследват два инцидента на едно и също място на магистралата, но в различни посоки. Едното направление е Пловдив-София, по което се сблъскаха близо 40 автомобила. От кадри, заснели мястото на катастрофата става ясно, че магистралата е покрита с гъст дим от горящото наблизо сметище на град Ихтиман.Според държавното обвинение обаче неизвестен извършител, който по непредпазливост е нарушил правилата за движение по пътищата, е в основата и на двата инцидента.Пред  от Районната прокуратура в Ихтиман уточниха, че досъдебното производство е образувано по текст от Наказателния кодекс, който предвижда наказание за причиняване на катастрофа след употреба на алкохол или наркотични вещества, след което деецът е напуснал мястото на катастрофата. За това се предвиждат до 10 години затвор. От прокуратурата уточняват, че това са първоначалните данни и квалификацията на престъплението може да търпи промени. В момента е назначена автотехническа експертиза, която трябва да изясни причините за инцидента. От Софийската окръжна прокуратура уточниха, че двете производства не са свързани и става въпрос за две отделни катастрофи, които нямат връзка помежду си.  Второто досъдебно производство е свързано с катастрофа на същото място, но в обратна посока - София-Пловдив. При тази катастрофа има пострадала сръбска гражданка, като вероятно има и други пострадали. По-рано днес пред bTV бившият директор на Магистрална полиция Красимир Занев каза, че водеща версия за инцидента на магистралата е гъстият дим от горящото сметище, но смята, че вина имат и шофьори, които са карали с несъобразена скорост и не са спазвали дистанция. „Агенция пътна инфраструктура са могли да вземат някакви превантивни мерки от предишния ден, защото сметището до Ихтиман тлее от няколко дни”, смята Занев. Според него МВР е трябвало също да вземе мерки, за са сигнализира за възможна опасност от пътно-транспортни произшествия. ", "date": "2017.07.06", "title": " Прокуратурата търси пияни шофьори, виновни за катастрофата на Тракия"}
{"url": "https://m.offnews.bg/news/Ikonomika_59/Zapochnaha-targove-za-dostavka-na-oborudvane-za-AETc-Paksh-2-v-U_659906.html", "text": "Главният изпълнител на проекта за АЕЦ „Пакш“ 2, руската компания АО ИК „АСЕ“, в изпълнение на своите договорни задължения за изграждане на нови блокове на унгарската атомна централа „Пакш“ 2 пристъпи към провеждането на търгови процедури за купуване на оборудване.На 30 юни 2017 г. бе обявена обществена поръчка за доставка на турбинен остров за АЕЦ „Пакш“ 2. Оборудването – турбогенератор – е един от ключовите елементи на бъдещата атомна централа.В рамките на обществената поръчка ще бъде поръчан по един комплект турбогенераторно оборудване за всеки от двата енергоблока на АЕЦ „Пакш“ 2 с мощност 1200 МВт. В документацията към конкурса са посочени всички технически параметри на оборудването, както и условията, които е длъжен да изпълни производителят на оборудването.Генералният изпълнител АО ИК „АСЕ“ осъществява изграждането на АЕЦ „Пакш“ 2 по силата на EPC-договор, сключен на 9 декември 2014 г. между АО ИК „АСЕ“ и проектната компания ЗАО „МВМ АЕЦ Пакш-2“ и влязъл в сила на 1 януари 2015 г.АО ИК „АСЕ“ трябва да реализира изграждането на АЕЦ „Пакш“ 2 „до ключ“.Търговата документация е публикувана на руски и английски език на официалния сайт за обществени поръчки на ядрения отрасъл на Руската Федерация  Съобщението за обществената поръчка на английски език бе публикувано и на международни специализирани платформи като , , , , , , .", "date": "2017.07.06", "title": " Започнаха търгове за доставка на оборудване за АЕЦ „Пакш“ 2 в Унгария"}
{"url": "https://m.offnews.bg/news/Ikonomika_59/Balgariia-ochakva-naj-dobrata-pshenichna-rekolta-ot-desetiletiia_659907.html", "text": "Очаква се реколтата от пшеница тази година да бъде с най-доброто качество от десетилетия. То е резултат от инвестициите и труда на зърнопроизводителите и добре избраните сортове, стана ясно по време на заседание на Консултативния съвет по зърното с участието на министъра на земеделието Румен Порожанов. По предварителни данни се очаква производството от реколта 2017 г. да бъде около 5,2 млн. тона за пшеницата и 600 хил. тона за ечемика, но при тази прогноза не са отчетени пораженията от градушките през последната седмица. Към момента засетите площи с пшеница са малко над 11 млн. декара, а с ечемик - 1,301 млн. декара.Прогнозираният среден добив за пшеница е 476 кг/дка, при ечемика е 446 кг/дка, като тези стойности са по-високи с 6% при пшеницата и 7% при ечемика в сравнение с миналата година. Площите с маслодайна рапица са над 1,8 млн. дка, с царевица – 4,1 млн. дка, а със слънчоглед – 8,13 млн. дка. Преминалите технически преглед зърнокомбайни, които участват в жътвата до момента, са 6830. Техниката е в добро състояние, бе отчетено на заседанието.", "date": "2017.07.06", "title": " България очаква най-добрата пшенична реколта от десетилетия"}
{"url": "https://m.offnews.bg/news/Obshtestvo_4/Ofitcialno-MVR-snima-za-previshena-skorost-bez-preduprezhdenie_659910.html", "text": "От сряда официално са в сила новите текстове на Закона за движение по пътищата, с които МВР ще може да заснема с видеокамери нарушителите на пътя, без за това да има указателен знак. Промените бяха внесени от депутати от ГЕРБ и скоростно приети в парламента. В сряда законът беше обнародван в Държавен вестник с указ на президента. Новите текстове позволяват премахването на табелите на пътя, които досега предупреждаваха, че съответният участък се наблюдава с камери. Табелите бяха въведени,с лед като с тълкувателно решение от февруари 2014 г. Върховният административен съд (ВАС) извади мобилните камери от техническите средства, с които КАТ може да констатира нарушения на пътя, защото поставяли шофьорите в неравностойно положение. За да отговори на изискванията на съда МВР създаде ред, по който проверките с мобилни камери трябваше да стават задължително при обозначени автомобили и участъци. С редакцията на ЗДвП обаче на практика се редактират онези текстове, които дадоха основание на съда да отмени законността на фишовете, издадени от мобилни камери. Отворен обаче остава въпросът за това колко законно е заснемането без предупреждение.С новите промените се предвижда да има санкция за собствениците, предоставили автомобила си за управление на водачи без книжка или употребили алкохол и наркотици. ", "date": "2017.07.06", "title": " Официално: МВР снима за превишена скорост без предупреждение"}
{"url": "https://m.offnews.bg/news/Obshtestvo_4/Patna-politciia-napravi-hajka-kraj-Kalotina-za-neplateni-globi_659908.html", "text": "Пътна полиция проведе операция за неплатени глоби на пътя за Калотина. От МВР съобщиха, че целта на специализираната акция е била проверка за неплатени и влезли в сила глоби, както и отпечатване на невръчени електронни фишове.Освен шофьорите са проверени и пътниците в автомобилите. Спрени са 31 моторни превозни средства и са проверени 44 души. Връчени са 10 електронни фиша на обща стойност 1300 лева. На един гражданин са връчени общо 6 фиша.Шофьорите имат право в 14-дневен срок на 70% отстъпка, ако платят в 14-дневен срок. За същия срок имат право и да обжалват. В рамките на операцията са установени и 6 нарушения, като за две от тях са издадени фишове за неплатени винетни стикери за по 300 лева, 3 фиша са за движение без включени светлини и един - за шофиране на МПС, което не е минало задължителния годишен технически преглед.", "date": "2017.07.06", "title": " Пътна полиция направи хайка край Калотина за неплатени глоби"}
{"url": "https://m.offnews.bg/news/Evropa_18764/Evroparlamentat-s-parvi-stapki-za-prekratiavane-na-pregovorite-s-Turtc_659909.html", "text": "червени линииЕвропейският парламент направи днес първа стъпка по прекратяване на преговорите за присъединяване на Турция. Европейските народни представители приеха резолюция, в която настояват преговорите да бъдат преустановени, ако страната приеме готвените промени в конституцията си.Въпреки че досега ЕС и Турция не са прекратили официално преговорния процес, той на практика престана след преврата срещу Ердоган миналия юли и последвалите го силни вътрешни сътресения.Резолюцията на ЕП бе предшествана от дебат. Депутати изразиха опасения за погазване на човешките права и предстоящата конституционна реформа, която ще даде повече власт на президента Реджеп Тайип Ердоган. Автор на доклада, предшестващ резолюцията, е холандският евродепутат Кати Пири от Прогресивния алианс на социалистите и демократите.В интервю Пири посочи, че ЕС ще следи дали Турция ще пресече няколко , които съюзът категорично не може да приеме -   за допълнително овластяване на президента. \"Последствията тогава могат да са само и единствено прекратяване на преговорите за присъединяване. Това не означава, че ще спрем всяка форма на сътрудничество\", посочва евродепутатът.Спирането на преговорите в парично измерение се равнява на няколко стотици милиона евро годишно, които сега отиват в страната под формата на предприсъединителни фондове. Европарламентът изразява готовност тези средства да продължат да бъдат разходвани там, но ако преговорният процес спре, те да бъдат предоставени директно за финансиране на гражданското общество. Пири изрази надежда, че преговорите няма да спрат, защото така 60-годишните усилия за доближаване на Турция към Европа ще завършат с драстичен край.", "date": "2017.07.06", "title": " Европарламентът с първи стъпки за прекратяване на преговорите с Турция"}
{"url": "https://m.offnews.bg/news/Politika_8/Volia-predlagat-da-plashtame-globi-s-POS-terminali-v-patrulkite_659915.html", "text": "Депутати от групата на партия \"Воля\" внесоха  в Закона за движение по пътищата (ЗДвП), с които се регламентира инсталирането на ПОС терминали в патрулките. Целта е задълженията, които имат шофьорите към органите на МВР, да бъдат заплащани на място. Така се дава възможност вместо да бъде отнета книжката на шофьора, той да заплати с карта или в рамките на до два часа чрез пощенски запис или банков превод по посочена сметка на МВР да плати глобата си като след това ще има задължение да предостави на контролните органи доказателство, че е заплатил задълженията си. Срокът от два часа започва да тече от момента на връчване на заповедта за прилагане на принудителната административна мярка, като се посочва часът на връщане. Мотивите на депутатите на Веселин Марешки са, че по този начин ще се повиши събираемостта на глобите и ще се намали административната тежест върху гражданите, като ще се спести време както на тях, така и на контролните органи. Мерките ще ограничат и случаите, при които чуждестранни граждани напускат страната без да са платили задълженията си по наложени на пътя санкции. Депутатите също предлагат да се направи промяна в текстовете, които в предишни парламент бяха приети по предложение на Реформаторския блок. Става въпрос за измененията, които предвиждат отнемането на регистрационните табели. Депутатите на Марешки предлагат да се отстрани само една от двете табели, \"защото предвижването на МПС без табели на практика оставя без възможност за установяване на нарушения от водач на такова МПС\".Друго тяхно предложение за изменение на закона е да се осигурява минимална дистанция от 1.5 метра при изпреварване на велосипеди и други двуколесни средства. ", "date": "2017.07.06", "title": " Воля предлагат да плащаме глоби с ПОС терминали в патрулките"}
{"url": "https://m.offnews.bg/news/Interviu_66/Kancho-Stojchev-Pipalata-na-monopolite-sa-navsiakade-gubim-po-200-lv_659745.html", "text": "Г-н Стойчев, Трудно се развива българският бизнес, поради две ключови причини. Едната е бизнес средата, която нито започва, нито се изчерпва с прословутия данък 10%. Добре е, че го има, но той по никакъв начин не определя бизнес средата. Ако има 10% данък в Буркина Фасо или някоя подобна страна, без да искам да обиждам никого, всички ще се юрнат ли да инвестират там? Ниският данък печалба е стимулиращ инвестициите само на чисти места, където има ред и правосъдна система и няма административен произвол и ужас. България обаче попада сред страните с административен произвол и ужас. Безкрайни са съвършено глупавите и излишни регулации, заради които правенето на бизнес тук е толкова лесно, колкото плуването в басейн със сярна киселина. Базови принципи изобщо не се схващат от българската администрация и политици. Например: принципът да се прави разлика между малко и голямо, между важно и маловажно, между хубаво и лошо. Това са базови човешки критерии, които нашите политици и администрация не схващат. Веднага ще дам примери – регулациите в любимата ни страна са такива, че не се прокарва никаква разлика между документацията за строителство на кокошарник и документацията за комбинат от типа на Кремиковци или сграда като НДК. Какъв е резултатът? Няма нито един законен кокошарник в България, едва ли не и никой не иска да инвестира в птицепроизводство, защото са безумни изискванията. По същия начин стоят нещата в млекопроизводството и животновъдството.Безумно направени наредби, зад които са се барикадирали чиновници и казват \"това са европейските изисквания, ние ги спазваме\". Това е вопиюща некомпетентност, неграмотност, невъзможност да се четат буквите. Знаят буквите, но не всички, само около 15 букви. Защото в Европа от десетина години има основополагащ акт по отношение на малкия бизнес, средния бизнес и микробизнеса - small bisnes act, достъпен е в сайта на Европейския съюз. Този бизнес е сърцевината и на българската, и на френската, и на немската икономики.Тоест, както са усложнени европейските регулации за големите и тежките производства - и това трябва да е така, защото могат да окажат съществено негативно влияние при неспазване на правила, по същия начин са напълно освободени малкия и микро бизнеса. В ЕС е напълно разрешено да се субсидират малките фирми, а някакви чиновници разказват, че това не било възможно.Българският бизнес се справя много добре на фона на административната картина. Защо? Защото ние сме нямали нито една година от 89-та насам, в която да не сме в криза. Ние сме най-големите експерти на света по управление на кризи. За нас кризата е нещо нормално, като седнем да планираме бизнес, дотам сме се извратили от условията, в които живеем, че първо мислим за резервните сценарии. И това се оказва много полезно за здравия български бизнес. Разбира се, не можем да говорим за българския бизнес ангро - има добри, има и лоши фирми. Проблемът у нас е, че сивият сектор е значително над средното за Европа, черният е решително повече, а държавата почти нищо не прави.По какъв начин да направя успешно производство в която и сфера да е, ако са рехави границите и влизат контрабандни стоки, с които по никакъв начин не мога да се конкурирам? По какъв начин се конкурирам с т. нар. ДеДеСари, които са направили смеха и имат 20 на 100 конкурентно предимство в цената? Не е възможно. Бизнесът не работи на такива високи маржове.Ние на старта в съревнованието с нашите западноевропейски партньори и конкуренти сме с 3-4% на минус, заради банковите лихви. В Европа лихвите са близо до нулата, тук започват от 3-4-5-6-7 %. И как се конкурираш в такъв случай?Друг генерален проблем са монополите и картелите в страната.  Гражданинът е обграден от всички страни и плаща по едни 10 лева на всеки от тях – ток, вода. Плащаме ненормални цени, защото губели 70 на 100. Ами като губите, защо се занимавате с тоя бизнес? Защо аз ще ви го плащам? Само защото е монопол и няма откъде да взема вода. Продължаваме с мобилните оператори, търговските вериги и се стигне до рекета в администрацията, в монополната ситуация със здравеопазването и образованието.Много изследвания показват, че колкото е бюджетът за здравеопазването – 3 милиарда, толкова дават и гражданите. 1,5 милиарда плащат родителите за частни уроци, учебници и скъпи университети в чужбина, нищо че образованието ни е безплатно. И като сметнем всички тези неща, разбираме защо България е бедна. Не, тя е богата, но е обградена от пипалата на монополи и картели и липсваща държава. Тя съществува на хартия през необходимите контролни институции, които съвършено не работят и не изпълняват функциите си. От всичи звена, на които даваме по 10-15 лева, губим по около 200 лева на месец. Отиват за нищото, защото държавата не си върши работата. Тоест, ако затегнем държавата си, на всеки от нас ще му нарасне заплатата с 200 лева, без нищо друго да е необходимо да правим. На този фон е подвиг да се прави бизнес в България и има успешни бг фирми. Както старт ъп, нови неща, така и утвърдени марки и производители, които по правило пробиват на пазара на износа. Нашият пазар е много силно ограничен. Така че един от най-отчетливите критерии за добър бизнес е, който успява да изнася.  Потреблението е много свито, което тласка конкуренцията по посока жертва на качеството - ако не цялостно, то в значителна степен подценяване. Но има български утвърдени фирми има и такива, които тепърва се утвърждават, прохождат и изборът в конкурса не е лек, тъй като е сред много фирми. „Произведено в България“ продължава да се занимава със защитата на интересните на малкия и средния бизнес в страната. За съжаление, повече от година тристранният диалог в страната не просто е нарушен, той не съществува. Тристранният съвет не работи. Диалогът с властите върви много трудно, не се изпълняват поети обещания.В момента сме се концентрирали в посока на тези скандали, които са свързани с рекета на чуждестранните търговски вериги и безотговорното отношение към българския и източноевропейския потребител. Втори приоритет, върху който работим, е прословутият закон за мълчаливото съгласие. Имаме съгласието на всички парламентарно представени групи. Има консенсус, но законът все още не се приема, не се пишат текстове. Аз лично съм се срещал с всички парламентарно представени партии, никой не е казал „не“.Това е ключова мярка именно за облекчаване на малкия и средния бизнес. 14 дни получава администрацията, ако на 14-тия ден не отговори, се счита за съгласие. Настояваме също така за повишаване на наказателната отговорност на администрацията, включително стигане до съдебна наказателна отговорност в случаи, в които се прави необоснован и неаргументиран отказ. Един служител със своята безотговорност или подкупност е в състояние, при наличие на изпълнени критерии, да спира инвестиции за милион, два, 100 милиона. Това трябва да се санкционира по безкрайно жесток начин - на практика това са служители, които убиват десетки български семейства, тъй като не им дават достъп до труд и до развитие на бизнеса. Ако нещо не трябва да стане, то трябва да бъде напълно аргументирано защо, как, доказано и чиновникът да носи цялата тежка отговорност, включително имуществена, уволнение и т.н. За да може, ако той ще бъде държавен служител, да си изпълнява функциите, ако не просто да ходи някъде другаде. Дейността, с която се занимаваме, е свързана с предоставяне на, в най-широкия смисъл, услуги. Те са също вид стока. Няма модерно общество, в което делът на услугите в икономиката да не е доминиращ. Всъщност, това е един от критериите за развитост на дадено общество.В развитите общества, в услугите за са заети 60-70% и нагоре от населението. Ние живеем в епоха, в която независимо от значението и важността на тежката индустрия, броят на заетите там, поради автоматизация и роботизация намалява, това е естествено.В областта на услугите ние изнасяме информация и знания. Добиваме ги. Маркетингът и маркетинговите проучвания са ключова част от всяка човешка дейност. Тук не говорим само за пазарни проучвания, които са свързани с продажбата на безалкохолни напитки, козметика и т.н. Тук говорим за проучвания, които са свързани с удовлетвореност на потребителя. Проучванията, които ги има навсякъде – в сферата на изкуството, на образованието, здравеопазването, ракетостроенето - всичко. Този тип проучвания в пазарната икономика са ключов елемент от всяка човешка дейност, от всеки бюджет на всяко предприятие. Изнасяме информационни услуги, експертни услуги, аналитични услуги. Доста добре ги изнасяме. България в това отношение успява да бъде регионален хъб, тоест, успява да осигурява информация от целия регион. Ние сме такъв регионален хъб и същевременно работим много разгърнато в Близкия Изток и в Азия, от тук, от София.В глобален мащаб, организацията, която управлявам в момента, е концентирана освен върху обслужването на клиентите и разрастването на пазара, и с малко по-специални функции. Носейки това има и произхождайки от доктор Джордж Галъп - тези по-специални функции са свързани с глобалните цели на нашата цивилизация, основите противоречия на нашето време. Така че се занимаваме с аналитична работа, свързана с нагласите и състоянието на масово съзнание в целия свят и възможностите да живеем в макар и малко по-добър свят.", "date": "2017.07.06", "title": " Кънчо Стойчев: Пипалата на монополите са навсякъде, губим по 200 лв. на месец от тях"}
{"url": "https://m.offnews.bg/news/Liubov-i-seks_18813/Pismo-na-Tupak-do-Madona-na-targ_659903.html", "text": "Писмо на легендарния рапър Тупак Шакур до Мадона, в което той описва причините за раздялата им, ще бъде изложено на търг от 19-28 юли с начална цена 100 000 долара, съобщи TMZ. Според написаното от рапъра основните причини са цветът на кожата и голямата популярност на певицата.„Ако те видят с тъмнокож, това не би поставило под заплаха кариерата ти, а от мен биха се отвърнали част от хората, които ме направиха това, което съм. Никога не съм искал да те нараня“, откровено пише Тупак.„Моля те, бъди внимателна. Не всички хора са толкова честни, колкото изглеждат. Сърцата на много кървят от завист и злоба. Те не биха се притеснили да ти навредят“, предупреждава я Тупак.Краят на писмото е изпълнен с надежда, че двамата ще могат да останат приятели.По неофициална информация, Мадона и Тупак са излизали през 1994-та година, а през 2015 г. певицата го потвърди публично.", "date": "2017.07.06", "title": " Писмо на Тупак до Мадона на търг"}
{"url": "https://m.offnews.bg/news/Analizi-i-Komentari_65/Kade-tochno-pred-NDK-sa-bili-pametnite-plochi-razrusheni-prez-1980-g_659888.html", "text": "паметникът \"1300 години България\" наистина е изграден на мястото на мемориала. Едва шест месеца преди да поемем председателството на Съвета на Европейския съюз, Софийска община започна действията по демонтиране на паметника \"1300 години България\" пред НДК, решението за което взима още през 2014 г.Въпросите около естетическата стойност на паметника никога не са преставали, както и тези за това дали трябва да бъде премахнат или реставриран.Споровете прераснаха във вълна от протеста на граждани, които настояват паметникът да бъде запазен и на негово място да не се издига друг - в памет на загиналите войници от Първи и Шести пехотни софийски полкове, загинали по време на Балканската и Първата световна войни. Мнозина знаят, а някои са били свидетели, че преди 1980 г. в градинката пред НДК е стоял мемориал в чест на загиналите софийски войници. Над 3000 имена, изписани на три внушителни паметни плочи, застанали под формата на буквата П, са заграждали пространството около лъва в центъра на мемориала.Несъмнено красив, мемориалът, построен през 1934 г., е разрушен, за да се построи на негово място \"Седмокрилия\".Наскоро в публичната дискусия се прокрадна твърдението, че войнишкият паметник не е бил на мястото на \"1300 години България\", а версиите са различни - че са били близо един до друг или че войнишкият паметник е бил в близост до двореца на културата.Запазени фотоси от преди 1980 г. все още се пазят и тя ясно показват къде е бил разположен мемориалът. На тази снимка се вижда, че лъвът в центъра на мемориалните плочи е гледал към бул. Патриарх Евтимий и по-конкретно към пряката на ул. Христо Белчев. Днес мястото, на което се е намирал паметникът, изглежда така: Ниската сграда от предната снимка вече е равна по височина на останалите си съседи, но почти всички сгради по столичния булевард все още носят силуетите си от 30-те и 40-те години на миналия век. От двете снимки става ясно едно - Ако застанете с гръб към мястото, където се е намирал той, ще видите паметника \"1300 години България\".Разбира се, между местата на двата паметника има отстояние от няколко метра, но едно е ясно - паметникът на загиналите войници определено е пречил на строежа на \"Седмокрилия\", а сега, 36 години по-късно, нещата се обръщат - \"Седмокрилия\" пречи на паметника на загиналите войници. ", "date": "2017.07.06", "title": " Къде точно пред НДК са били паметните плочи, разрушени през 1980 г."}
{"url": "https://m.offnews.bg/news/Sviat-_12/44-ot-makedontcite-smiatat-Sarbiia-za-priiatel-a-11-Balgariia_659916.html", "text": "Четири пъти повече са македонците, които посочват, че най-приятелската им съседна държава е Сърбия в сравнение с броя на тези, които избират България като отговор на същия въпрос. Това показва експресно проучване на \"Телма\" и на Центъра за международно сътрудничество, съобщава Агенция \"Фокус\".Според данните най-големи симпатии жителите на Македония изпитват към Сърбия. 44,3 % от анкетираните посочват, че това е най-приятелски настроена към Македония съседна държава. 14,8 % посочват като отговор Албания, 11,2 % - България, а за 17,9 % нито един съсед не е настроен приятелски към Македония.На въпросa кой съсед е най-неприятелски настроен спрямо Македония 59 % смятат, че това е Гърция, а само 3,1 % - България.Според съседите основният проблем пред българо-македонските отношения са теснопартийните интереси на лидерите на двете страни. Този отговор посочват 30,5% от анкетираните. Почти същият е и делът на хората, които казват, че търканията между София и Скопие идват от различното тълкование на историята (30%).Все пак 80,2% смятат, че е изключително важно да се подпише договорът за добросъседство с България.Според проучването македонските граждани най-добре познават историята на Сърбия - 47,4 %, на Албания - 16,5 % и на България - 8,3 %.13,7 % от анкетираните заявяват, че не познават историята на нито един съсед.Твърдението, че \"всички страни в региона делят обща история и култура\" се приема от 41,6 % и се отхвърля от 58,3 %.", "date": "2017.07.06", "title": " 44% от македонците смятат Сърбия за приятел, а 11% - България"}
{"url": "https://m.offnews.bg/news/Medii_73/Httpool-s-nov-mazhoritaren-sobstvenik-sled-sdelka-s-IMS-Internet-Media_659913.html", "text": "IMS Internet Media Services (IMS), дъщерна компания на Sony Networks Television и водеща компания за дигитална комуникация в Латинска Америка, обяви придобиването на мажоритарен дял в международната компания за дигитална реклама Httpool с присъствие в Германия, Австрия, Швейцария, Централна и Източна Европа и Азия.Сделката подлежи на одобрение от регулаторните органи, като ще създаде една от най-големите дигитални маркетингови и рекламни компании в световен мащаб. IMS и Httpool работят с над 6000 медийни агенции и марки и изключително представляват Twitter, LinkedIn, Spotify и над 5000 глобални и местни издатели в 30 страни в Латинска Америка, Централна и Източна Европа, Азия и Океания.Като пряко следствие от сделката, българските експортно ориентирани компании ще имат още повече възможности, комбинирайки местно ноу-хау на много повече пазари, технология и обучения на световно ниво и професионално обслужване в София от Httpool България, коментират от компанията.\"Тази сделка ще позволи на IMS да развие някои от най-високо потенциалните райони в Европа и Азия, и да създаде една наистина глобална компания. IMS и Httpool предлагат цялостно решение при реализацията на дигитални кампании, помагат на партньорите си със задълбочено познаване на местния пазар и в крайна сметка дават нови възможности на местните издатели, рекламодателите и хилядите дигитални професионалисти и предприемачи“, сподели Гастон Таратута, главен изпълнителен директор и основател на IMS.“С обединението на IMS и Httpool ще се създаде идеалният партньор за рекламодатели, които стартират местни или международни кампании, както и за мрежи и издатели, които търсят възвращаемост от своето съдържание в много от най-бързо растящите световни пазари“, каза Анди Каплан, Президент Световни мрежи в Sony Pictures Television.„В IMS и Httpool споделяме една и съща визия, така че не бихме могли да си представим по-подходящ партньор. Тази сделка е важна стъпка за Httpool и същевременно е признание за постигнатото до момента от нас. В екип с IMS ще ускорим своя растеж и ще приложим собствените ни технологични решения и методики в глобален мащаб“, заяви Альоша Йенко, главен изпълнителен директор и основател на Httpool.Със седалище в Маями, САЩ, IMS има още офиси в Бразилия, Мексико, Аржентина, Колумбия, Чили, Панама, Перу, Еквадор и Уругвай.Httpool има собствени офиси в Индия, Хонконг, Австрия, България, Гърция, Косово, Македония, Полша, Румъния, Словения, Сърбия, Чехия, Унгария, Хърватска, Естония, Латвия, Литва, Украйна и Русия.", "date": "2017.07.06", "title": " Httpool с нов мажоритарен собственик след сделка с IMS Internet Media Services"}
{"url": "https://m.offnews.bg/news/Izvan-terena_18817/Ronaldo-pravi-po-400-000-dolara-ot-post-v-Instagram_659918.html", "text": "Силата на социалните медии отдавна избута на заден план традиционните средства за масова комуникация. И ги превърна в мина за пари. Изследване показа, че само от Инстаграм се правят луди печалби от известните.Най-успешният спортист в това отношение е Кристиано Роналдо, който е и най-популярният със 104 милиона последователи. На всеки пост асът на Реал прави по 400 000 долара! Да, няма грешка. Сега вече не се чудите защо португалецът се пуска всеки ден с децата, гаджето, гол, облечен и т.н.Кристиано е един от двамата спортисти в челната десетка. На опашката там е Леброн Джеймс с 30,7 милиона последователи. Звездата от НБА си докарва \"едва\" 120 000 долара на пост!Лидер в уникалната класация е Селена Гомес. Идолката на тийнейджърите има 122 милиона последователи, които й гарантират по 550 000 долара на пост! После парите не падали от дървото! Падат, но от компютъра.Няма обяснения, но в десетката са цели ПЕТ представители на фамилия Кардашиян - Кайли Дженър, Кендъл Дженър, Кло, Къртни и нейно величество Ким. Луда работа!", "date": "2017.07.06", "title": " Роналдо прави по 400 000 долара от пост в Инстаграм"}
{"url": "https://m.offnews.bg/news/Politika_8/Radev-Ima-opit-za-politizatciia-na-armiiata-i-otslabvane-na-prezident_659934.html", "text": "„Преди повече от четвърт век ние деполитизирахме Българската армия. Виждам опити за връщане към обратния процес. Ако Комисията по отбрана и парламентът като цяло желаят да имат по-голямо влияние и авторитет върху Българската армия, нека го правят с приемане на адекватни закони, които да работят за Въоръжените сили и за военнослужещите, а не със силово привикване и препитване на кандидатите, номинирани за генерали“.Това заяви пред журналисти във Варшава президентът Румен Радев в отговор на въпрос за предложените промени в Закона за отбраната и въоръжените сили.Той каза, че съществува риск реализирането на тези промени да отслаби президентската институция.Помолен да коментира констатациите в доклад на Сметната палата, според които Инициативният комитет, издигнал кандидатурата му, е набрал повече средства след края на предизборната кампания и има неразплатени задължения към доставчици, Румен Радев заяви:„Има празнота в законодателството, която не регламентира точно тези процеси около изборите и след тях.“По думите на държавния глава е необходимо да бъдат поставени в равни условия партиите и инициативните комитети по отношение на сроковете и воденето на предизборна кампания.В отговор на въпрос за очакванията към работата на новата парламентарна комисия за проучване на избора на нов боен самолет, президентът изрази надежда процесът за модернизация на Въоръжените сили да не бъде възпрепятстван.„Все още не съм наясно как ще работи тази комисия и какви механизми и методика ще използва. Нека заработят и да видим какъв ще бъде техният подход. Надявам се тази комисия да не бъде спирачка за проектите за модернизиране на Българската армия“, заяви Румен Радев.Президентът представи целите на проведения днес във Варшава форум инициатива „Три морета“ - държавите, разположени между трите морета – Адриатическо, Балтийско и Черно, по-бързо да настигат Западна Европа от гледна точка на икономическото развитие, стандарта на живот и инфраструктура.Във Варшава Радев се обяви за диверсификация в сферата на енергетиката и либерализиране на пазарите на държавите членки на Европейския съюз.„Диверсификация – това означава по-добри цени и възможност наистина да избираме – дали искаме доставки на енергия от изток, север или юг и в зависимост от условията, стабилността на доставките и цената им“, каза още президентът.", "date": "2017.07.06", "title": " Радев: Има опит за политизация на армията и отслабване на президентството"}
{"url": "https://m.offnews.bg/news/Futbol_18793/Mladezhite-se-sboguvaha-s-Evro-2017-sled-trojka-ot-Germaniia_659933.html", "text": "Националите до 19 години се сбогуваха на теория с Евро 2017 след втора загуба в Грузия. Нашите паднаха 0:3 от Германия по доста неприятен начин. Припомняме, в първата среща Англия ни би 2:0.Двубоят се игра пред 4000 зрители на стадион \"Тенгиз Буржанадзе\" в Гори. Лично селекционерът на представителния ни тим Петър Хубчев пристигна за срещата.Още в 19-ата минута младежите ни губеха с 0:2, а също така бяха с човек по-малко срещу Бундестима. Съдията изгони Андреа Христов от Славия и свири дузпа, от която падна второто попадение.Третият гол за немците дойде след почивката. Вкараха ни отново след дузпа за нарушение на резервата ДобревТака ще играем срещу Холандия в третия мач за престиж. \"Лалетата\" пометоха 4:1 Германия на откриването. Днес обаче паднаха 0:1 от Англия и ще скачат задължително за успех.", "date": "2017.07.06", "title": " Младежите се сбогуваха с Евро 2017 след тройка от Германия"}
{"url": "https://m.offnews.bg/news/Sviat-_12/Gradushka-padna-v-Keniia-pomisliha-ia-za-sniag_659919.html", "text": "Кения, която привлича туристите с представи за огрени от слънцето плажове, лениви лъвове и залези в саваната, тази седмица се сблъска в планинските си райони с рядък \"посетител\" - градушката, съобщава БТА. Силната буря с градушка покри с бели ледени парченца пътища и покриви на жилища, а местни медии погрешно обявиха, че над екваториалната страна е преминала снежна буря. Деца и възрастни бяха щастливи да играят навън с ледените късове. Фермерите обаче не бяха толкова въодушевени, защото голяма част от посевите бяха унищожени.Мнозина кенийци пуснаха в социалните мрежи снимки и видеоклиповe с коментар, че това е сняг. Националната метеорологична служба бързо опроверга тези предположения и обясни, че става дума за градушка. В Кения, която се пресича от екватора, сняг може да се види само на върха на планината Кения, висока 5199 м. През 2008 и 2010 г. също е имало градушки в централните райони на Кения, припомня Ройтерс. ", "date": "2017.07.06", "title": " Градушка падна в Кения, помислиха я за сняг"}
{"url": "https://m.offnews.bg/news/Ikonomika_59/Komersant-Gazprom-tihichko-sazhivi-IUzhen-potok_659911.html", "text": "Маршрутът България – Сърбия – Унгария повтаря основната част от трасето на отменения „Южен поток“, който беше напълно готов за строителството, но беше спрян през декември 2014 г., пише руското икономическо издание „Комерсант“, цитирано от БГНЕС. През последният месец „Газпром“ без много шум подписа с България, Сърбия и Унгария пътни карти за развитието на газопроводите за доставката на природен газ от бъдещата втора тръба на „Турски поток“. По този начин компанията фактически реанимира отменения през 2014 г., по настояването на Еврокомисията, проект „Южен поток“, но с четири пъти по-малка мощност, пише изданието.Според \"Комерсант\" макар че този вариант позволява на „Газпром“ да осигури Балканите с газ, той ще се конкурира с другия маршрут на монополиста за доставката на газ в Южна Италия – газопровода „Посейдон“. Посочва се и че според експертите, след провала на „Южен поток“ компанията няма голямо доверие на България.„Газпром“ и унгарското правителство подписаха вчера „пътна карта“ за развитието на газотранспортната система на страната. Подобен документ през юни бе подписан с България и Сърбия.Руската компания е доставила общо 10,5 милиарда куб.м. на България, Сърбия и Унгария през 2016 г. Различното е в това, че планираният газопровод по дъното на Черно море – този път „Турски поток“ - няма да отиде директно в България, а в Турция.Освен това, за Балканите може да бъде предназначена само една от двете тръби на „Турски поток“, т.е. 15,75 милиарда куб.м., което е четири пъти по-малко от планирания капацитет на „Южен поток“.Съдейки по изявленията на България и Унгария, новите мощности ще се създават от газотранспортните оператори на страните в съответствие с Третия енергиен пакет на ЕС /отсечките на „Южен поток“ трябваше да се изграждат от смесени компании с участието на „Газпром“/. Но сръбският президент Александър Вучич /неговата страна не влиза в ЕС и не прилага Третия енергиен пакет/ заяви на 2 юли, че се надява на „помощта на Русия“ в строителството на транзитния газопровод.Отделен плюс за „Газпром“ може да се смята това, че тръбата може да се построи бързо благодарение на свършената работа по „Южен поток“, включително по трасето и подготовката за ОВОС. В същото време „Газпром“ не може едновременно да насочи обемите от втората отсечка на „Турски поток“ на Балканите и да построи газопровода „Посейдон“ за снабдяването на Южна Италия със същия този газ. По данни на „Комерсант“ доставките за Балканите са по-важни за руската компания, тъй като Италия може да се снабдява с газ от север през „Северен поток 2“, макар това да е по-скъпо. Но Унгария и Сърбия сега могат да бъдат осигурени само през Украйна, което принуждава „Газпром“ да се договори с Киев за транзита на газ след 2020 г.Според него умаленият \"Южен поток\" ще се сблъска с политически проблеми, а сред неговите участници няма влиятелни страни, които да го защитят от Брюксел, както това прави Германия в случая със „Северен поток 2“.", "date": "2017.07.06", "title": " Комерсант: Газпром тихичко съживи \"Южен поток\""}
{"url": "https://m.offnews.bg/news/Futbol_18793/Plazh-bira-i-1-0-za-Botev_659936.html", "text": "Ботев Пловдив победи в реванша албанския Партизани с 1:0 и с общ резултат 4:1 се класира за втория квалификационен кръг в Лига Европа.Пловдивчани убиха интригата с гол още преди средата на първото полувреме пред очите на около 4 хиляди привърженици, които бяха дошли да подкрепят своите любимци на стадион \"Лазур\" в Бургас. Снимка: plovdiv24.bgСамите фенове окупираха местните капанчета на плажа, които още от сутринта бяха в трескава подготовка за посрещането на хилядите гости естествено най-зареждана бе наливната бира.Първата по-сериозна опасност пред вратата на гостите бе още в 5-ата минута. Тодор Неделев стреля опасно, но на сантиметри покрай десния страничен стълб.Голът във вратата на съперника се \"печеше\". Отново Неделев  изпълни своя специалитет - пряк свободен удар. Техничното му изпълнение обаче кацна върху горната греда на безпомощния Албан Ходжа.Тогава добра атака на Ботев отдясно завърши с центриране на Лъчезар Балтанов към Фелипе Бризола, който след летящ плонж с глава не остави шанс на Ходжа - 1:0 за пловдивчани. Снимка: СпорталСлед почивката Ботев продължи да има надмощие и в 54-ата минута можеше да вкара втори гол, но Цветомир Панов не успя да преодолее стража на Партизани.В даденото от рефера 3-минутно продължение на двубоя Ботев можеше да удвои своята преднина, но до ново попадение така и не се стигна.Възпитаниците на треньора Николай Киров вече чакат един измежду унгарския Вашаш и израелския Бейтар на 13 и 20 юли, като първия мач ще е в Бургас.", "date": "2017.07.06", "title": " Плаж, бира и 1:0 за Ботев"}
{"url": "https://m.offnews.bg/news/Obshtestvo_4/MOSV-Niama-vredni-veshtestva-vav-vazduha-kraj-Ihtiman-i-AM-Trakiia_659938.html", "text": "Няма вредни вещества във въздуха край Ихтиман и АМ „Тракия“, обявиха от пресцентъра на министерството на околната среда и водите.Проверка на качеството на атмосферния въздух на територията на община Ихтиман извършиха на 5 юли експерти на РИОСВ – София и Изпълнителната агенция по околна среда. Наблюдението беше направено с газанализатор за аварийни ситуации (Gasmet DX 4040) във връзка с възникналия пожар и тлеенето в закритото депо за отпадъци. Обследвани бяха Ихтиман, село Мирово и автомагистрала „Тракия“, съобщават от МОСВ.Предстои да се предоставят резултати от 24-часовото изследване на въздуха и от мобилната автоматична станция в района на общината.Резултатите ще бъдат анализирани, за да се провери дали има превишение на показателите според екологичното законодателство.", "date": "2017.07.06", "title": " МОСВ: Няма вредни вещества във въздуха край Ихтиман и АМ „Тракия“"}
{"url": "https://m.offnews.bg/news/Tenis_18788/Grigor-Dimitrov-pobedi-Bagdatis-i-e-v-tretiia-krag-na-Uimbaldan-obnov_659890.html", "text": "Първи сетГригор Димитров се класира за третия кръг на „Уимбълдън“ след победа над Маркос Багдатис (Кипър) в три сета след по-малко от два часа игра.Българинът показа прецизна игра, по-добра концентрация и по-високо ниво, отколкото през първия си мач на турнира - срещу Диего Шварцман. Особено впечатляваща бе прецизността му през първите два сета.Мачът срещу 65-ия в света Багдатис приключи след час и 42 минути игра с 6:3, 6:2, 6:1.Григор спечели 79% от вкараните първи сервиси, 57% от вторите, отбеляза 9 аса и 15 непредизвикани грешки, почти всички в последния трети сет.Победата дойде в специален ден за Григор – на 6 юли 2008 г. 17-годишният тогава хасковлия спечели „Уимбълдън“ при юношите и стана първият българин с трофей от Големия шлем.В третия кръг Григор Димитров ще се изправи срещу Дуди Села (Израел) или поставения под №23 в основната схема Джон Иснър (САЩ).Ето и как се разви днешният мач:Григор откри резултата с гейм на нула, спечелен за около минута. Последва размяна на сервис геймове. Първата възможност за пробив се откри пред Димитров в четвъртия гейм, но мрежата помогна в последната точка и кипърецът изравни – 2:2. Пробивът дойде в осмия гейм и българинът поведе с 5:3, спечели и подаването си, и сета с 6:3. Той приключи след 28 минути, в които Григор не направи нито една непредизвикана грешка, спечели 88% от точките на първи сервис и 83% - от втори.Той започна с втория пробив в мача за Григор, който взе подаването на Багдатис и записа първия гейм в сметката си, след което с красива къса топка и последвал ас затвърди пробива - 2:0. При 3:2 Багдатис за първи път успя да спечели две точки на подаване на Григор, но българинът не допусна пробив - 4:2. С невъзможна за отразяване от Багдатис топка по правата Григор направи пробив на нула, поведе с 5:2 и затвори сета след подаването си - 6:2, като прибави 4 аса към трите в първия сет, спечели 82% от вкараните първи сервиси и 78% от вторите, както и 100% от точките при излизанията си на мрежата. След този първи час игра дойде и първата му непредизвикана грешка при 11 на съперника по същото време.Вторият сет приключи след 30 минути игра.Това бе и най-трудният сет за Григор, с много повече грешки и шансове за пробив пред Багдатис. Само в откриващия гейм българинът направи три двойни грешки. Димитров спаси четири точки за пробив, след което все пак надделя - 1:1. Българинът се концентрира, проби подаването на Багдатис още в следващия гейм и поведе с 2:1. Четвъртият гейм отвори възможност за пробив пред 32-годишния кипърец, но и той бе неуспешен.Четирите гейма се оказаха и най-трудните в мача за Григор - те продължиха 26 минути, почти колкото целия първи сет.Грешки на Багдатис осигуриха нов пробив за българина и резултат 4:1 в негова полза. Последва нов труден гейм за Григор, с възможности за пробив за кипъреца, но отново Димитров устоя и спечели, а резултатът вече беше 5:1. След още няколко минути мачът бе в историята, а Григор спечели мястото си в третия кръг на турнира от Големия шлем за трета поредна година.", "date": "2017.07.06", "title": " Григор Димитров победи Багдатис и е в третия кръг на Уимбълдън (обновена)"}
{"url": "https://m.offnews.bg/news/Obshtestvo_4/Holandsko-nou-hau-za-veloaleite-v-Sofiia_659902.html", "text": "В София има около 50 км велоалеи - за нашата почти двумилионна столица е излишно да казваме, че тази дължина е крайно недостатъчна. До 2019-та целта на Столична Община е те да бъдат 200 км, но инфраструктурата ли е най-важното нещо, когато става въпрос за велосипеден транспорт? Тези и още много други колоездачни теми бяха обсъдени днес по време на семинара \"Планиране и изграждане на велосипедна инфраструктура на територията на Столична Община\", организиран от СО.Гости на събитието бяха двама холандски експерти с опит в изграждането и дизайна на вело инфраструктура по цял свят - Роб ван дер Бейл и Мауриц Кардозо. Ако ви трябва веломост, който се повдига заедно с нивото на реката, те са вашите хора.Всеки знае, че Холандия е световен пример за развит велотранспорт - по-малката от България държава има 17 млн. жители и 20 млн. велосипеда. Велоалеите в кралството са с дължина от 35 хил. км.София разполага с идеална велосреда - паркове, зеленина, без много възвишения, хубав климат. Такова мнение изразиха и двамата холандци, но за тях е важно и друго - колоезденето не е инфраструктура, а нагласа на обществото и на ума на индивида.Да си велосипедист в Холандия е най-нормалното нещо на света, там самите хора не се определят като колоездачи, защото с първите си стъпки на земята те вече започват и да се учат как се въртят педалите.В кралството се спазват 5 принципа, когато иде реч за изграждане на инфраструктура за велосипедистите:1. Свързаност - важно е алеите и пътищата да правят връзка помежду си за максимално ефикасност на пътуването; 2. Директност - когато се изграждат, велоалеите трябва да предоставят най-бързия и удобен начин за стигане до желаната дестинация;3. Безопаност; 4. Комфорт - гладък асфалт и добре положена настилка;5. Атрактивност - може би най-изненадващият принцип, но в Холандия искат да карат покрай красиви места и това също е фактор.Кардозо сподели, че в Холандия съзадват инфраструктурата така че да бъде \"против човешки грешки\" - достатъчна маркировка и знаци, които да показват \"верния път\". Все пак у нас не трябва да се отчайваме колко е зле ситуацията, тъй като Холандия има над 40-годишен опит тази сфера, докато у нас наченки за развитие правим от по-малко от 10.Кардозо и Бейл дадоха като положителен пример Тайланд - там от 10 години се опитват да интегрират велосипедния транспорт в ежедневието на хората. През 2006 година между 0-1% от населението са се придвижвали с велосипеди, а днес този процент е скочил до 6% - нещо, което се счита за невероятен успех.  София прави малки, понякога доста несигурни крачки към развитие на велосипедната инфраструктура. Една от тези стъпки към по-добро е изградаждането на алея по бул. Патриарх Евтимий след завършването на строежа на метрото.Вариантите за тази велоалея са два - тя да бъде по средата на булеварда и да разделя пътното платно или да бъде в двата края. Тези идеи, представени от инж. Терзиев пред холандските гости, предизвикаха дебат за това как например, ако велоалеята е по средата, колоездачите ще могат да пресекат улицата, за да стигнат до някой магазин или жилището си. Ще трябва да карат до края на алеята и да се връщат по тротоара? В по-голямата си част тези въпроси останаха неотговорени, а самият проект озадачи холандците. Кога и дали изобщо има смисъл да настигаме Холандия - времето ще покаже. Едно е сигурно - подобна реформа няма да стане с изливане на жълта боя по улиците, за да могат общинари да имитират дейност. Първата промяна идва от нас, които трябва най-сетне да приемем велосипеда като вид транспорт, равен на всички останали.", "date": "2017.07.06", "title": " Холандско ноу-хау за велоалеите в София"}
{"url": "https://m.offnews.bg/news/Futbol_18793/Hero-prepluva-Dunav-na-pat-kam-Belgrad_659937.html", "text": "Иртиш на Димитър Димитров - Херо успя да елиминира Дунав в първия кв. кръг на Лига Европа. Тимът от Казахстан  отупа 2:0 домакините в Русе и с общ резултат 3:0 продължава напред.Следващият съперник на Херо е отново разположен на река Дунав. Иртиш ще срещне най-успешния сръбски тим Цървена звезда, елиминиран миналата година в Шампионската лига от Лудогорец. Ще му бъде доста трудно, но успех от нас.Гостите в Русе днес удариха рано. Първото попадение падна в шестата минута, когато нападателят на гостите Маслач с глава намери мрежата. Футболистът на Иртиш откри след изпълнение на ъглов удар. При гола Димитър Димитров полудя от радост.Домакините се окопитиха, но голям пропуск направи Карагерен. После пак той и Бранко Костадинов не успяха да изравнят.Трябва да се признае и на гостите, че имаха отлични шансове да предрешат съвсем рано мача, но ги пропиляха. В 88-ата минута всичко на Градския стадион официално приключи. Дарабаев с хубав шут препарира Антонов за 2:0.", "date": "2017.07.06", "title": " Херо преплува Дунав на път към Белград"}
{"url": "https://m.offnews.bg/news/Tenis_18788/Pironkova-ne-se-dade-lesno-na-Vozniatcki_659941.html", "text": "Цветана Пиронкова напусна \"Уимбълдън\" във втори кръг. Най-добрата ни ракета при жените падна 3:6, 4:6 от Каролин Возняцки. Цвети стартира участието си в турнира с убедителен успех срещу Сара Ерани, но не успя да сложи край на негативната си серия в двубоите с бившата  номер 1 в смета. Датчанката вече има 5 от 5 победи.Срещата бе равностойна в началото, а двете си размениха по един пробив до 2:2. Пловдивчанката пропусна шанс за пробив в шестия гейм, а след това Возняцки влезе в серия и взе сета.Пиронкова измъкна много тежък гейм за 1:1 в началото на втората част, в който спаси шанс за пробив и на два пъти използва системата за видеоповторение.Вожняцки, поставена под номер 5,  поведе с 3:1, след като спечели нов гейм при начален удар на българката. Изглеждаше, че датчанката бие с лекота, но получи здрав отпор.Цвети демонстрира характер и направи най-добрия си период в мача, който включваше някои великолепни отигравания от нейна страна. Тя веднага върна пробива и след това изравни за 3:3. После последва гейм за гейм и въпреки волята на българката, тя беше принудена да напусне турнира.", "date": "2017.07.06", "title": " Пиронкова не се даде лесно на Возняцки"}
{"url": "https://m.offnews.bg/news/Sviat-_12/Tramp-Rusiia-podkrepia-vrazheski-rezhimi-da-zashtitim-nashata-tcivil_659940.html", "text": "Главният въпрос днес е - иска ли Западът да оцелее? Имаме ли доверието между нас и храбростта да съхраним нашата цивилизация от тези, които искат да я унищожат? Дори и да имаме най-развитите икономики на света и най-добрите оръжия, ако не сме силно семейство, с общи ценности, няма да оцелеем.Това заяви американският президент Доналд Тръмп в речта си на площад \"Крашински\" във Варшава пред множество, развяващо полски и американски знамена.Нашата цивилизация трябва да бъде защитена. Нашата свобода и цивилизация зависи от връзките ни, историята и паметта. Полша и нейният народ продължават тази борба. Както Полша не падна на колене, така и Западът няма да бъде сломен, заяви американският президент.Говорейки за новите заплахи, Тръмп призова Русия да \"престане с дестабилизиращите си дейности в Украйна и на други места и с подкрепата си за вражески режими, в това число Сирия и Иран, и вместо това да се присъедини към общността на отговорните страни в борбата им срещу общи врагове и в защита на цивилизацията\".В речта си американският президент каза още, че Западът се сблъсква с нови форми на агресия и трябва да се адаптира:\"Днес Западът се сблъсква със сили, които се стремят да подложат на изпитание нашата воля, да подкопаят нашата увереност и които излагат на риск нашите интереси. За да отвърне НАТО на тези нови форми на агресия, в това число пропаганда, финансови престъпления и кибервойна, организацията трябва да се адаптира\"Тръмп потвърди американския ангажимент към член Пети от договора за НАТО. Президентът каза, че САЩ са демонстрирали не само с думи, но и с делата си, че застават твърдо зад член Пети, потвърждаващ ангажимента за колективна защита - \"Да се говори е лесно, важни са обаче действията\".В речта си във Варшава Тръмп подчерта, че трябва да се увеличат разходите за отбрана и \"на източния бряг на Атлантическия океан\", имайки предвид европейските членки на НАТО.Американският президент похвали Полша, че е спазила ангажимента си да увеличи разходите за отбрана и нарече полския премиер Беата Шидло \"наистина невероятна\".Тръмп благодари на Полша за гостоприемното й отношение към американските войници.Присъствието на войските на САЩ е \"символ на американската привързаност\" към Полша и \"нейното място в силна и демократична Европа\", каза той.В речта си Тръмп засегна и темата за Русия и за нейните енергийни доставки за Европа.Той каза, че САЩ искат да разширят партньорството си с Полша, особено в износа на енергия, така че страната да не бъде заложник на един енергиен доставчик.Тръмп заяви, че САЩ искат да развиват връзките си с държавите, намиращи се между Балтийско, Черно и Адриатическо море.Ние искаме да ви осигурим достъп до алтернативни енергийни източници, така че Полша и нейните съседи никога повече да не се оказват заложници на един-единствен доставчик на енергия, заяви Тръмп.", "date": "2017.07.06", "title": " Tръмп: Русия подкрепя вражески режими, да защитим нашата цивилизация"}
{"url": "https://m.offnews.bg/news/Futbol_18793/Bozho-Mitrev-spasi-Levski-ot-rezil-v-Cherna-gora_659939.html", "text": "Левски завърши наравно 0:0 срещу Сутиеска и с общ резултат 3:1 за първи път от седем години преодоля съперник в Европа. \"Сините\" продължават напред във втория квалификационен кръг на Лига Европа.Играчите на треньора Николай Митов трябва да са щастливи от резултата, след като накараха сините привърженици да треперят цяло второ полувреме. Само изявите на Давид Яблонски и капитана Божидар Митрев спасиха тима от пореден резил в Европа. Мачът започна равностойно, а първата по-опасна ситуация дойде в 17-ата минута, когато Адениджи проби по десния фланг и центрира. Топката бе отбита от защитата на домакините, но попадна в Панайотов, който обаче стреля над вратата.В 40-ата минута Левски бе много близо до откриване. Иван Горанов изпълни отлично свободен удар, но стражът със сетни усилия изби с една ръка.През второто полувреме с всяка изминала минутa, атаките на Сутиеска ставаха все по-опасни. В 64-ата минута при едно центриране в наказателното поле последва разбъркване, Деян Зарубица стреля към опразнената врата, но Яблонски подложи крак и изби от голлинията.Поредната опсасност дойде в 71-ата минута, когато имащи числено предимство, черногорците освободиха Деян Зарубица сам в наказателното поле на Левски. За щастие, лисицата Митрев успя да се ориентира и се намеси решаващо.До края на двубоя инфактните ситуации следваха една след друга, но за късмет на \"сините\" до попадение така и не се стигна.Левски ще играе във втори кръг с хърватския Хайдук Сплит. Николай Митов трябва бързо да стегне тима в дефанзивен план, тъй като първият двубой с хърватите е след седмица - 13 юли, а реваншът е на 20 юли. ", "date": "2017.07.06", "title": " Божо Митрев спаси Левски от резил в Черна гора"}
{"url": "https://m.offnews.bg/news/Temida_18762/Sadat-osvobodi-mladezha-napadnal-nezriashti-v-Nesebar_659935.html", "text": "21-годишният Тодор Николов, който нападна незрящи туристи от Словакия на улица в Несебър, вече е на свобода, но трябва да плати парична гаранция от 3 хиляди лева.Районният съд в Несебър го освободи с мотив, че той е болен и трябва да се лекува.От прокуратурата отново поискаха да му бъде наложена най-тежката мярка „задържане под стража“.Преди началото на съдебното заседание обвиняемият Тодор Николов се извини за поведението си, съобщава БНР.Според съдебно-медицинската експертиза той страда от високо кръвно налягане и хипоталамична дисфункция.До 23 юни е бил в болница, на 24 юни се случва този инцидент. В никакъв случай не оправдавам неговата постъпка, но не считам, че това е едно тежко престъпление, заяви неговият адвокат Веселина Василева.", "date": "2017.07.06", "title": " Съдът освободи младежа, нападнал незрящи в Несебър"}
