{"url": "https://offnews.bg/obshtestvo/vseki-kojto-e-prodal-kolata-si-da-proveri-dali-noviat-sobstvenik-ia-681382.html", "text": "Всеки, който е продал колата си през последните години, да провери дали новият собственик я е пререгистрирал.За това призоваха вицепремиерът и министър на външните работи Екатерина Захариева, омбудсманът Мая Манолова, министърът на вътрешните работи Валентин Радев и зам.-министърът на правосъдието Евгени Стоянов след координационна среща във връзка със зачестилите дела в Гърция срещу българи, които са продали своите автомобили, но те не са били пререгистрирани и с тях е било извършено престъпление или административно нарушение.Министрите Захариева и Радев вече поставиха въпроса пред гръцките си колеги на 4 и 5 май в Солун, а те обещаха да окажат съдействие за изясняване на всеки един от казусите.На 8 май в гръцкото МВнР беше проведена и специална среща с временно управляващия посолството ни в Атина за представяне на случаите, в които невинни бивши собственици на пътни превозни средства биват привлечени под отговорност за престъпления, извършени от новите собственици или други трети лица.Ще поискаме консулски консултации между двете страни, в които ще участват представители на Министерството на правосъдието и на Омбудсмана. Имаме сигнали за случаи, в които гръцкият съд не приема за доказателство нотариално заверен договор за покупко-продажба и ще предприемем постъпки тези официални документи да бъдат признавани, заяви Екатерина Захариева.Моля собствениците на автомобили, които са ги продали, също да проверяват дали новият собственик ги е пререгистрирал, призова тя.До декември миналата година при прехвърляне на кола новият собственик трябваше в 14-дневен срок да отиде в КАТ и да си извади нов талон. Ако не направи това, следваше глоба от 50 лева. От нова година нотариусите изпращат автоматично документацията в КАТ. Ако пререгистрацията не стане до месец, глобата е 200 лв. Ако не стане до 2 месеца, следва дерегистрация. Каквито документи поискат гръцките власти, ще ги дадем. Говорих и аз с гръцкия колега. Всички да проверят собствеността си - говоря за бившите собственици, говорил съм МВР веднага да им съдействат, заяви министърът на вътрешните работи Валентин Радев.Омбудсманът Мая Манолова призова за драстични санкции, ако новият собственик не пререгистрира купеното пътно превозно средство в кратък срок.Според нея, трябва да се съобщи категорично на гръцката страна, че не може да не приемат официални документи, какъвто е завереният от нотариус договор.Участниците в срещата се договориха да бъде създадена и работна група, която да прецени дали са нужни и промени в българското законодателство, които да гарантират бързото прехвърляне на регистрацията на автомобила, но същевременно и да не се създава ненужен административен натиск върху гражданите.", "date": "2018.05.25", "title": "Всеки, който е продал колата си, да провери дали новият собственик я е пререгистрирал"}
{"url": "https://offnews.bg/izvan-terena/chujte-himna-na-mondial-2018-video-681369.html", "text": "Официалната песен на предстоящото след по-малко от месец световно първенство по футбол в Русия вече се завъртя в ефира.Очаквано тя е изпълнена от триото Уил Смит - Ники Джем - Ера Истрефи. Съвместното парче на двамата американци и косовската албанка се казва \"Live it Up\" и е издържано в модерния регетон ритъм.Преди няколко дни Уил Смит се похвали, че е записал песента с двамата си колеги. Днес аудиото се появи в профила на Ники Джем.Видеото явно ще бъде разпространено от нежната им подкрепа в лицето на Истрефи.", "date": "2018.05.25", "title": "Чуйте химна на Мондиал 2018 (видео)"}
{"url": "https://offnews.bg/izvan-terena/levski-praznuva-klasiraneto-v-evropa-v-chalgoteka-681370.html", "text": "Футболистите на Левски отпразнуваха подобаващо победата над Черно море с 4:1. “Сините“ бяха в луксозния и хитов клуб “Мегами“, в който участие имаше поп фолк изпълнителката Емануела.Съдържател на заведението е синът на бившия собственик на клуба Тодор Батков.Левскарите зарадваха посетителите, като сред тях ичаше доста зрелостници, които изпратиха ученическите години с ориенталски ритми.", "date": "2018.05.25", "title": "Левски празнува класирането в Европа в чалготека"}
{"url": "https://offnews.bg/temida/streletcat-ot-sveti-vlas-kojto-se-opita-da-ubie-bivshata-si-ostava-v-681371.html", "text": "След един неуспешен опит за гледане на мярката за неотклонение на Кирил Атанасов, който се опита да убие бившата си приятелка, в крайна сметка днес Окръжният съд в Бургас го остави за постоянно в ареста. Кирил, който простреля с газов пистолет своята бивша приятелка Лили в хранителен магазин в Свети Влас, където тя работела, днес се яви пред магистратите.Прокуратурата поиска постоянния му арест веднага след като здравословното му състояние се подобри. Кирил се гръмна в главата, след като стреля по приятелката си, но също оцеля. След искането на прокуратурата състоянието му изведнъж пак се влоши, а окръжният съдия прецени, че не може да проведе дело за гледане на мярка за неотклонение. В крайна сметка Апелативният съд върна отново това дело на Окръжния.Днес Кирил използва удобната версия, че не помни нищо от престъплението, губели му се дни и часове, спомените му били от болницата.Адвокатът му пледира, че с оръжието, с което подзащитният му е стрелял, газов пистолет с халосни патрони, не може да се убие човек и посочи аналогичния случай със стрелбата по Ахмед Доган.Според прокуратурата, в патроните все пак е имало барут и е можело да се стигне до смъртен случай. Това сочи и изготвената балистична експертиза.Окръжният съд прецени, че престъплението, в което е обвинен Кирил (опит за умишлено убийство) е тежко, а здравословното му състояние е добро, може да остане в ареста и му наложи най-тежката мярка за неотклонение.", "date": "2018.05.25", "title": "Стрелецът от Свети Влас, който се опита да убие бившата си, остава в ареста"}
{"url": "https://offnews.bg/volejbol/natcionalite-po-volejbol-tragnaha-s-pobeda-681373.html", "text": "Мъжкият национален отбор по волейбол на България стартира с трудна победа с 3:2 (25:18, 18:25, 19:25, 25:17, 15:11) гейма над домакина Китай в Лигата на нациите - турнирът, който наследи Световната лига.В другата среща, играна в Нинбо по-рано, САЩ победи с 3:2 срещу Аржентина. В събота от 11.00 часа българите излизат срещу американците, а ден по-късно е двубоят с Аржентина.България изоставаше в резултата след третия гейм, но в тайбрека наложиха волята си.Той започна оспорвано, след което воденият от селекционера Пламен Константинов състав взе две точки преднина. Националите играха стабилно докрая и заслужено стигнаха до успеха.КИТАЙ - БЪЛГАРИЯ 2:3 (18:25, 25:18, 25:19, 17:25, 11:15)КИТАЙ: Чуан Цзян, Яочен Ю, Шухан Рао, Чен Джан, Даошуай Жи, Руантон Мяо - Цзяхуа Тон-либерСтарши треньор: РАУЛ ЛОСАНОБЪЛГАРИЯ: Георги Братоев, Боян Йорданов, Розалин Пенчев, Николай Пенчев, Виктор Йосифов, Светослав Гоцев - Теодор Салпаров-либероСтарши треньор: ПЛАМЕН КОНСТАНТИНОВ.", "date": "2018.05.25", "title": "Националите по волейбол тръгнаха с победа"}
{"url": "https://offnews.bg/knigi/entciklopedia-na-lazheucheniata-noviat-roman-na-ivan-stambolov-su-681366.html", "text": "“Седем смъртни гряха“ е новият роман на Иван Стамболов, който е и втори от поредицата за гениалния детектив-богослов и рекламист Янаки Богомил след „Загадката на иконата и слънчевия диск“. Изграден по всички правила на жанра, той представя класически криминален сюжет, обогатен от много интересни факти в областта на историята , богословието и философията. По архитектура и стил пренася на българска почва традициите на интелектуалния бестселър, положени от Умберто Еко. Но въпреки своята ерудираност, текстът е лек и приятен за четене.Премиерата ще се състои на 5 юни, вторник, от 18:45 в Центъра за книги „Гринуич“ на Витошка и Солунска. Вход свободен.", "date": "2018.05.25", "title": "Енциклопедия на лъжеученията –  новият роман на Иван Стамболов-Сула"}
{"url": "https://offnews.bg/obshtestvo/sadat-magistrala-struma-da-minava-v-kresnenskoto-defile-681372.html", "text": "Върховният административен съд (ВАС) отхвърли жалбите срещу екооценката за изграждането на т.нар. източен обход на магистрала \"Струма\" през Кресненското дефиле. Тричленен състав - Румяна Папазова, Николай Гунчев (докладчик) и Сибила Симеонова, е отхвърлил с окончателно решение жалбите на две физически лица и на сдружение \"За земята – достъп до правосъдие\" срещу решение на министъра на околната среда и водите от 19 октомври 2017 г. по оценка за въздействие на околната среда (ОВОС). \"С решението е одобрено осъществяването на инвестиционно предложение \"Подобряване на трасето на Лот 3.2 на Автомагистрала \"Струма\" по Източен вариант Г 10.50.\", посочват от съда. Приблизителната дължина на тази част от магистрала \"Струма\" е 24 км.Решението на ВАС създава опасен прецедент. То оставя в сила документ, който противоречи на друг документ по същия проблем, а правителството ще следва този от двата, който му е по-изгоден. Това е пълен срив на държавността и правовата държава, коментират от коалициите от неправителствени организации „За да остане природа в България\" и „За Кресна\". Решението създава следните проблеми:  Окончателно се обрича на разрушаване природата на Кресненското дефиле, което е важен коридор за редки и застрашени животински видове по българското и европейското законодателство.Близо 5 000-те жители на община Кресна остават без локален и обходен път на европейската магистрала. Достъпът до населените места и земеделските земи и териториите в общината ще бъде силно затруднен за всички местни жители от тази община, защото те ще имат достъп до тях само когато пътуват в едната посока на магистралата и ще трябва да обикалят десетки километри, за да стигнат.Окончателно ще бъде съсипан развиващият се в дефилето туризъм, като популярните рафтинг и спускане с лодки по река Струма. Те просто ще станат опасни или невъзможни за практикуване.При подобни случаи в Роспуда и Беловежа в Полша Европейската комисия предприе стъпки, които спряха опасните развития. В случая с Кресна обаче ЕК създава впечатление за двоен стандарт, защото липсват последователни действия спрямо българското правителство, въпреки европейските средства за магистрала Струма и неспазеното решение първо да се построи участъкът от магистралата в района на дефилето, а след това останалите.Взимането на безпринципни и незаконни решения, налагането на цензура в медиите и затварянето на очите поради конюктурни и политически съображения, включително и от страна на Европейската комисия, не е начинът да се постигне изграждането на европейска магистрала и да се получи обществена подкрепа от политиците за подобни действия. Със сегашното решение на съда българското правителство получава зелена светлина да построи половин магистрала с парите за цяла, твърдят природозащитниците.", "date": "2018.05.25", "title": "Съдът: Магистрала Струма да минава в Кресненското дефиле"}
{"url": "https://offnews.bg/zvezdi/harvi-uajnstijn-se-predade-obviniha-go-ofitcialno-v-iznasilvane-681365.html", "text": "Скандалният холивудски продуцент Харви Уайнстийн се предаде на властите, гръмнаха световните медии.Човекът, заради когото започна движението #Metoo срещу сексуалния тормоз, е отишъл сам в полицията в Ню Йорк. Снети са му отпечатаци, а след това в белезници е бил отведен в съдебна зала. Там са му били повдигнати обвинения за едно изнасилване и няколко сексуални посегателства на база показания на две свидетелки. След като е чул обвиненията, Уайнстийн е бил пуснат под гаранция и ще носи проследяващо устройство.Десетки жени вече обвиниха 66-годишния Уайнстийн в сексуален тормоз, посегателство и изнасилване.Той отрича да е имал сексуални контакти с жени без тяхното съгласие.", "date": "2018.05.25", "title": "Харви Уайнстийн се предаде, oбвиниха го официално в изнасилване"}
{"url": "https://offnews.bg/112/6-tona-amfetamini-sa-zasecheni-na-pristanishte-varna-zapad-681367.html", "text": "Окръжната прокуратура във Варна ръководи разследване за трафик на 6 тона амфетамини.По метода на анализ на риска в пристанище Варна-запад е засечен контейнер, който е бил разтоварен от кораб.За получател на стоката в контейнера бил посочен гражданин на страна от Европейския съюз.Стоката в контейнера била декларирана като лимонена киселина.При полеви тест е установено, че в 300 чувала се съдържат 6 тона амфетаминопроизводни.", "date": "2018.05.25", "title": "6 тона амфетамини са засечени на пристанище Варна-запад"}
{"url": "https://offnews.bg/politika/ninova-v-galiche-dajte-primer-na-tciala-balgaria-izgonete-mutrite-o-681385.html", "text": "Вие можете да дадете пример на цяла България. Вие можете да сложите началото на края. Вие можете да изгоните мутрите от властта. Показахте го на първия тур.Това заяви председателят на БСП Корнелия Нинова в Галиче, съобщиха от пресцентъра на БСП. Тя поздрави хората, че са имали смелостта да се опълчат на местните дерибеи.\"Показахте силата и характера на българина и на врачанския край. Възхищавам се на смелостта ви\", заяви Нинова. Според нея Галиче е умален модел на управлението в страната. \"В България, който не слуша, му се взима бизнесът. Обществени поръчки печелят само близките до ГЕРБ. Тук, който не слуша, му се взимат нивите. Който е с кмета, заграбва земята за 30 години. В България, ако критикуваш властта, ти измислят компромати, очернят те, пращат те в Сибир, а може и случайно да те ударят две таксита. Тук ти палят колата и те плашат, че ще ти спрат социалния патронаж\", каза още Нинова. Според нея в България ГЕРБ разделят народа на наши и чужди.\"Премиерът Борисов полага усилия да обедини Балканите, а постоянно разделя собствения си народ. Чу се, че вчера дори забранил на ГЕРБ да почетат най-светлия празник 24 май, защото приемът се дава от президента. Така и тук ви разделят - на близки до кмета и на врагове, които се тъпчат и малтретират. Ето защо, в неделя, вие можете да дадете най-ярък знак на цяла България. Да сложим край на този модел на управление в Галиче. Да си отвоювате свободата\", допълни тя. Председателят на БСП призова жителите на Галиче да си изберат кмет, които ще бъде стопанин за всички, без разделение, без страх, без натиск и заплахи. \"Всички да бъдат спокойни. Селото да живее мирно. Никой да не ви взима земята, да не ви бие децата, да не ви пали домовете. В неделя можете да покажете, че не ви е страх. Ние сме тук да ви дадем кураж и сигурност. Ако искате промяна намодела Ценко Чоков, ако искате да сте свободни, уважавани и да живеете спокойно, имате възможност да го направите в неделя\", каза ощеКорнелия Нинова. ", "date": "2018.05.25", "title": "Нинова в Галиче: Дайте пример на цяла България - изгонете мутрите от властта"}
{"url": "https://offnews.bg/sviat/rusia-niama-polezen-hod-sled-razkritiata-za-svalenia-polet-mn17-681377.html", "text": "Европейският съюз и НАТО призоваха днес Русия да поеме отговорността за свалянето на полет МН17.В заключенията от междинния доклад на международни експерти, оповестен вчера, изрично е отбелязано, че ракетата, ударила пътническия самолет на Малайзийските авиолинии на 17 юли 2014 г. над Украйна, е изстреляна от ЕС потвърждава подкрепата си за призива отговорните да понесат последствията и всички държави да сътрудничат изцяло в усилията за установяването на отговорността, пише в изявлението на върховния представител на ЕС по външната политика и сигурността Федерика Могерини. Тя отново призовава Русия към сътрудничество по този случай.Същото послание отправи и генералният секретар на НАТО Йенс Столтенберг. Той заявява, че свалянето на пътническия самолет е било световна трагедия.НАТО многократно изрази подкрепа за усилията, предприети от холандските власти за изясняване на случилото се в онзи ужасен ден, за да има справедливост за 298-те загинали и техните близки, допълва Столтенберг.Холандия и Австралия обявиха днес, че ще държат Русия отговорна заради ролята й в свалянето на пътническия самолет.Правителството винаги е казвало, че истината за катастрофата трябва да бъде установена. Холандия и Австралия поискаха днес от Русия да установи диалог, за да се стигне до решение, което да въздаде справедливост заради огромните страдания и щети, причинени от свалянето на полет МН17. По този въпрос Холандия има подкрепата на световната общност. На основата на изводите на Съвместната следствена група Холандия и Австралия са убедени, че Русия носи отговорност за разполагането на ракетния комплекс \"Бук\", от който е бил свален малайзийският самолет. Затова правителството предприема следващата крачка, за да търси официално отговорност от Русия, заяви външният министър на Холандия Стеф Блок.Холандия и Австралия са двете страни, които дадоха най-много жертви сред пътниците на сваления самолет, летящ от Амстердам за Куала Лумпур. Загинаха всички 298 души на борда. Кремъл смята, че може да действа безнаказано. Руското правителство сега трябва да отговаря за действията си във връзка със свалянето на полет МН17, заяви и британският външен министър Борис Джонсън.Според него това е нагледен пример как Кремъл не зачита невинните човешки животи.Руското министерство на отбраната от вчера отхвърля всички обвинения.", "date": "2018.05.25", "title": "Русия няма полезен ход след разкритията за сваления полет МН17"}
{"url": "https://offnews.bg/koloezdene/fenomenalen-frum-povede-v-dzhiroto-681383.html", "text": "Звездата на отбора на Sky Крис Фрум направи феноменална солова атака и спечели 19-ия етап от колоездачната обиколка на Италия. 33-годишният британец измина 185 километра от Венария Реале до Бардонекия за 5.12:26 часа, като сам атакува три височини и вече е водач във временното генерално класиране.Преди днешния етап четирикратният победител в Тур дьо Франс заемаше четвъртата позиция, но силното представяне в близост до Коле деле Финестре му гарантира лидерската позиция два етапа преди края на състезанието в Рим на 27 май.Лидерът преди днешния етап Саймън Йейтс показа още вчера признаци на изтощение, а днес направо изпадна в криза и изостана с близо 40 минути от Фрум и вече е едва 18-и в класирането.Провалът на Йейтс откри възможност пред миналогодишния победител Том Дюмулен, но холандецът не успя да се \"сработи\" с Тибо Пино, Мигел Лопес и Ричард Карапас и завърши на повече от три минути зад Фрум. Изоставането му от него в генералното класиране пък е 40 секунди.Съдбата на Джирото ще се реши утре в етап с три изкачвания от първа категория, след което предстои тур на овации до Рим.", "date": "2018.05.25", "title": "Феноменален Фрум поведе в Джирото"}
{"url": "https://offnews.bg/sviat/tramp-mozhe-pak-i-da-ima-sreshta-s-kim-chen-un-na-12-iuni-681374.html", "text": "Планираната среща между президента на САЩ Доналд Тръмп и севернокорейския лидер Ким Чен-ун е възможно все пак да се състои на 12 юни, съобщи Ройтерс, като цитира Тръмп.\"Ще видим какво ще се случи. Водим разговори с тях точно сега. Дори може да има среща на 12-и. Искаме да постигнем това\", каза Тръмп пред репортери ден, след като обяви, че се отказва от срещата с Ким, предвидена за 12 юни в Сингапур. По-рано днес Тръмп приветства изявлението на Северна Корея, че продължава да има готовност за среща на върха въпреки решението му за анулирането й. Тръмп нарече севернокорейската реакция \"продуктивна\" и изрази надежда за \"дълъг и траен просперитет и мир\", информира АП.  Пхенян, след отказа на Тръмп, заяви вчера, че иска да даде на САЩ време и възможност да преосмисли позицията си, а КНДР  е готова за разговори по всяко време и във всякакъв формат.Днес Тръмп написа в Туитър: \"Топлото и продуктивно изявление на Северна Корея е много добра новина\", предаде Франс прес, цитирана от БТА. \"Ще видим докъде ще ни доведе това, добавя Тръмп.", "date": "2018.05.25", "title": "Тръмп: Може пък и да има среща с Ким Чен-ун на 12 юни"}
{"url": "https://offnews.bg/ot-vas/naglo-parkirana-kola-na-detska-ploshtadka-v-stolichnia-kvartal-druzhb-681381.html", "text": "Шофьор е паркирал колата си на детска площадка в столичния квартал Дружба.За случая алармира на редакционната ни поща главният секретар на Съюза на българските журналисти Иван Върбанов.\"Явно през почивните дни и празниците законите не важат и МПС може безнаказано да паркира на детска площадка! А и няма кой да го санкционира ... София, жк Дружба 1\" - пише в сигнала си Иван Върбанов.", "date": "2018.05.25", "title": "Нагло: Паркирана кола на детска площадка в столичния квартал Дружба"}
{"url": "https://offnews.bg/tehnologii/v-parvia-den-na-gdpr-obviniha-google-facebook-instagram-i-whatsapp-v-681384.html", "text": "Само няколко часа след задействането на новия регламент на ЕС за защита на данните (GDPR) интернет гигантите Google, Facebook, WhatsApp и Instagram бяха обвинени в злоупотреба с лични данни на техни потребители.Четирите компании са обвинени, че карат потребителите да се съгласят на таргетирана реклама, за да могат да използват платформите им и да си създадат профили. Това твърди групата за защита на данните noyb.eu с лидер Макс Шремс, предаде Би Би Си. На потребителите не е бил даден свободен избор, а се действа на принципа \"съгласен си или се махаш\", а мнозина не подозират, че това е забранено от GDPR, казва Шремс.Групата му посочва, че новите правила забраняват принуждаването на хората да приемат широкопрофилно събиране на данни като условие за ползване на услуга. \"Новият регламент за защита на данните изрично казва, че позволява събиране на данни само за целта на услугата - но за да се ползват тези данни с допълнителна цел или да се продават, трябва допълнително съгласие на потребителя\", пише в позицията си noyb.eu.\"GDPR е много прагматичен по този въпрос: каквото е наистина нужно за употребата на дадено приложение, се събира легално без искане на съгласие. За останалото трябва да има опция \"Желая\" или \"Не желая\", добавят авторите на жалбите.Ако те се окажат основателни, компаниите могат да бъдат принудени да променят правилата си на работа и/или да понесат солидни глоби.Сигналите са внесени от четирима отделни души в четири държави - Австрия, Беглия, Германия и Франция.", "date": "2018.05.25", "title": "В първия ден на GDPR oбвиниха Google, Facebook, Instagram и WhatsApp в злоупотреби с лични данни"}
{"url": "https://offnews.bg/sviat/sasht-prehvarliat-vojnitci-i-tankove-v-evropa-681368.html", "text": "САЩ са уведомили партньорите си в Европа за прехвърляне на тежка бронирана техника и военнослужещи в рамките на операция „Атлантическа решимост“.Планирано е да бъдат прехвърлени в Европа 3300 войници от 1-ва бронетанкова бригада и 1-ва кавалерийска дивизия от Форт Худ в Тексас в Полша и балтийските страни, като те ще минат транзитно през Германия, съобщава БНР, позовавайки се на Defense News.В рамките на учението ще бъде отработено разгръщане на части на американската армия в Европа. За учението от САЩ в Европа ще бъдат прехвърлени не по-малко от 7 танка М1 \"Абрамс\", около 140 бойни машини „Брадли“, 18 гаубици „Паладин“ и 395 други транспортни верижни машини.Военната техника ще се придвижва по шосетата, но също така и железопътни линии в балтийските страни, Полша, Румъния, България и Унгария.Учението „Атлантическа решимост“ е в отговор на агресивната политика на Русия, пише още Defense News.", "date": "2018.05.25", "title": "САЩ прехвърлят войници и танкове в Европа"}
{"url": "https://offnews.bg/politika/borisov-shte-poseti-kiev-predi-moskva-681375.html", "text": "Министър-председателят Бойко Борисов ще е на посещение в Хърватия и Украйна на 26 и 27 май, съобщава правителствената пресслужба.В събота в Киев Борисов ще проведе среща с президента на Украйна Петро Порошенко и с премиера Володимир Гройсман. По време на разговорите ще бъде дискутирано задълбочаването на контактите между двете страни, както и актуални външнополитически въпроси. В неделя премиерът Борисов ще участва в церемония по откриване на мемориална плоча на Димитър Пешев.Руската информационна агенция ТАСС, а не българската правителствена пресслужба, вече съобщи, че на 30 май. В събота в Загреб Борисов ще разговаря с хърватския си колега Андрей Пленкович. Двамата ще обсъдят напредъка по стартиралите по време на Българското председателство проекти, които ще доведат до сближаване на страните от Западните Балкани с останалите държави в Европа и помежду им.По време на срещата на върха ЕС-Западни Балкани на 17 май в София Хърватия обяви, че ще инициира разговори в същия формат през 2020 г.В хърватската столица премиерът Бойко Борисов ще открие паметник на Иван Вазов в парка Бундек. Монументът е символ на историческите връзки между България и Хърватия.", "date": "2018.05.25", "title": "Борисов ще посети Киев преди Москва"}
{"url": "https://offnews.bg/112/lekarite-po-skoro-pesimisti-za-zhivota-na-ranenia-mlad-mazh-v-katastro-681346.html", "text": "Лекарите са по-скоро песимистично настроени за ранения млад мъж в тежката катастрофа, в която пострада и попфолк певицата Емилия. Това стана ясно на брифинг тази сутрин, на който директорът на столичната болница \"Св. Анна\" д-р Славчо Близнаков даде подробности за състоянието им.Певицата е пътувала заедно с годеника си и неговия 19-годишен син, който бил зад волана. Именно шофьорът е пострадал най-сериозно. Той е с тежка черепно-мозъчна травма, на апаратно дишане в реанимация. Мозъкът му е сериозно увреден. Няма нещо, което да се оперира, посочи д-р Близнаков.Емилия е с гръдно-коремна травма, без опасност, за живота, и остава в лечебното заведение за наблюдение. Годеникът ѝ е настанен в Лицево-челюстна хирургия, без опасност за живота. Директорът на болницата уточни, че и двамата ще се възстановят напълно.Инцидентът е станал на 24 май следобед на 37-мия километър от магистрала \"Тракия\". Автомобилът е катастрофирал сам, вероятно заради висока скорост.Средно 30 линейки на ден водят пациенти в Спешното отделение на УМБАЛ \"Св. Анна\". Това прави около 1000 на месец или 12 000 на година. Най-малко 1/3 от тях са с пациенти, пострадали при ПТП, кометира д-р Близнаков тревожната статистика от пътните инциденти.", "date": "2018.05.25", "title": "Лекарите по-скоро песимисти за живота на ранения млад мъж в катастрофата с Емилия"}
{"url": "https://offnews.bg/temida/mazh-zasne-koruptcia-v-kat-na-video-681342.html", "text": "Мъж засне пътен полицай, който му иска подкуп.Видеото беше разпространено от bTV. На него се вижда как полицаят взима подкуп от шофьор в София, за да не му наложи глоба. Униформеният дори инструктира нередовния водач как да му даде рушвет по начин, който да не си личи.„Вчера бях спрял на бул. \"Васил Левски\" за около 2 минути да си купя нещо за хапване. Е, доста солено ми излезе - 50 лева фиш и 50 лева рушвет”, коментира авторът на клипа.На видеото полицаят му обяснява къде да остави парите, отбелязва, че „щеше да го отнесеш яко” и на два пъти подчертава: „Трябва да почерпиш!”.Прокуратурата вече се занимава със случая. „Потвърждава се информацията, която първоначално е разпространена – че е поискан и взет подкуп”, посочи пред bTV говорителят на главния прокурор Румяна Арнаудова.Установено е, че шофьорът, мотивиран от полицая да му даде рушвет, е бил без талон за технически преглед и е имал предишен фиш за нарушение – неправилно паркиране.Полицаят е служител на КАТ-Пътна полиция, като е ясна самоличността му, но Арнаудова не пожела да даде повече информация за него.„Данните сочат на извършено престъпление – подкуп, класическата корупция, за която говорим в момента”, посочи тя. Софийска градска прокуратура ще ръководи разследването.", "date": "2018.05.25", "title": "Мъж засне корупция в КАТ на видео"}
{"url": "https://offnews.bg/obshtestvo/buria-povali-darvo-v-plovdiv-gradushka-udari-panagiurishte-681350.html", "text": "Дърво падна върху два автомобила в центъра на Пловдив, за щастие няма пострадали. Инцидентът е станал по време на буря призори, съобщава БНТ.Наскоро дървото е било подкастрено, за да се олекоти, съобщиха от общинското предприятие \"Паркове и градини\". Причина за падането на дървото е загниване на корените, което не се виждало.В същото време мощна буря нанесе сериозни щети върху земеделската продукция в Панагюрище. Валежите там бяха изключително силни, съобщава Нова тв.Огромните водни количества са превърнали улиците в реки, а от отводнителните канали на места водата директно е изригвала.Хората разказват, че ледените топчета са били с размерите на лешник. Градушката е валяла повече от половин час. За щастие няма поражение върху къщите и автомобилите. Унищожени са обаче 90% от земеделските насаждения и реколтата.Щетите от природното бедствие тепърва ще се изчисляват. Голяма част от хората обаче не са застраховали продукцията си, която отглеждат в дворовете си.", "date": "2018.05.25", "title": "Буря повали дърво в Пловдив, градушка удари Панагюрище"}
{"url": "https://offnews.bg/analizi-i-komentari/kam-kogo-da-se-obarnem-ako-imame-vaprosi-za-gdpr-681348.html", "text": "- Какви са наблюденията Ви? Запознати ли са потребителите у нас с промените, свързани с GDPR?По наши наблюдения - не са напълно запознати с промените, които ще настъпян с новия Регламент за защита на данните. Поради тази причина една от основните цели на Комисията е предоставянето на указания и информация на администраторите на лични данни и на физическите лица относно промените. От началото на годината до сега КЗЛД организира множество обучения, събития и информационни кампании по новата правна рамка, като тази тенденция ще продължи през цялата година.- Доколко готов е бизнесът в България за промените?Смятаме, че бизнесът частично е готов, тъй като администраторите на лични данни са особено активни и използват всички канали, предоставени от Комисията, за да си доизяснят или отговорят на някои въпроси и положения, заложени в новата правна рамка.Следва да отбележим, че въпреки някои промени и нови положения, част от задълженията и отговорностите на администратори се запазват такива, каквито са, досега съгласно вече действащия Закон за защита на личните данни.- Имате ли наблюдения дали малките търговци - като например онлайн магазини, форуми, са съгласували дейността си с регламента?Смятаме, че малките търговци, предлагащи онлайн услуги, се интересуват активно от промените, които ще настъпят с Общия регламент за защита на данните. Те също както останалите бизнес компании използват възможностите, предоставени от нас. На настоящия етап не е извършвано проучване от КЗЛД относно предприетите мерки от страна на всички магазини, предлагащи онлайн услуги.- Кой ще следи за нарушения? Към кого да се обърнат потребителите при нужда?Комисията за защита на личните данни е националният надзорен орган, който ще упражнява контрол и наблюдение на обработката на лични данни, чиято защита е съществена част от защитата и съблюдаването на правото на неприкосновеност на личния живот на българските граждани. Всяко физическо лице може да се обърне към КЗЛД по административния ред, както и по алтернативно по съдебен ред пред съответния компетентен съд в рпедвидените за това срокове.", "date": "2018.05.25", "title": "Към кого да се обърнем, ако имаме въпроси за GDPR"}
{"url": "https://offnews.bg/futbol/huligani-prebiha-fenove-na-livarpul-681343.html", "text": "Напрежението преди финала на Шампионската лига в Киев на 26 май вечерта между Реал Мадрид и Ливърпул се покачва с всяка отминала минута.Напрегнато е и извън терена, след като група фенове на Ливърпул се оплакаха, че са били нападнати от хулигани, докато кротко си обядвали в заведение.\"Просто се хранехме и се занимавахме със своите си неща. Аз съм дошъл в Киев да гледам футбол, а не да ме бият. Бяхме едва от четири часа в Украйна, а вече ни атакуваха и биха като кучета. Беше ужасно\", споделя един от пострадалите пред \"Мирър\".По разказа му нападателите са били скрили лицата си, обръщали са маси и са целели слисаните англичани с чаши и бутилки, в резултат на което много са с прорезни рани. Изданието е убедено, че зад атаката стоят руски хулигани, изпратени да провокират безредици.Полицията в Киев е успяла да задържи двама от нападателите и се очаква подробности какви са и защо са предприели нападението.", "date": "2018.05.25", "title": "Хулигани пребиха фенове на Ливърпул"}
{"url": "https://offnews.bg/112/nad-170-kg-kontrabanden-tiutiun-otkriha-rusenski-politcai-pri-spetcakt-681349.html", "text": "Специализирана полицейска операция по противодействие и разпространението на стоки без платен акциз е проведена на територията на Русе. В хода ѝ са открити над 170 кг контрабанден тютюн, съобщиха от пресцентъра на МВР.На 23 май, около 13.30 часа, на изхода на Русе в посока Бяла, бил спрян за проверка лек автомобил „Фолксваген Пасат“, управляван 44 – годишен мъж от Русе. В колата полицаи от Второ РУ открили полиетиленови чували и чанти пълни със ситно нарязан тютюн, с общо тегло 22 кг, без необходимия акцизен бандерол.Пред офис на куриерска фирма в Русе, служители на сектор „Противодействие на криминалната престъпност“ и екип от специализираното тактическо звено към областната дирекция, бил задържан 39-годишен мъж от с. Червена вода. Той е заловен в момент, когато получил пратка, съдържаща 100 кг ситно нарязан тютюн, без бандерол.При последвали процесуално – следствени действия в дома на мъжа, били намерени още 50 кг тютюн.Образувани са досъдебни производства, работата по случаите продължава.", "date": "2018.05.25", "title": "Над 170 кг контрабанден тютюн откриха русенски полицаи при спецакция"}
{"url": "https://offnews.bg/futbol/nepredvidimostta-na-real-madrid-naj-goliamata-opasnost-za-livarpul-681347.html", "text": "Ако има нещо, от което феновете на Ливърпул трябва най-много да се притесняват преди финала в Шампионска лига на 26 май, то това е непредвидимостта на “Белия балет“. Тя си пролича изключително добре в поредното издание на “Ел Класико“, където  трябваше да демонстрира цялата си креативност, заради ситуацията с контузени и непостоянно представящи се играчи.Както специалистите отчитат, Реал Мадрид няма шаблон, който противниците му да анализират и да могат да се нагодят спрямо него. Реал Мадрид е изключително труден противник, защото те могат да се защитават в зависимост от това как ги атакувате и да нападат в зависимост от това как се защитавате. Няма точно определен начин, по който играе Реал Мадрид, и те могат да ви победят по много различни начини.Остава дебатът дали е по-добре да играеш срещу Реал Мадрид в два мача или в един 90-минутен сблъсък. Като цяло, за толкова колеблив и неустойчив отбор, какъвто е този на Ливърпул, може би по-добрият вариант е всичко да се реши в един мач. Играчите на Юрген Клоп са способни да хипнотизират феновете със скоростта и директността на своите атаки и също толкова лесно да ги объркат със своите глупави пропуски в отбрана. Финал в един мач означава, че бранителите на “Мърсисайдци“ ще имат по-малко възможности да сбъркат фатално.Те обаче ще трябва да се подготвят доста внимателно, защото колкото повече променливи имаш под свой контрол, толкова по-добър шанс имаш да обърнеш мача на своя страна. За сега, Реал Мадрид има само шест сигурни титуляри, докато останалите се променят в зависимост от необходимостта на момента. Кейлор Навас, Марсело, Серхио Рамос, Рафаел Варан, Тони Крос и Лука Модрич са играчите, които ще се радват на сигурно място в стартовите 11, докато останалите са променливите, които Зинедин Зидан контролира.От останалите, Дани Карвахал и  могат да бъдат извън сметките заради контузия, а Матео Ковачич и Каземиро са напълно взаимозаменяеми. И ще ни трябва истинско магическо кълбо, за да разберем каква комбинация от Лукас Васкес, Гарет Бейл, Марко Асенсио и Карим Бензема ще започне в атака. Задачата за Юрген Клоп изглежда като да се подготвяш за тест, но да не знаеш точно по кой предмет ще бъде теста.Една от основните критики срещу Зидан е, че той няма ясна тактическа система, която да налага и да се възприема от играчите. Много специалисти обаче гледат точно от обратната страна и смятат, че това е едно от най-големите предимства за този отбор на “Белия балет“ - той има много системи и има играчите, които могат да намерят мястото си във всяка една от тях.“Организираният хаос“ на Реал Мадрид е основното нещо, от което Ливърпул трябва да се притеснява, както и основното нещо, заради което букмейкърските къщи отчитат испанците като фаворит. Най-високият коефициент за тяхна победа е 2.20 (предлага се от  - британския букмейкър), докато коефициентите за Ливърпул започват от 3.00. Все пак, топката е кръгла за всички и в рамките на 90 минути, които ще минат дяволски бързо за обикновените фенове, нищо не може да се каже със сигурност.", "date": "2018.05.25", "title": "Непредвидимостта на Реал Мадрид - най-голямата опасност за Ливърпул"}
{"url": "https://offnews.bg/temida/sadat-spria-nebostargach-na-stolichnia-bul-balgaria-681376.html", "text": "Административен съд София-град отмени решението на Столичния общински съвет, с което бе разрешен строежът на 77-метрова сграда на бул. \"България\" и ул. \"Борово\".Това съобщи общинският съветник Войслав Тодоров (\"Нормална държава\") на страницата си във фейсбук. Според съда е недопустимо да се разделя парцела на три, за да се оформи ъглов и да се използва съществувалата досега вратичка в закона. Решението обявява още, че това разделяне и превишаване на допустимата височина влиза в противоречие със Закона за устройство на територията. Парцелът на \"България билдинг\" е в жилищна зона с ограничение на строителството до 20 метра. В началото на 2017 г. собственикът внася до \"Направление архитектура и градоустройство\" искане за промяна на устройствения план на парцела, с която той да бъде разделен на три. С разделянето инвеститорите искат да се възползват от чл. 27, ал. 3 от Закона за устройство на територията. Според него сгради за обществено ползване нямат ограничение на височината, ако попадат в градски центрове от първо до трето ниво. Според \"България билдинг\" техният парцел е именно такъв. Според общинските комисии обаче това не е доказано и те два пъти връщаха проекта, за да бъдат представени още документи.Той бе подкрепен от СОС от трети опит, след като инвеститорът намали значително първоначалните си намерения за обща застроена площ.Съдебното решение подлежи на обжалване пред Върховния административен съд.", "date": "2018.05.25", "title": "Съдът спря небостъргач на столичния бул. България"}
{"url": "https://offnews.bg/politika/borisov-angazhira-i-papata-sas-zapadnite-balkani-frantcisk-obeshta-da-681352.html", "text": "Премиерът Бойко Борисов покани папа Франциск да посети страната ни, а той от своя страна е обещал до 2019 г. да посети България, Румъния или друга балканска държава, съобщава Нова тв.Българска делегация е на аудиенция при папата във Ватикана. Борисов е изразил почитанията на българския народ към главата на Римокатолическата църква и признателността, че тя е благословила писмеността ни.„България работи неуморно по време на председателство за интеграция на държавите от Западните Балкани и за мирен диалог в региона”, заяви Борисов пред папата.След посещението Борисов каза пред журналисти, че целта на посещението на папата в България била да не \"пада темата за Западните Балкани\".„Ще свърши нашето председателство, ще дойдат други теми“, каза премиерът, цитиран от \"Фокус\" и посочи, че светът се променя всеки ден. По думите му с визитата на папата у нас, темата ще се задържи дълго в световното внимание. „Мисля, че точно това разбра със своята благословия за мир. Искаме да има мир на Балканите и да ги превърнем в строителна площадка“, посочи той.„Да се моля за него, а аз го помолих той да се моли за мен и всички да се молим на Господа да няма война“, каза министър-председателят.С военни почести нашата делегация бе посрещната от префекта на папския дом Георг Генсвайн и от швейцарските гвардейци, написа Борисов на страницата си във Facebook. Срещата на четири очи с главата на Римокатолическата църква се проведе в Апостолическия дворецПапа Франциск получи три подаръка от българския премиер. Първият е копие на Четвероевангелието на цар Иван Александър. Вторият е картина на българския художник Павел Митков, изобразяваща свети Иван Рилски като отшелник. Третият подарък е разсад от 33 маслодайни рози от Казанлък. Папата от своя страна подари на Борисов плакет с маслиново клонче и му пожела да служи на мира и да събира хората.Това е втората среща на Борисов с папа Франциск. В края на аудиенцията премиерът ще представи българската делегация. След това се очаква при папата да влезе и македонската делегация.Снощи българското посолство отвори врати както за българи, така и за македонци, а двамата премиери произнесоха развълнувани слова.", "date": "2018.05.25", "title": "Борисов ангажира и папата със Западните Балкани, Франциск обеща да ни посети"}
{"url": "https://offnews.bg/sviat/izrael-parite-na-evropejskite-danakoplattci-otivat-za-podkrepa-na-ant-681357.html", "text": "Израел обвини Европейския съюз, че подкрепя неправителствени организации, които имат връзки с терористични групировки и са антиизраелски настроени, предаде БТА, като цитира агенция ДПА.Обвинението бе отправено в проучване, публикувано днес от министерството на стратегическите въпроси. Според него ЕС нарушава собствените си политики по този въпрос.\"Това проучване поражда също така безпокойство, че парите на европейските данъкоплатци се използват за укрепване на връзки с терористични организации\", каза министерството.През 2016 г. ЕС е платил над 5 милиона евро на организации, които подкопават легитимността на Израел и призовават за бойкот срещу страната.В документа се дава за пример норвежка хуманитарна организация, на която ЕС е дал 1,76 милиона евро през 2016 г. и която е била глобена от властите на САЩ през април заради връзки с ислямистката групировка Хамас и Народния фронт за освобождение на Палестина. И двете са признати от ЕС за терористични групировки.Друг пример е финансирана от Католическата църква ирландска организация, получила еврофинансиране в размер на 520 000 евро. Израелското министерство отбелязва, че тя инициира петиции с призив към ЕС да наложи икономически санкции на Израел.", "date": "2018.05.25", "title": "Израел: Парите на европейските данъкоплатци отиват за подкрепа на антиизраелски организации"}
{"url": "https://offnews.bg/izvan-terena/ronaldinio-niama-da-se-zheni-za-dve-devojki-ednovremenno-681359.html", "text": "Бившата бразилска футболна звезда Роналдиньо опроверга появилата се информация, че планира да става многоженец.Испанското издание \"Ас\" тиражира новина, че бившият ас на Барселона смята да сключи брак през август едновременно с две момичета, които се казват съответно Присила Коелю и Беатрис Соуса.Според публикацията Рони обича й двете еднакво, като им дава по 1500 евро на месец за разноски, а самите дами нямали нищо против да споделят любовта му.\"Това е една огромна лъжа\", коментира Роналдиньо. Многоженството е забранено в Бразилия и ексфутболистът ще има проблеми със закона, ако тръгне към такава стъпка. Семейството му също не одобрява полигамията, така че, за Рони не остава нищо друго освен да продължи да ги поддържа като любовници.", "date": "2018.05.25", "title": "Роналдиньо няма да се жени за две девойки едновременно"}
{"url": "https://offnews.bg/kultura/potopete-se-v-noshtta-na-askeerite-sas-snimki-681358.html", "text": "Разгледайте 28-та церемония по връчването на наградите 'Аскеер\" в снимки. Събитието се състоя в театър „Българска армия”. Призовете за постижения в театралното изкуство през изтеклия сезон бяха връчени за 28-ми път. Автор на галерията е Иван Дончев.Победителите бяха определени с тайно гласуване.1. \"Изгряваща звезда\" - Веселин Петров за ролите на Труфалдино и Панталоне в „Кралят Елен” по Карло Гоци, постановка Анастасия Събева, Театър „Азарян“, Национален дворец на културата. На снимката: Актьорът с Татяна Лолова2. Поддържаща мъжка роля - Малин Кръстев за ролята на Дани Тейлър в „Зимата на нашето недоволство” по романа на Джон Стайнбек, постановка Бина Харалампиева, Малък градски театър „Зад канала”.3. Поддържаща женска роля - Ана Пападопулу за ролята на Бърди в „Лисичета” от Лилиан Хелман, постановка Бина Харалампиева, Народен театър „Иван Вазов”.4. Сценография - Марина Райчинова за „Франкенщайн” от Ник Диър, постановка Стайко Мурджев, Театър „София”.5. \"Костюмография\" - Нина Пашова за „Калигула” от Албер Камю, постановка Диана Добрева, и за „Три високи жени” от Едуард Олби, постановка Стефан Спасов, Народен театър „Иван Вазов”.6. Театрална музика - Петър Дундаков за „Франкенщайн” от Ник Диър, постановка Стайко Мурджев, Театър „София”7. Захари Бахаров  - Водеща мъжка роля за ролята му на Бай Славе в „Чамкория” по романа на Милен Русков, постановка Явор Гърдев, Театър 199 „Валентин Стойчев”.8. Водеща женска роля - Мария Стефанова за ролята на А в „Три високи жени” от Едуард Олби, постановка Стефан Спасов, Народен театър „Иван Вазов”.9. Иван Пантелеев - наградата за режисура за „ NеоДачници” по „Дачници“ от Максим Горки, Народен театър „Иван Вазов”10. Най-добро представление - „NеоДачници” по „Дачници“ от Максим Горки, постановка Иван Пантелеев, Народен театър „Иван Вазов”. На снимката: Директорът на Народния театър Мариус Донкин получава наградата11. Съвременна българска драматургия - „Цветът на дълбоките води“ от Оля Стоянова (Народен театър „Иван Вазов“, постановка Бойка Велкова, 13 октомври 2017 г.).12. Цялостно творчество - Васил Михайлов", "date": "2018.05.25", "title": "Потопете се в нощта на Аскеерите със снимки"}
{"url": "https://offnews.bg/ikonomika/kakvo-stoi-zad-balgarskia-zavoj-v-energetikata-otgovaria-nezavisima-681345.html", "text": "\"Какво стои зад българския завой в енергетиката\" и ще може ли София да поправи поразваленото сътрудничество с Москва, пише в днешния си брой руският в. \"Независимая газета\", цитиран от БТА.Според изданието московските анализатори не проявили особен ентусиазъм по повод посещението на българския президент Румен Радев в Русия тази седмица, защото са \"донякъде разочаровани\" от действията на българските власти, \"погребали през 2009 г. руския проект \"Южен поток\", на който Москва възлагаше специални надежди\".Дошъл на власт през 2009 г., премиерът на България Бойко Борисов \"взе да се отказва от съвместните проекти с Русия с мотива, че те застрашават българската екология, суверенитет и цивилизационен избор. При все че всъщност, посочват експерти на Московския център \"Карнеги\", България прояви европейска солидарност, разчитайки, че в отговор ЕС ще ѝ помогне да си уреди газовите проблеми\", пише изданието.Според \"Независимая газета\" Борисов обаче е променил представата си за енергийното бъдеще на България, след като няколко години е обсъждал с европейските лидери своя проект за Балкански газов хъб, събиращ \"петрол от най-различни доставчици\", но не е получил подкрепа за осъществяването му.Очертава се България \"да смени своя курс, що се отнася до енергийните, а и не само до енергийните проблеми\", смята всекидневникът. Той напомня, че София \"не подкрепи инициативата на Румъния да се формира в Черно море постоянна флотилия на НАТО и не експулсира нито един руски дипломат след опита за отравяне на Скрипал във Великобритания\". Освен това България \"отложи покупката на нови изтребители от някой свой съюзник в НАТО, затова пък поднови преговорите с Москва за ремонт на МиГ-овете си на стойност 40 милиона евро\".Изданието вижда тук \"известно разочарование на българските политици от сътрудничеството с ЕС и НАТО\". Според Московския център \"Карнеги\" българското общество и политическият елит са \"много разочаровани от това, че честно и старателно са следвали изискванията на евроатлантическата солидарност, ограничавайки връзките с Русия, но не са получили от Запада никакво обезщетение за тъй отговорното си поведение\".\"Независимая газета\" дава за пример проекта за изграждане на АЕЦ \"Белене\", след който Западът оставил България \"сама със скъсани договори, международни арбитражни процеси и изплащане на обезщетение\".Но българското \"разочарование най-вероятно е само част от отговора. Основното е, че постепенно се променя силовият баланс, ярък пример за което са промените в политиката на САЩ в света. Русия повече или по-малко успешно се противи срещу наложените санкции. Между Европа и САЩ се очертава съществено разцепление по повод външната търговия и двата световни икономически центъра фактически са на ръба на търговска война. С други думи, светът става многополюсен и в тези условия европейските политици започват вече повече да мислят за интересите на собствените си държави. Това едва ли ще предизвика разпадане на ЕС или на НАТО. Но както сочи визитата на Румен Радев, центробежни тенденции съществуват\", добавя руският вестник.", "date": "2018.05.25", "title": "Какво стои зад българския завой в енергетиката - отговаря 'Независимая газета'"}
{"url": "https://offnews.bg/drugi/napusna-ni-sportniat-zhurnalist-ivan-zlatarev-681362.html", "text": "На 24 май след дълго боледуване на 58-годишна възраст почина спортният журналист Иван Златарев.Роден е на 19 март 1960 година в София. Завършва Висшия институт по физкултура (сега Национална спортна академия \"Васил Левски\") със специалност плуване и треньор по плувни спортове. Работил като треньор по плуване в спортен клуб \"Левски\" и като преподавател в СУ \"Климент Охридски\".Журналистическата си кариера започва в списание \"Треньорска мисъл\". След това оставя трайна следа във вестниците \"Народен спорт\", \"7 дни спорт\", \"Планета спорт\", \"Дума\", \"Земя\" и други.От 2008 година е във вестник \"Монитор\", където работи точно 10 години. Автор на хиляди статии, очерци, коментари, репортажи. Отразявал е световни първенства и зимни олимпийски игри.Притежаваше изключителни познания в областта на спортовете плуване, лека атлетика, биатлон, Формула 1, футбол, ски. И остави във всеки от тях многобройни приятели. В работата си ползваше немски, английски, руски и френски езици.\"Аз работя само с факти\", обичаше да казва Златарев, като пропускаше модните напоследък спекулации.Женен е, има дъщеря, която е завършила висшето си образование в Германия.Поклонението е в понеделник, на 28 май 2018 г. от 11,30 часа в църквата \"Света София\" в София.", "date": "2018.05.25", "title": "Напусна ни спортният журналист Иван Златарев"}
{"url": "https://offnews.bg/112/blizo-200-kg-heroin-zadarzhaha-na-gkpp-kapitan-andreevo-681353.html", "text": "Рекордно за годината количество хероин бе задържано на граничен пункт \"Капитан Андреево\". Наркотикът е бил задържан на 23 май.Стоката е била превозвана в ТИР с турска регистрация. Шофьорът е турски гражданин. Задържаното количество е 191 кг. и 220 грама. В 95 пакета. Стойността е 12 415 000 лева.На граничния пункт пристигнаха директорът на Агенция \"Митници\" Георги Костов и главния секретар на МВР Младен МариновПо случая от МВР са работили съвместно с чуждите служби. Вероятно става дума за разкрит контрабанден канал. Наркотикът е бил скрит в турски ТИР, управляван от 61-годишен мъж. Шофьорът е задържан за 72 часа.ТИР-ът е превозвал строителни материали, обясни Георги Костов, директор на агенция \"Митници\".На 23 май сутринта на входа на \"Капитан Андреево\" е пристигнал товарен автомобил с турска регистрация, управляван от 61-годишен турски гражданин, който е представил документи на нашите служители, че превозва керамично лепило, теракол, и незначително количество апарати за механотерапия.Получателят на стоката били белгийски и холандска фирма. Първоначалният оглед не е показал нищо подозрително. Когато товарът е проверен с нашето митническо куче, същото показва безпокойство на една от торбите, пристъпват колегите към физическо отваряне на въпросната торба и вътре намират два килограма найлонов плик с кафаяво прахообразно вещество, което веднага на място тестват с полеви тест и дава характерното за хероин оцветяване.", "date": "2018.05.25", "title": "Близо 200 кг хероин задържаха на ГКПП \"Капитан Андреево\""}
{"url": "https://offnews.bg/ikonomika/prisaediniavane-kam-evrozonata-shte-uskori-reformite-v-balgaria-smiat-681364.html", "text": "Процесът на присъединяване към еврозоната, започващ с участието на националната парична единица във ВМ II, ще бъде катализатор за по-нататъшен напредък, приспособяване и реформи. Това мнение е изразил управителят на Димитър Радев пред изданието \"Световен публичен инвеститор\" (Global Public Investor) на Официалния форум на парични и финансови институции (OMFIF), което е цитирано от БНБ.Тазгодишното издание на форума е било посветено на общите теми, свързани с реформа и преход. След почти десетилетие на възстановяване от икономическата криза през 2008 – 2009 г. световната икономика може би достига повратна точка, докато светът като цяло трябва да се справя с промените, наложени от преориентирането на външната политика на САЩ и възхода на Китай, се посочва в съобщение на сайта на регулатора.Радев е заявил, че като бъдещ член на еврозоната България проявява силен интерес към реформите в нея. В този по-общ контекст пълното изграждане на банковия съюз например е сред приоритетите на българското председателство на Съвета на Европейския съюз през първото полугодие на 2018 г.Същевременно ние добре съзнаваме, че ако желаем България да стане пълноправен участник в процеса на реформи на европейско равнище, трябва да задълбочим допълнително собствените си реформи. Трябва да трансформираме своето устойчиво икономическо възстановяване в трайна реална конвергенция, казал още управителят на БНБ.И допълва:", "date": "2018.05.25", "title": "Присъединяване към еврозоната ще ускори реформите в България, смята управителят на БНБ"}
{"url": "https://offnews.bg/sviat/referendumat-za-spiraneto-na-brekzit-e-vazmozhen-681363.html", "text": "Авторът на член 50 от Лисабонския договор лорд Кър заяви, че повторен вот за спирането на Брекзит е реална възможност, като посочи, че всичко зависи от поведението на лейбъристите и решенията в Камарата на общините, съобщава БНР.\"Кампанията „Народен вот“ за втори референдум е реален начин да се спре Брекзит\", заяви Кър, който е бивш британски представител в ЕС и член на Камарата на лордовете. Наблюдателите оценяват намесата на лорда, който е противник на Брекзит, като възможност да се придаде тежест на подетата миналия месец кампания от актьора от „Стар трек“ Патрик Стюърт и депутати.Двете основни партии – Консервативната и Лейбъристката, са против нов референдум, но лорд Кър заяви в Единбург, че шансовете за такова допитване не са за подценяване. \"Камарата на общините може да реши, че се случва това, което бе казано на хората, че ще се случи и тогава те могат да бъде запитани: Готови ли сте да приемете сегашния вариант или е по-добре да останем в ЕС?“, каза лорд Кър. Архитектът на член 50 допълни, че лейбъристите могат да решат да подкрепят повторен вот през есента, което би било приветствано от останалите страни-членки на ЕС.Кър отбеляза, че ако Великобритания поиска удължаване на действието на член 50, за да проведе референдум, няма съмнение, че молбата й ще бъде удовлетворена.", "date": "2018.05.25", "title": "Референдумът за спирането на Брекзит е възможен"}
{"url": "https://offnews.bg/kultura/vasil-mihajlov-otlichen-s-askeer-za-tcialosten-prinos-681325.html", "text": "Актьорът Васил Михайлов получи награда \"Аскеер\" за цялостен принос към театралното изкуство. Това стана на 28-та церемония по връчването на наградите в театър „Българска армия”. Наградите се връчват за постижения в театралното изкуство през изтеклия сезон.Победителите са определени с тайно гласуване. В категорията \"Изгряваща звезда\" беше отличен Веселин Петров за ролите на Труфалдино и Панталоне в „Кралят Елен” по Карло Гоци, постановка Анастасия Събева, Театър „Азарян“, Национален дворец на културатаЗа поддържаща мъжка роля \"Аскеер\" взе Малин Кръстев за ролята на Дани Тейлър в „Зимата на нашето недоволство” по романа на Джон Стайнбек, постановка Бина Харалампиева, Малък градски театър „Зад канала”.За поддържаща женска роля наградата взе Ана Пападопулу за ролята на Бърди в „Лисичета” от Лилиан Хелман, постановка Бина Харалампиева, Народен театър „Иван Вазов”.\"Аскеер\" за сценография получи Марина Райчинова за „Франкенщайн” от Ник Диър, постановка Стайко Мурджев, Театър „София”.В категорията \"Костюмография\", беше отличена Нина Пашова за „Калигула” от Албер Камю, постановка Диана Добрева, и за „Три високи жени” от Едуард Олби, постановка Стефан Спасов, Народен театър „Иван Вазов”, а за театрална музика беше отличен Петър Дундаков за „Франкенщайн” от Ник Диър, постановка Стайко Мурджев, Театър „София”Захари Бахаров получи \"Аскеер\" в категорията Водеща мъжка роля за ролята му на Бай Славе в „Чамкория” по романа на Милен Русков, постановка Явор Гърдев, Театър 199 „Валентин Стойчев”.За Водеща женска роля отличие получи Мария Стефанова за ролята на А в „Три високи жени” от Едуард Олби, постановка Стефан Спасов, Народен театър „Иван Вазов”.Иван Пантелеев получи наградата за режисура за „ NеоДачници” по „Дачници“ от Максим Горки, Народен театър „Иван Вазов”Като най-добро представление беше отличено „NеоДачници” по „Дачници“ от Максим Горки, постановка Иван Пантелеев, Народен театър „Иван Вазов”.За съвременна българска драматургия \"Аскеер\" получи „Цветът на дълбоките води“ от Оля Стоянова (Народен театър „Иван Вазов“, постановка Бойка Велкова, 13 октомври 2017 г.).", "date": "2018.05.25", "title": "Васил Михайлов отличен с Аскеер за цялостен принос"}
{"url": "https://offnews.bg/kultura/intelektualtci-se-obediniha-za-reformi-v-kulturata-681355.html", "text": "Интелектуалци се обединиха около ново Движение “Реформи в култрата”.В декларация, разпространена в социалните мрежи, те се обявяват са дискусия по болните теми в културата и системното ѝ недофинансиране. \"В хазартната сфера у нас се въртят повече от 3 млрд. лева годишно; съществуват успешни международни модели, които показват как малки отчисления от този оборот и от чудовищните приходи на хазартни босове и олигарси биха могли да решат много проблеми – не само в областта на културата, но и в спорта, образованието и пр.\", се посочва в декларацията.Според подписалите документа злоупотребите с българското културно наследство нарастват, а самото словосъчетание \"културно наследство\" все повече става синоним на корупционни схеми, на приватизирани национални ценности, на легализиране на нелегални колекции. \"Не се правят никакви опити за справяне с проблема за \"дисонантното\" културно наследство – онова, около което се спори, и за което се разгарят конфликти\", се посочва още в текста, който публикуваме в цялост: Движение “РЕФОРМИ В КУЛТУРАТА”Днес, на светлия български празник 24 май, даваме начало на гражданско движение за реформи в културата. То мобилизира съмишленици от културния сектор, за които е ясно, че такива реформи са наложителни. Даваме старт на движението в социалните мрежи, така че ще радваме на вашето одобрение, а онези, които споделят настоящето на своите стени, смятаме за участници, подкрепящи движението.За всички, които следят културните процеси, е ясно, че:- Българската култура е недофинансирана, въпреки реалния принос на културните индустрии към БВП (според международни статистики през последните години – почти винаги около и над 4%; принос, запазен дори в годините на икономическа криза 2008-2012). С това е нарушено конституционно право на българските граждани да се ползват от националните и общочовешките културни ценности и да развиват своята култура (Чл. 54. (1) от Конституцията на РБ). - Недостатъчното финансиране се отнася както за мизерния процент от бюджета, предназначен за култура (под 0.5%, въпреки многократно повторените предизборни обещания на ГЕРБ за 1%), така и за недостатъчните държавни и общински фондове за културни проекти и програми. То се проявява и в почти отсъстващите улеснения и облекчения за бизнеса, които биха могли да стимулират частния сектор да подкрепи проекти в областта на културата. - В хазартната сфера у нас се въртят повече от 3 млрд. лева годишно; съществуват успешни международни модели, които показват как малки отчисления от този оборот и от чудовищните приходи на хазартни босове и олигарси биха могли да решат много проблеми – не само в областта на културата, но и в спорта, образованието и пр.- С псевдопазарни аргументи последователно се пропилява културен капитал, разрушават се традиции, институции и културни мрежи, изграждани от десетилетия – читалища, театрални състави, оркестри, трупи, хорове, фестивали. В отчаяно старомодно състояние е политиката към музеи, библиотеки и галерии, докато иновативни културни събития с международен престиж биват саботирани и на практика унищожавани от незаинтересовани администратори. Българската книга и книгоиздаване не се ползват от онези данъчни облекчения, които са практика в почти всички страни на ЕС; няма и стратегически политики за превод и промоция на българска литература в чужбина. Критиката и критическата публичност деградират заради унизителното състояние на специализираните медии за литература и култура, които не срещат адекватна подкрепа от страна на държавните институции.- Нарастват злоупотребите с българското културно наследство, движимо и недвижимо. То е далеч от добро консервиране, съхраняване и дигитализация. Самото словосъчетание «културно наследство» все повече става синоним на корупционни схеми, на приватизирани национални ценности, на легализиране на нелегални колекции. Не се правят никакви опити за справяне с проблема за «дисонантното» културно наследство – онова, около което се спори, и за което се разгарят конфликти.- Българската култура постепенно се превръща единствено в повод за печеливши «строителни» инициативи, които източват пари от ремонти или от терени, от «реставрации» и съмнителни археологически сензации. Всъщност не се наблюдава истинска културно-туристическа политика: страната е вече обсипана с бутафорни крепости, които почти никой не посещава и които след 10-20 години ще се превърнат в нови, абсурдни руини. Междувременно колекции мухлясват в депата, разпадат се картини и скулптури, гние текстил, фондовете на библиотеките не се обновяват, закриват се читалищни и училищни библиотеки, няма кой да записва и съхранява, да дигитализира и продава българското музикално наследство; дори българските филмови ленти от близкото минало постепенно стават негодни за употреба.- Не са създадени истински условия за подкрепа на културните инициативи на самите български граждани (т.е. липсват политики, насочени към културната енергия, която идва отдолу - от независимата алтернативна сцена, от младежки групи, кръгове по интереси, творчески сдружения, студентски състави и международни културни мрежи, от самостоятелни организации и културни оператори, от идеи на самите граждани на квартално и общинско ниво). Националният фонд «Култура» разполага със смехотворни средства, държавата няма визия за стратегическо подпомагане на гражданските културни инициативи. Бюрокрацията в областта на културата не си дава сметка за тяхната ключова важност; за това, че те са самата същност на прословутата «децентрализация» и «включване».- Държавата и правителството успешно не забелязват болните проблеми, свързани с деградацията на европейските и национални ценности. Патриотизмът е подменен от агресивен и повърхностен национал-популизъм. Лишен от истинска културна памет, той често поражда ксенофобия и антиевропейски настроения. Не съществуват културни политики към европейска солидарност, не съществува и стратегическа протекционистка държавна политика към традициите и наследството на националната ни култура.- Не се полагат планомерни държавни усилия за връзка между културните и образователни политики, докато общото ниво на публиките спада, а културната консумация съзнателно се комерсиализира - и то чрез държавни медии и политически инструменти. Година след година, десетилетие след десетилетие, това постепенно насажда чалга-манталитет, плоско и пасивно културно консуматорство, отказ от усилия, “риалити”-манталитет. България се превръща в пустиня на вкуса. Откъснати от политиките за култура, образователните политики (сами по себе си недостатъчни и несъвършени) са насочени към елементарна и функционална грамотност. Те не преминават естествено в гъвкави политики за изграждане на по-високи културни компетентности, за създаване на безусловно необходима обща, човешка, художествена, морална и гражданска култура. Властва късогледство, липса на грижа за бъдещето, въпреки очевидната (а и доказана от изследвания) връзка между общото културно-образователно ниво на една нация, нейната гражданска демократична култура от друга, и креативността и способността за иновации в бизнеса и икономиката от трета. В документите на ЕС тази известна зависимост се нарича «културата като катализатор на творчеството и иновациите» и се изтъква нейния принос за интелигентния и устойчив растеж и социалното приобщаване.- Културната дипломация и външната културна политика са подменени от имитации и грандомания. Българската култура се представя по света и в Европа чрез епизодични и помпозни шоу-трикове, които справедливо получиха етикетите «лувъри», «рози и сапунени мехури». Всъщност България се изолира културно от Европа и света, от процеси и тенденции в съвременното изкуство, а реалният български принос е невидим - интересни и приносни български културни събития не присъстват в глобалните културни календари, не се появяват на световни фестивали и биеналета. В заключение можем да заявим, че у нас просто отсъстват промислени културни политики. Те са подменени със своите политически и медийни двойници, зад които се крият корупционни схеми и лобистки интереси. Отсъства научно събирана информация, културна статистика, експертен потенциал, дългосрочни културни изследвания, върху които едно добро управление на културата би могло да стъпи. От години напразно чакаме да се появи стратегия за развитие на националната култура. Поради всичко това всъщност няма и истинско управление на културата, а само имитационни жестове и ялова бюрокрация. В тази връзка е необходима ревизия на цялата нормативна база – и на начина, по който закони и подзаконови актове обикновено са били писани досега; не за да служат на магистралните цели на българската култура, а с временни и компромисни намерения, за да обслужат едни или други частни интереси (което, освен всичко друго, прави текстовете им вътрешно противоречиви и объркани, пълни с взаимоизключващи се кръпки и поправки). НАШЕТО ПОСЛАНИЕ: «Реформи в културата» се вдъхновява от идеята, че културата е първостепенно благо, съществен елемент от качеството на живот. Смятаме за свой дълг да не допуснем упадък на това качество, с което да защитим и конституционното право на българските граждани. Движението ще има две практически задачи: 1. В поредица от последователни публични форуми да направи критически мониторинг на направеното (а и на ненаправеното, на погрешно или имитативно направеното) в областта на секторните културни политики от правителството на ГЕРБ и от предходните правителства. Тези форуми ще формулират болни проблеми, провали, скандали и престъпления, ще създадат консенсус около наложителни реформи и очевидни приоритети. Очаквайте скоро съобщение за първото подобно събитие през юни в Пловдив.  2. Чрез дискусии между творци и експерти да разработи постепенно стратегическа визия за ролята на културата, връзката й с образованието, ценността й за българското общество, както и да очертае спешни мерки, стъпки към законодателни инициативи и национална стратегия. Ще бъдат разработени и предложени планове за реформи там, където проблемите са болни и видими за всички. Нека не чакаме някой друг да го направи вместо нас: ние знаем за какво става дума, какъв е залогът. Това е наша работа. Честит 24 май!Подкрепили движението досега:1. (по азбучен ред на фамилните имена)1- Рада Александрова, писател2- Александър Андреев, писател3- Николай Аретов, литератор и издател4- Асен Асенов, културен мениджър5- Петкана Бакалова, архитект, зам. председател на КАБ6- Марин Бодаков, поет и журналист7- Ясен Бояджиев, журналист8- Венцислав Благоев, музикант9- Проф. Маргарита Ваклинова, археолог10- Мария Василева, изкуствовед11- Гл. ас. Младен Влашки, литературовед12- Рени Врангова, актриса13- Маргарита Гигова, адвокат14- Чавдар Гюзелев, художник15- Ясен Гюзелев, художник16- Проф. Виолета Дечева, театровед17- Емилия Дворянова, писател18- Кирил Златков, художник19- Веселин Калановски, актьор20- Доц. Йорданка Кандулкова, архитект21- Георги Колчаков, председател на Баховото общество в България22- Златина Колчакова-Костова, културолог23- Аглика Крушовенска, специалист по онлайн комуникации24- Проф. Александър Кьосев, културолог25- Eлина Лилова, културен мениджър26- Александър Морфов, режисьор27- Проф. Велислав Минеков, скулптор28- Боряна Нейкова, журналист29- Тони Николов, гл. редактор на портал „Култура“30- Митко Новков, публицист, отговорен редактор на екип \"Драматургични форми\"31- Гл.ас. Георги Няголов, литературовед32- Проф. Нели Огнянова, юрист33- Манол Пейков, издател34- Владимир Пенев, актьор35- Александрина Пендачанска, оперна певица36- Гл.ас. Тодор Т. Петев, педагог, музеолог37- Ния Пушкарова, художник и културен оператор38- Ива Свещарова, съвременен танц и пърформанс39- Мартина Стефанова, културен мениджър40- Дарина Такова, оперна певица41- Зорница Христова, преводач и издател42- Ивайло Цветков, културолог43- Копринка Червенкова, главен редактор на в. „Култура“44- Проф. Калин Янакиев, културолог", "date": "2018.05.25", "title": "Интелектуалци се обединиха за реформи в културата"}
{"url": "https://offnews.bg/sviat/severna-koreia-obiavi-che-e-gotova-da-pregovaria-sas-sasht-po-vsiako-681329.html", "text": "Северна Корея обяви, че е готова да преговаря със САЩ по всяко време, въпреки решението на американския президент Доналд Тръмп да се откаже от планираната за 12 юни среща на високо равнище със севернокорейския лидер Ким Чен-ун.В изявление първия заместник външен министър на Северна Корея Ким Ге-гуан изразява готовност за диалог лице в лице и посочва, че едностранното решение на САЩ показва колко сериозна е неприязънта между двете страни и подчертава нуждата от среща между лидерите, уточнява БНР.Преди ден високопоставен представител на Белия дом заяви, че причина за решението на американският президент са нарушените обещания от страна на Пхенян, както и прекъснатата линия за пряка комуникация с Вашингтон.В същото време Външните министри на САЩ и Южна Корея Майк Помпейо и Кан Кьон-уа се договориха да продължат да работят за създаването на подходящи условия за преговори между Вашингтон и Пхенян, предаде Ройтерс, цитирайки изявление на южнокорейското външно министерство.Министър Кан Кьон-уа заяви, че е разговаряла по телефона с държавния секретар на САЩ, след като американският президент Доналд Тръмп отмени срещата на високо равнище със севернокорейския лидер Ким Чен-ун. Сингапурското външно министерство също изрази съжаление за отмяната на срещата, която трябваше да се проведе в града, съобщава Асошиейтед прес.Японският външен министър Таро Коно заяви, че неговата страна разбира решението на Тръмп да отмени срещата с Ким Чен-ун, предаде ДПА. \"Безсмислено е да се провежда среща\", която не се очаква да доведе до резултати, подчерта той. Таро Коно добави, че Токио ще продължи да сътрудничи на Вашингтон за провеждането на плодотворни преговори за денуклеаризация на Северна Корея и за разрешаването на въпроса с отвлечените от режима в Пхенян японски граждани.Междувременно руският президент Владимир Путин каза вчера, че Москва съжалява за отменянето на срещата на американския президент Доналд Тръмп и севернокорейския лидер Ким Чен-ун. Той заяви това на обща пресконференция с френския президент Еманюел Макрон след срещата им в Санкт Петербург, предаде Ройтерс.Путин изрази надежда, че срещата Тръмп - Ким Чен-ун в крайна сметка ще се състои. \"Всички ние разчитахме, че това ще бъде началото на освобождаване на Корейския полуостров от ядрено оръжие. \"Надяваме се, че диалогът ще продължи и че срещата ще се състои\", добави Путин, цитиран от Франс прес.Руският президент подчерта, че севернокорейският лидер е направил всичко, което е обещал, за да се състои срещата.", "date": "2018.05.25", "title": "Северна Корея обяви, че е готова да преговаря със САЩ по всяко време"}
{"url": "https://offnews.bg/112/folkpevitcata-emilia-pretarpia-tezhka-katastrofa-mladezh-e-s-opasnost-681326.html", "text": "Фолкпевицата Емилия е претърпяла тежка катастрофа и е в болница. Тя е пътувала с годеника си Жорж Башур и 19-годишния му син, който е шофирал и е със сериозни трамви и опасност за живота.Тримата са настанени в болница „Света Анна” в София.По първоначална информация причина за инцидента е високата скорост.Катастрофата е станала на 37-ия километърна магистрала „Тракия” в посока Пловдив. От болницата съобщиха, че тримата пациенти са приети следобед на 24 май. Шофьорът е с черепно-мозъчна травма и е в реанимация.Годеникът на певицата е с лицева травма, а тя - с коремно-гръдна.", "date": "2018.05.25", "title": "Фолкпевицата Емилия претърпя тежка катастрофа, младеж е с опасност за живота"}
{"url": "https://offnews.bg/obshtestvo/sdruzhenieto-na-parvata-dama-organizira-konkurs-po-pravopis-681360.html", "text": "Сдружението на съпругата на президента Десислава Радева проведе състезание по български език. Събитието беше уважено и от държавния глава Румен Радев.Това е първата мащабна официална проява на  гражданското сдружение „Живата вода на България“, чийто председател е Радева.В състезанието \"Пазим езика си\" участваха 13 финалисти, показали най-добри резултати в първия кръг, който е проведен на 12 май, става ясно от прессъобщение, изпратено от ПР агенция Knowbox. Партньор на инициативата е Софийският университет.  „Децата ни са будни и жадни за знание, сами видяхте колко трудно бе на журито да отсее крайните победители. Важното е да не се къса връзката родител – учител – ученик. Радвам се, че интересът към „Пазим езика си“ бе много голям, набелязахме какво още да подобрим догодина“, е заявила съпругата на президента, цитирана от Knowbox.В групата от V клас първо място зае Калия Атанасова от ОУ “Братя Миладинови”, Бургас. На второ място се нареди Стилян Кръстев, също от ОУ “Братя Миладинови”, Бургас. Трета е Иванела Атанасова от ОУ “Свети Иван Рилски”, Хасково.Сред децата от VI-VII клас начело застана Вяра Арабаджиева от СМГ “Паисий Хилендарски”, София. Вторите места, с равен брой точки, заеха Теодора Ачева от НУККЛИИЕК, София, и Радослава Дачева от 107 ОУ “Хан Крум”, София. Трета е Вела Иванова от ОУ “Васил Априлов”, Бургас.„Това е прекрасна стъпка за непримиримостта с невежеството. Чудесно е, че младите хора имат желание да усвояват и откриват красотата на нашия прекрасен език“, е отбелязал държавният глава и се обърнал към участниците с пожелание на мечтаят \"на български език\" и винаги да проявяват \"борбен дух\".На участниците в конкурса са дадени две задачи - да изберат изречения, в които няма правописни и пунктуационни грешки и да подредят смислово изречения от текстове на произведения на Йордан Радичков.Децата са били оценени от комисия с председател проф. д.ф.н. Владко Мурдаров. Всички ученици, които се участвали във финалния кръг, са получили книги, както и речници по правопис и електронен учебник по български език за 2019 година, осигурени от издателство „Просвета“. Класиралите се на първо място си тръгнали с електрони четци, а тези на второ място – с трилогията на детската писателка Юлия Спиридонова „Страната на сънищата“ с автограф от авторката.Носителите на третите награди също получили едно от произведенията на Юлия Спиридонова с автограф.Наградите за първо място били връчени от Евгения Костадинова – директор на Дирекция „Съдържание на предучилищното и училищното образование\" в Министерството на образованието и науката.В тазгодишното пилотно издание на състезанието „Пазим езика си“ се влючили над 400 деца от училищата в цялата страна, показали най-добри резултати по време на Националното външно оценяване през 2017 г. Състезанието цели да насърчи създаването на трайни умения у учениците за правоговор и правопис. Желание за участие са заявили и много възпитаници на учебни заведения, които не били в списъка, съставен по препоръка на МОН. Амбицията на организаторите е догодина конкурсът да стане национален и в него да могат да се включат всички желаещи. ", "date": "2018.05.25", "title": "Сдружението на първата дама организира конкурс по правопис"}
{"url": "https://offnews.bg/temida/adv-markovski-ivancheva-si-gori-za-rabotata-kovaren-hod-na-prokurat-681330.html", "text": "„До влизането на присъдата в сила Десислава Иванчева е невиновна. Магистратите не могат да я отстранят, докато няма присъда. До момента, за да облекчи ръководството от общината, тя си пускаше молби за отпуск. Тази жена си гори за работата”.Това заяви пред предаването „Здравей, България” адвокатът на арестуваната кметица на \"Младост\" Марин Марковски.Преди ден Иванчева и заместничката ѝ Биляна Петрова бяха отстранени от длъжност с мотив, че могат да влияят на свидетели по делото срещу тях.„Това е един коварен ход на прокуратурата. Те казват, че искат отстраняването й, защото с действията си от ареста въздейства на свидетели. Това категорично не е така, защото всички свидетели вече са дали показания. Тя няма нужда колегите ѝ да я защитават, защото нея истината я защитава”, коментира още Марковски.Адвокатът добави, че ще обсъди с клиентката си дали да обжалва отстраняването. По думите му имало вариант Десислава Иванчева сама да се оттегли от поста.Отстраняването на кметицата дойде, след като стана ясно, че от ареста тя е издала заповед за уволнение на заместника си Румен Русев, който временно изпълняваше кметската длъжност. Той е свидетел по делото срещу нея. Заповедта за уволнението му била занесена в общината от майката на Иванчева.Адвокат Марковски заяви, че не знае дали по този начин са носени и други документи в община \"Младост\". Той обаче посочи, че това не би било нарушение на закона, защото клиентката му все още не е била отстранена от длъжност.", "date": "2018.05.25", "title": "Адв. Марковски: Иванчева си гори за работата, коварен ход на прокуратурата е да я отстрани"}
{"url": "https://offnews.bg/sviat/baltijskite-darzhavi-iskat-zasileno-prisastvie-na-nato-v-regiona-681338.html", "text": "Министрите на отбраната на трите балтийски държави поискаха засилване на присъствието на НАТО в региона. Литва, Латвия и Естония смятат, че алиансът трябва да покаже готовност да организира учения по разполагане на сили в Балтика, съобщава БНР.В същото време след среща на военни министри от цяла Европа, състояла се във Висбаден, командващия на американските въоръжени сили в Европа ген. Къртис Скапароти, заяви пред медиите, че има нужда от повече войски, шпионски самолети и други ресурси, за да поддържа военното превъзходство на САЩ и да възпира Русия, която модернизира армията си, предаде Ройтерс.За целта може да се наложи пренасочването на ресурси, които се използват за борба с тероризма, смята генералът.", "date": "2018.05.25", "title": "Балтийските държави искат засилено присъствие на НАТО в региона"}
{"url": "https://offnews.bg/zvezdi/osem-zheni-obviniha-morgan-frijman-v-seksualen-tormoz-681351.html", "text": "Холивудската легенда Морган Фрийман е поредната звезда, обвинена в сексуален тормоз, разкри репортаж на Си Ен Ен. Става въпрос за неуместни коментари и нежелано докосване, станали на публични места, а не насаме.Един от авторите на репортажа, Клоуи Мелас, обвинява носителя на Оскар в такива коментари по време на интервю. Той го направил пред свои колеги.Сред оплакалите се е и жена, която през 2015 година работела на една снимачна площадка с Фрийман. Тогава тя била на двадесет и няколко, а актьорът коментирал фигурата ѝ и слагал ръката си на ханша ѝ. Колега му направил забележка да спре.Останалите обвинения са сходни. Цитиран е например коментар, който актьорът направил пред 400 души по адрес на Лори Маккриъри, съосновател на неговата продуцентска компания Revelations Entertainment и президент на Американската гилдия на продуцентите: \"Тя иска да я приемаме сериозно, но не можем да откъснем поглед от късите ѝ роклички.\"\"Всички, които ме познават или са работили с мен, знае, че не бих обидил никого умишлено и не бих го накарал да се чувства неудобно\", коментира актьорът след мобвиненията. Той се извинява на всички засегнати.", "date": "2018.05.25", "title": "Осем жени обвиниха Морган Фрийман в сексуален тормоз"}
{"url": "https://offnews.bg/futbol/tcska-smenia-ekipite-za-novia-sezon-privlicha-tonev-681337.html", "text": "Отборът на ЦСКА ще играе с нови екипи през новия сезон. Те вече са поръчани и отново ще са на водещ производител. \"Армейците\" ще облекат новата екипировка още на 9 юни, когато ще бъде представен отборът за новия сезон.Дотогава треньорската ситуация на \"Армията\" вече ще се е изяснила, както и кои играчи ще си тръгнат и кои ще пристигнат.Възможно е сред новите имена да бъде националът Александър Тонев, информира \"Тема Спорт\". 28-годишното крило е свободен агент, като за последно бе част от елитния италиански Кротоне. През януари обаче Тонев разтрогна контракта си и оттогава не е играл за друг отбор.Още през зимата се говореше, че \"червените\" може да отправят оферта към бившия футболист на Астън Вила и Селтик, но това остана само в сферата на спекулациите. Сега обаче \"армейците\" може да предприемат опит да привлекат Тонев, което зависи и от ситуацията с фланговите нападатели в отбора.\"Червените\" имат доста опции по крилата – Кирил Десподов, Едвин Джеси, Станислав Манолев, а се очаква и Енрике Рафаел да остане. Ако обаче се разделят с някой от тези играчи, не е изключено да се стигне до предложение към Тонев.Десподов наскоро обяви, че му е време да ходи в чужбина, за да продължи развитието си. В началото на годината интерес към него проявяваха водещи клубове от Русия и Украйна. ЦСКА има поглед и върху други родни футболисти, които в момента или доскоро са били част от чуждестранни тимове, но бъдещето им е неясно.По този начин \"армейците\" привлякоха асове като Манолев и Николай Бодуров, които дойдоха след престои в Кубан и Фулъм.", "date": "2018.05.25", "title": "ЦСКА сменя екипите за новия сезон, привлича Тонев"}
{"url": "https://offnews.bg/obshtestvo/chereshovite-masivi-v-kiustendilsko-sa-pod-zasilena-politcejska-ohrana-681332.html", "text": "И тази година екипи на полиция и жандармерия ще се включат в опазването на черешовата реколта от посегателства в Кюстендилско. Мерките за сигурност бяха въведени преди девет години заради случая през 2009 година, когато в черешова градина край с. Шишковци беше убит пазач, съобщава БНТ.От както са въведени строгите охранителни мерки, стопаните в Кюстендилско казват, че се чувстват защитени, кампанията протича спокойно без инциденти, а кражби на череши почти няма.Ние бяхме едно от селата, които пострадаха преди години, сега това нещо с идването на тумби цигани се прекърши и вече нямаме набези на цигани, казва пред камерата на БНТ кметът на Шишковци Климент Терзийски.Охраната на черешовите масиви ще се осъществява съвместно от служители на общинско предприятие \"Охрана\" и от полицията.\"В охраната на черешите ще се включат и сили на Главна дирекция \"Жандармерия\" и ГД \"Гранична полиция\". В хода на операцията ще се изграждат временни КПП-та на възлови за черешовата кампания места и допълнително ще има автопатрули, които ще контролират ППС и лица занимаващи се с тази дейност, относно работно време на пунктовете, работно време на пунктовете и цялата документация по транспорта и брането на череши, заяви Боян Миленков – началник сектор \"Охранителна полиция\" в РУП – Кюстендил.Със старта на кампанията влизат в сила и строги правила, въведени от кметската управа в областния град, които касаят разкриването на пунктове за изкупуване на череши, беритбата и продажбата на сладкия плод.За да няма посегателства през тъмната част на денонощието, работното време на берачите ще е строго ограничено или от 7 сутринта до 20 ч. вечерта. Новото през тази година е, че собственици на череши или потребители не могат да превозват извън населените места повече от 10 кг череши без да притежават специален документ.Ако някой купи или му подарят череши, той трябва да има приемно-предавателен протокол. Във всяко едно кметство и кметско наместничество ще има такива приемно-предавателни протоколи и кметовете и кметски наместници, те ще ги раздават на населението, обясни Мирослав Миланов - началник на отдел \"Канцелария и управление на собствеността\" в община Кюстендил.Брането на първите череши в Кюстендилско вече започна, очаква се кампанията да приключи до средата на юли. Дотогава ще продължат и охранителните мерки по опазването на черешовите масиви, а стопаните се надяват на добра реколта и печалби.", "date": "2018.05.25", "title": "Черешовите масиви в Кюстендилско са под засилена полицейска охрана"}
{"url": "https://offnews.bg/obshtestvo/na-tri-mesta-v-stolichnia-tcentar-niama-da-ima-voda-681240.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Подмяна на спирателни кранове на ул. „Граф Игнатиев“ в Център налага спиране на водоподаването от 09:00 до 19:00 часа на ул. „Граф Игнатиев“ от ул. „Алабин“ до ул. „Солунска“ и на ул. „Ангел Кънчев“ от ул. „Иван Денкоглу“ до ул. „Солунска“. Изграждане на сградно водопроводно отклонение на ул. „Отец Паисий“ в Център налага спиране на водоподаването от 10:00 до 18:00 часа на ул. „Отец Паисий“ от ул. „Пиротска“ до ул. „Цар Симеон“. Заради изграждане на сградно водопроводно отклонение на ул. „Овче поле“ в Център, се налага спиране на водоподаването от 10:00 до 18:00 часа на ул. „Овче поле“ от бул. „Тодор Александров“ до бул. „Александър Стамболийски“. ", "date": "2018.05.25", "title": "На три места в столичния център няма да има вода"}
{"url": "https://offnews.bg/medii/amerikanski-novinarski-sajtove-se-okazaha-nedostapni-v-evropa-zaradi-g-681361.html", "text": "Сайтовете на някои водещи американски медии се оказаха недостъпни за читателите в страните от ЕС от днес, когато в сила влиза новият Общ регламент за защита на данните (GDPR).Тази сутрин страниците на вестниците Chicago Tribune и LA Times например информират аудиторията си в Европа, че в момента не предоставят услуги на този пазар, но работят по въпроса и се надяват съвсем скоро да се завърнат с обичайното си съдържание.Новият общ регламент за данните изисква администраторите на лични данни в интернет да контролират по-стриктно какви данни съхраняват, колко дълго и с каква цел и да информират ясно за това потребителите, както и да искат тяхното съгласие.Сред сайтовете, до които европейските читатели вероятно нямат достъп, са още тези на New York Daily News, Orlando Sentinel, Baltimore Sun и др.", "date": "2018.05.25", "title": "Американски новинарски сайтове се оказаха недостъпни в Европа заради GDPR"}
{"url": "https://offnews.bg/obshtestvo/prof-atanas-gerdzhikov-neka-zaedno-satvorim-novo-duhovno-vazrazhdane-681324.html", "text": "Нека заедно се погрижим България да има духовно бъдеще. Нека заедно сътворим ново духовно възраждане. Нека осъществим мечтаното от Вазов възкресение на новите надежди и на заспалите сили на един народ.Това каза в реч по повод 24 май ректорът на Софийския университет проф. Атанас Герджиков. Празникът на българската просвета и култура беше отбелязан с академично тържество в Аулата на университета.Не изкуственият интелект и роботите застрашават човечеството – истинската заплаха е в това, че хората губим човешкото. Ново духовно възраждане и нов хуманизъм са ни необходими не само за да запазим културата, просветата, науката и духовните традиции, а за да съхраним човечността си. Хуманизъм и хуманност имат общ корен – те са присъщото на човека“, каза в словото си ректорът.Той изтъкна, че в България тази опасност е още по-очевидна – заради демографската криза и емиграцията се безпокоим, че сме изчезващ народ, но не осъзнаваме, че истинската опасност е изчезващата духовност. \"Ние не четем, не търсим духовно израстване, а единствено икономически просперитет, не общуваме едни с други, не си помагаме, егоизмът е изместил емпатията, а атеизмът – вярата в доброто\", каза Герджиков.По думите му Няма нито една партия, която да е превърнала в своя кауза духовното възраждане, а това може да се окаже недалновидна политическа стратегия, защото стремежът към духовно израстване е дълбоко присъщ на човека и материалното може да замести липсата на духовност само временно. \"Това е и причината за периодичното възраждане на интереса към културата, хуманизма и хуманноста\", изтъкна ректорът.По време на тържеството бяха отличени победителите в Националния литературен конкурс за стихотворение и разказ на Фондация “Св. Климент Охридски”. Наградата за проза получи Сони Бохосян, студентка в специалност „Португалска филология“ във Факултета по класически и нови филологии на Софийския университет. Тя бе отличена за разказа й „Доскоро“.Наградата за поезия бе връчена на Мартин Илиев за творбата му „Стихотворението“. Мартин е студент в специалност „Българска филология“ във Факултета по славянски филологии на Университета.", "date": "2018.05.25", "title": "Проф. Атанас Герджиков: Нека заедно сътворим ново духовно възраждане"}
{"url": "https://offnews.bg/obshtestvo/razhodkite-do-obiad-posle-valezhi-681331.html", "text": "Слънчево време до обяд, след това отново облаци, валежи и гръмотевици. Възможни са и градушки на места. Максималните температури ще са между 25 и 30 градуса.Край морето ще има повече облаци, ще духа до умерен вятър. Термометрите на брега няма да се качат над 25 градуса, а сред вълните от 2-3 бала - над 23 градуса.Планините стават за разходка до обяд, там ще духа и силен вятър по време на краткотрайните гръмотевични бури. Максималната температура на 1200 метра ще е около 17 градуса, а на 2000 метра – около 10.", "date": "2018.05.25", "title": "Разходките до обяд, после валежи"}
{"url": "https://offnews.bg/kultura/preporachvame-vi-gospodin-ibrahim-i-tcvetiata-na-korana-v-naroden-t-681294.html", "text": "Днес в Народния театър \"Иван Вазов\" от 19:30 часа ще се състои моноспектакълът на Мариус Донкин 'Господин Ибрахим и цветята на Корана'. Представлението е за страданието и просветлението на малкото еврейско момче Мойсей, наречено Момо.Момо, който живее без майка на „Синята улица“ в Париж и когато навършва 11 години, счупва прасенцето касичка и отива при жриците на любовта, за да открие топлината. Не минава много време и баща му – студен и мрачен адвокат, го напуска, а по-късно се самоубива. Добре, че на същата уличка е дюкянчето на самотния арабин господин Ибрахим, с когото момчето се сприятелява.Един ден мъдрият господин Ибрахим осиновява Момо, купува кола и двамата тръгват на пътешествие, което ги изправя пред най-важните кръстопътища в живота им.В Mirafiori Club от 23:00 часа THE NXT GEN ще представят хаус и техно миксиране.Французинът Marwan Sabb пристига в София, за да ни развълнува истински с пътешествието в хаус и техно звуците, което ни е подготвил. Повече информация за събитието можете да откриете .", "date": "2018.05.25", "title": "Препоръчваме ви: 'Господин Ибрахим и цветята на Корана' в Народен театър 'Иван Вазов'"}
{"url": "https://offnews.bg/politika/borisov-e-na-audientcia-pri-papata-681312.html", "text": "Премиерът Бойко Борисов ще бъде на аудиенция при папа Франциск на 25. Посещението е в рамките на визитата на българска делегация по повод празника на писмеността 24 май.Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий“ проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев.За първи път тази година традиционното поклонение пред гроба на Св. Кирил и посещението на базиликата „Санта Мария Маджоре“, където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев.Двете делегации участваха в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г.", "date": "2018.05.25", "title": "Борисов е на аудиенция при папата"}
{"url": "https://offnews.bg/obshtestvo/dnes-se-otbeliazva-treto-namirane-chestnata-glava-na-sv-joan-krastite-681233.html", "text": "Църквата възпоменава паметта на Св. Йоан Кръстител няколко пъти в годината, днес се отбелязва Трето намиране честната глава на Св. Йоан Кръстител. Когато по злобното искане на Иродиада била отсечена главата на св. Йоан Кръстител и била й поднесена на блюдо, учениците погребали тялото му в Севастия, а главата неговите врагове скрили в Иродовия дворец, на място безчестно. За това узнала Йоана, жена на Иродовия управител Хуза, за която се споменава в Евангелието като за една последователка на Иисуса Христа. Тя тайно взела светата глава и като я положила в съд, с благоговение я погребала в имението на Ирод, на Елеонската планина. Цар Ирод не е знаел нищо за това и като чул за Иисуса, какви велики чудеса прави, много се уплашил и казал: \"Това е Йоан, когото аз обезглавих. Той е възкръснал от мъртвите\".Минали много години. Това имение било купено от един благочестив човек на име Инокентий, който пожелал да построи там църква. Когато започнали да копаят земята из основи, намерили светата глава. По чудесата, които ставали на това място, и по Божие откровение Инокентий узнал, че у него е главата на великия пророк и кръстител Господен. Той я пазел у себе си като най-ценна светиня. Това било първото намиране на главата на Предтеча.Преди смъртта си Инокентий като видял, че навсякъде върлуват езичници, и като желаел да запази от поругание светата глава, пак я скрил в същото място, където я бил намерил. Вече в царуването на Константин Велики, когато възтържествувала в света християнската вяра, двама монаси, които ходили на поклонение на светите места в Йерусалим, получили откровение за мястото, където се намира главата на Предтеча, и я извадили из земята. Това било второто намиране. Като се връщали в отечеството си, те срещнали един беден човек, грънчар, и му поверили своя товар, като се отегчавали сами да го носят. На грънчаря се явил Предтеча и му заповядал да се оттегли от своите спътници. Той донесъл у дома си, в град Емеса, светата глава и оттогава домът му бил благословен с изобилие и всякаква благодат. Пред смъртта си грънчарят открил на своята сестра тайната, като й завещал да пази свято скъпоценната глава на Предтеча и след себе си да я завещае на най-достойния от рода. С течение на времето светата глава някак си попаднала в ръцете на един човек, изпаднал в заблудата на арианската ерес. Принуден да остави жилището си, той скрил в земята главата на Предтеча. На същото място бил издигнат манастир. Дълго време никой нищо не знаел за съкровището, скрито в земята, докато в половината на V век благочестивият архимандрит Маркел узнал за него чрез явяване на самия Предтеча. По повеля на император Маркиан главата била пренесена от Емеса в Халкидон, а после - в Цариград.. :", "date": "2018.05.25", "title": "Днес се отбелязва Трето намиране честната глава на Св. Йоан Кръстител"}
{"url": "https://offnews.bg/obshtestvo/novite-pravila-za-zashtita-na-lichnite-danni-v-es-vlizat-v-sila-ot-dne-681311.html", "text": "От 25 май влизат в сила новита правила за защита на личните данни. Новият регламент ще засили защитата на правото на физическите лица на защита на личните данни, като по този начин отразява същността на защитата на данните като основно право на Европейския съюз.За да се осигури еднакво и последователно прилагане във всички държави членки се въвежда механизъм за „обслужване на едно гише“. Дружествата, които са установени извън ЕС и извършват дейност на единния пазар на ЕС, трябва при определени условия да назначат свои представители в ЕС, към които гражданите и органите да могат да се обръщат в допълнение или вместо към дружеството със седалище в чужбина.С регламента се създава ново право на преносимост на данните, което позволява на гражданите да изискват от дружество или организация да получат обратно лични данни, които са предоставили на това дружество или организация въз основа на предоставено съгласие или договор. В него се дава също възможност тези лични данни да се прехвърлят пряко на друго дружество или организация, когато това е технически осъществимо.Тъй като позволява директното предаване на лични данни от едно дружество или организация на друго, това право също ще подпомогне свободното движение на лични данни в ЕС, избягването на блокиране на лични данни, и ще насърчи конкуренцията между дружествата. Улесняването на гражданите да преминават от един доставчик на услуги на друг ще насърчи развитието на нови услуги в контекста на стратегията за цифровия единен пазар.С регламента се установява всеобхватен набор от правила относно нарушенията на сигурността на личните данни. В него ясно се определя какво представлява „нарушение на сигурността на лични данни“, въвежда се задължение за уведомяване на надзорния орган не по-късно от 72 часа, когато има вероятност нарушението на сигурността на личните данни да породи риск за правата и свободите на физическите лица.Всички компании трябва да осигурят служител, който да отговаря за сигурността на личните данни. Статистиката показва, че у нас около 30 на сто от фирмите изобщо нямат подобна позиция, 50 на сто са прехвърлили отговорността на друг, а 40% от компаниите очакват новият регламент да доведе след себе си сериозни трудности.При определени обстоятелства регламентът задължава да се уведоми лицето, чиито лични данни са засегнати от нарушението. Това значително засилва защитата в сравнение с настоящата ситуация в ЕС, в която само доставчиците на електронни съобщителни услуги, операторите на основни услуги и доставчиците на цифрови услуги са задължени да уведомяват за нарушения на сигурността на личните данни съгласно съответно Директивата за правото на неприкосновеност на личния живот в сектора на електронните комуникации („Директива за правото на неприкосновеност на личния живот и електронни комуникации“) и Директивата относно сигурността на мрежите и информационните системи („Директивата относно МИС“).В Регламента на всички органи по защита на данните се предоставя правомощието да налагат глоби на администраторите и обработващите лични данни. Понастоящем не всички от тях имат това право. Това ще даде възможност за по-добро прилагане на правилата. Глобите могат да достигнат до 20 милиона евро или, в случай на предприятие — 4 % от годишния оборот в световен мащаб.\"Неприкосновеността на личния живот на европейските граждани ще бъде по-добре защитена, а предприятията ще ползват един и същ набор от правила в целия ЕС. Надеждните правила за защита на данните са базата за функционирането на единния цифров пазар и за процъфтяването на интернет икономиката. Новите правила гарантират, че гражданите могат да имат доверие в начина, по който данните им се използват, и че ЕС може да се възползва максимално от възможностите, предлагани от основаната на данни икономика. Нашите нови правила за защита на данните бяха договорени поради конкретна причина: две трети от европейците бяха обезпокоени от начина, по който се обработваха данните им, и имаха чувството, че не могат да контролират информацията, която предоставят онлайн. Предприятията се нуждаят от яснота, за да могат да разгърнат дейността си в ЕС по безопасен начин. Неотдавнашните скандали с данните потвърдиха, че с по-строги и по-ясни правила за защита на данните постъпваме правилно в Европа“, заяви в четвъртък Андрус Ансип, заместник-председател на ЕК, отговарящ за цифровия единен пазар.", "date": "2018.05.25", "title": "Новите правила за защита на личните данни в ЕС влизат в сила от днес"}
{"url": "https://offnews.bg/bojni/kobrata-specheli-targa-za-macha-s-uajt-681340.html", "text": "Звездата ни в тежката категория на професионалния бокс Кубрат Пулев направи важно съобщение чрез профила си в социалната мрежа \"Фейсбук\".Кобрата обяви, че е спечелил търга за организиране на елиминационен мач за статута на официален претендент за световната титла на Международната боксова федерация (IBF) срещу Дилиън Уайт, като победителят ще получи право да се бори за пояса срещу Антъни Джошуа, който е негов носител в момента.\"Честит 24-ти май на всички българи! Този светъл ден в историята на нашата родина е рождеството на българската просвета и винаги на 24-и май ние честваме силата на знанието, на българската писменост и култура. Изключително съм щастлив, че на тази дата постигнах тази победа. Това е добра новина и нова стъпка в кариерата ми\", пише Пулев.Подробностите ще се очаква да бъдат уточнени в кратки срокове, но се знае, че този двубой трябва да се проведе в 90-дневен срок.Според журналиста от ESPN Дан Рафаел, цитиран от Спортал, всъщност нито \"Зауерланд\" - промоутърите на Пулев, нито Еди Хърн - мениджърът на Уайт - са спечелили търга.Най-високата оферта, която е била приета, е била от компанията Epic Sports & Entertainment, които са заложили за двубоя 1 500 111 долара - почти двойно в сравнение с другите оферти. Очаква се в следващите дни да има още подробности по организацията на дългоочаквания дуел между Кобрата и Дилиън Уайт.", "date": "2018.05.25", "title": "Кобрата спечели търга за мача с Уайт"}
{"url": "https://offnews.bg/sviat/boris-dzhonsan-govoril-18-min-s-ruski-komitci-predstaviashti-se-za-a-681335.html", "text": "Двама популярни руски шегаджии успели да проведат 18-минутен телефонен разговор с британския външен министър Борис Джонсън, представяйки се за новия арменски премиер Никол Пашинян. Преди да усети измамата, Джонсън говорил с тях за международни въпроси и поезия. от смятан за прокремълски настроен британски журналист.Говорител на британския премиер Тереза Мей коментира, че \"това не е трябвало да се случва\" и че се води разследване.Автори на шегата са Владимир Кузнецов-Вован и Алексей Столаров-Лексус. В публикувания запис мнимият Паишнян говори английски с руски акцент, иска от британския министър съвет как да общува с Владимир Путин и пита за информация около случая \"Скрипал\".\"Ще продължим да затягаме хватката около някои от олигарсите край Путин\", казва в разговора Джонсън.Той коментира, че това се е оказал най-ефективният подход, тъй като \"и камък да хвърлиш в Кенсингтън, ще падне върху олигарх\".Вован и Лексус имат набор от звездни жертви. Сред тях е сър Елтън Джон, на когото се обадили от името на Путин, както и украинският президент Петро Порошенко, на когото се представили за турския му колега Ердоган.", "date": "2018.05.25", "title": "Борис Джонсън говорил 18 мин. с руски комици, представящи се за арменския премиер"}
{"url": "https://offnews.bg/sviat/poseshtenieto-na-borisov-v-moskva-bilo-ugovariano-ot-mesetci-i-ne-e-po-681341.html", "text": "Посещението на премиера Бойко Борисов в Русия не било по спешност и е координирано преди месеци. Това обясни външният министър Екатерина Захариева. Тя коментира публикации в медиите, според които премиерът бил \"натиснат\" за посещението от руска страна.Отдавна се координират президентството в Русия и Министерският съвет. Все пак трябваше да се намери дата. Това посещение се координира отдавна. Не е по спешност, обясни Захариева пред БНТ.Вицепремиерът Захариева припомни, че премиерът Борисов и президентът Путин са провели телефонен разговор преди около 2 месеца и обясни, че посещението на Борисов в Москва не е е по спешност.Теми, свързани с двустранните отношения, икономически и енергийни, ще обсъждат те, коментира Захариева.Новината за срещата на Борисов с Путин дойде от Москва, когато в Русия беше президентът Румен Радев. \"На 30 май очакваме работно посещение на премиера на България Бойко Борисов\", каза пред журналисти съветникът на руския президент Юрий Ушаков.Именно след срещата с него Путин обяви, че след няколко дни очаква и посещение на Борисов.Ушаков обясни, че на Путин му предстоят и редица визити в следващите седмици. На 5 юни той ще е в Австрия, а между 8 и 10 юни ще е на посещение в Китай. ", "date": "2018.05.25", "title": "Посещението на Борисов в Москва било уговаряно от месеци и не е по спешност"}
{"url": "https://offnews.bg/na-tozi-den/25-maj-ilarion-makariopolski-e-izbran-za-tarnovski-mitropolit-681176.html", "text": "На този ден през 1872 г. Иларион Макариополски е избран за търновски митрополит.Той е български православен духовник, макариополски епископ на Цариградската патриаршия, един от водачите на черковно-националната борба.Родът на Иларион Макариополски има грузински произход. Негов прапрапрадядо е Андроник от Имеретия, който се занимава с търговия в Кайсери, Мала Азия, през 80-те години на XVII в. Като интендант на османската армия той стига до Виена и на връщане се заселва в Балчик, а оттам преминава в Горна Оряховица.Иларион Макариополски е роден през 1812 г. в Елена като Стоян Стоянов Михайловски. Получава високо за времето си образование. Първо учи в родния си град, като един от учителите му е видният борец за църковна независимост Андрей Робовски, а по-късно бива пратен в гръцкото училище в Арбанаси. Приема монашество в Хилендарския манастир (1832), където полага грижи за заточения там Неофит Бозвели.Продължава образованието в школата на известния гръцки просветител Теофилос Каирис остров Андрос, където негов съученик е Стоян Чомаков. По-късно учи три години в прочутата Атинска гимназия. Близък приятел и сподвижник на Георги Сава Раковски. Взема активно участие в дейността на Македонското революционно дружество. От 1844 г. ръководи в Цариград, заедно с Неофит Бозвели, църковно-националната борба. През 1845 – 1850 г., в резултат на натиск, оказан от руски дипломати върху правителството, е заточен в Света гора.Освободен е чрез застъпничеството на руския учен Андрей Муравьов. След завръщането си в Цариград разгръща още по-активна дейност в църковно-националното движение. Избран е за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. След Кримската война (1853 – 1856) обнародването на Хатихумаюна донесло нови надежди на българите. На 5 октомври 1858 година е ръкоположен за макариополски епископ от митрополит Паисий Ефески.Ръкополагането му за епископ му дава право да представя своите сънародници в Цариград както пред Цариградската патриаршия, така и пред Високата порта. През 1859 г. участва в разтурянето на унията в Кукуш.", "date": "2018.05.25", "title": "25 май - Иларион Макариополски е избран за търновски митрополит"}
{"url": "https://offnews.bg/analizi-i-komentari/konkursat-za-iztrebiteli-izglezhda-predreshen-oshte-predi-da-e-starti-681287.html", "text": "Конкурсът за покупка на нов тип изтребител за бойната ни авиация изглежда предрешен, още преди да е стартирал. Още преди формално парламентът да го е одобрил и преди да са проведени задължителните процедури по него, което се очаква да продължи близо година, в общественото пространство вече се лансира името на предстоящия победител.На 16 май правителството рестартира процедурата, като  за изтребители и бронирани машини за пехотата. Търгът беше спрян първоначално от парламента заради съмнения за това, че е опорочен в полза на единия от участниците - шведските \"Грипен\". Стигна се дори до  за това, че като командир на ВВС президентът Румен Радев е взел подкуп, за да лобира за тях.Всъщност истинското лобиране започна малко преди конкурсът да бъде спрян.По време на дебати в Народното събрание от парламентарната трибуна беше направено първото по рода си  от политик в полза на определен тип самолет. Шефът на депутатите на ГЕРБ Цветан Цветанов не скри симпатиите си към употребявани F-16. Аргументите му бяха, че в Румъния са купени 8 такива изтребителя през 2013 година, които първоначално бяха договорени за българските ВВС. Северната ни съседка имала намерение да купи още 32 такива самолета. В Гърция на въоръжение пък били 115 Ф-16 и друга тяхна модификация, а в Турция пък имало близо 200 такива изтребителя.Шведските \"Грипен\" обаче били провал - в Унгария и Чехия имало скандал, Швейцария отхвърлила с референдум възможността за купуване на шведски изтребители, а в Словакия \"имаха съществено неодобрение и там беше приключен мачът\". С явна негативна оценка той даде примери и за това, че в момента СААБ са в преговори с Ботсвана, Танзания и България.\"Аз смятам, че когато се взимат важните политически решения, е важно да се вземе предвид и съвместимостта, която да съответства на стандартите на НАТО\", заключи в края на 2017 г. бившият министър на вътрешните работи.Една седмица преди правителството да обяви новата процедура, лансирането на възможен нов фаворит стана по-интензивно.  това са втора ръка модернизирани израелски F-16 C/D, като в този случай обаче трябва да бъде подписан договор освен с Израел и със САЩ. Като причината израелските машини да са фаворит се посочва, че със заделените 1.8 млрд. лв. правителството можело да купи повече бройки.След като проектът вече беше обявен официално, но без на практика да е задействан след санкцията на Народното събрание,  израелските F-16 като вероятен \"победител\", позовавайки се на депутати от парламентарната комисия по отбрана. Изданието посочва, че израелските ВВС преминават към следващото поколение изтребители F-35 и \"имат доста F-16 за продажба\". В статията се лансирра и друг възможен фаворит - нови F-16 от САЩ. Всъщност новият проект за изтребители ограничава броя на играчите в конкурса, което е в противоречие с обещанията на военния министър Красимир Каракачанов за отваряне към повече участници. В спрения конкурс те бяха 9, а направените предложения - общо 15. Сега играчите са ограничени до 7 с 13 предложения. Възможността за ограничаване на избора на самолети е заложена и в самия проект. В него се посочва, че риск при покупката представлява вероятността да не бъдат купени наведнъж 16 самолета, каквито са намеренията на Министерството на отбраната. Това водело до реална възможност на следващ етап да не могат да бъдат купени същите изтребители. Така на практика се дава предимство на продавача, който в първия етап може да продаде повече от 8 изтребителя или гарантира по някакъв начин, че след няколко години ще има същите машини за продажба.Друго основополагащо изискване е възможността продавачът да изгради производствени мощности на наша територия, така че обслужването на самолетите да става у нас. Ясно е, че не всички потенциални продавачи на изтребители ще имат такава възможност, която пък дава предимство на един или двама участници в надпреварата.Към проекта за изтребители е приложена графика, от която става ясно, че 16 новозакупени, но употребявани самолети, биха били на въоръжение до 2038 година или само с десет години повече след свалянето на МиГ-овете от въоръжение. Чисто нови самолети пък биха били на служба до 2062 година.За да бъде избран кандидат-продавач, е необходимо да бъде мината определена процедура. Проектът трябва да бъде гласуван в Народното събрание, а след това Министерството на отбраната ще трябва да отправи запитвания - искания за предоставяне на информация (RFI), към конкретните участници. В настоящата процедура това са САЩ с новопроизведени F-16 блок 60 (или 70) и нови F/A–18E/F Super Hornet или втора ръка - модернизирани F-16 и F/A–18E/F Super Hornet или F/A–18C/D Hornet; втора ръка португалски F-16 MLU OFP М6; употребявани F-16 C/D от Израел; Италия с втора ръка Eurofighter Tranche 1; Германия - с нови Eurofighter Tranche 3; Франция с нови и употребявани Dassault Rafale и Швеция, които за първи път предлагат освен новопроизведени Gripen C/D и употребявани от Унгария или Чехия.След получаване на отговорите се прави оценка, а по възможност - се провеждат и разговори с кандидатите. Едва след това може да се пристъпи към класиране на най-вероятните купувачи, като с тях трябва да бъдат проведени допълнителни разговори за уточняване на параметрите и офертите. След този етап се избира и победителят и се подписва договор, който трябва да бъде ратифициран от парламента. Цялата процедура е предвидено да продължи 224 дни, което означава, че договорът ще е влязъл в сила в началото на следващата година.Ако горецитираните твърдения за нарочен вече победител се окажат верни, то това означава, че предходната процедура с класирани трима продавачи е прекратена в интерес на някой от останалите или некласирани участници. Това определено не е добра новина за българския парламентаризъм. Колкото и добре мотивиран да е финалният избор, на практика ще остане лошият вкус за поредното опорочаване на уж прозрачни процедури, а борбата с корупцията ще изглежда още по-далечна химера.", "date": "2018.05.25", "title": "Конкурсът за изтребители изглежда предрешен, още преди да е стартирал"}
{"url": "https://offnews.bg/sviat/vzriv-v-kanadski-restorant-rani-naj-malko-15-dushi-681339.html", "text": "При експлозия в ресторант в канадската провинция Онтарио са ранени най-малко 15 души, съобщава Ройтерс, позовайки се на местни медии. Експлозията станала в 22.30 часа местно време в индийски ресторант в град Мисисога, западно от Торонто, съобщава БТА.Трима от ранените са в тежко състояние.Полицията издирва двама мъже, заподозрени за взривяване на самоделна бомба в ресторанта. Властите разпространиха снимка на заподозрените. Очаквайте подробности!", "date": "2018.05.25", "title": "Взрив в канадски ресторант рани най-малко 15 души"}
