{"url": "https://offnews.bg/zdrave/v-plovdivskata-bolnitca-sv-georgi-izbuhna-pozhar-717218.html", "text": "Пожар е избухнал днес в Хирургичния блок на УМБАЛ „Св. Георги“, съобщиха от лечебното заведение. Сигнал за огъня е подаден около 11,15 часа, на място са били изпратени четири екипа пожарникари и полицейски части.Инцидентът не е нарушил лечебния процес в болницата, а щетите са минимални, твърдят от болницата. Благодарение на бързата реакция и на утвърдения план за действие на персонала при кризисни ситуации, пожарът е овладян преди да се разрасне.Пръв е реагирал зам.-ръководителят на отдела по поддръжка на топлинните и електрически системи Димитър Гошев. Ръководството на лечебното заведение оценява високо изключително бързата и адекватна намеса на екипа на Районна дирекция „Пожарна безопасност на населението“ и на екипа от Второ Районно управление на МВР – Пловдив, които в рамките на 8 до 9 минути са пристигнали на мястото на инцидента, и са поели евакуационните мероприятия и гасенето на пожара.Намиращите се в сектора пациенти, медици, студенти и администрация са евакуирани в рамките на първите 5 минути, а пожарът е потушен. Около час и половина по-късно е възстановен нормалният ритъм на работа, включително приемът на пациенти. В помещението, засегнато от пожара, ще бъде направен ремонт, който в по-голямата си част е козметичен.Това е третият случай на пожар в лечебно заведение през последните седмици. Припомняме, че при инцидент в УМБАЛСМ \"Пирогов\" загинаха двама пациенти, десетки бяха изведени от сградата на Второ вътрешно отделение. Миналата седмица пожар избухна и в Онкологичното отделение на „Централ Хоспитал“ в Пловдив. Инцидентът се размина без жертви, изгоря електрическата инсталация на отделението.", "date": "2019.12.09", "title": "В пловдивската болница 'Св. Георги' избухна пожар"}
{"url": "https://offnews.bg/leka-atletika/lasitckene-napadna-shefovete-na-sporta-v-rusia-717225.html", "text": "Трикратната световна шампионка в скока на височина Мария Ласицкене не остана безучастна към новината за отстраняването на Русия от международния календар в следващите 4 години.26-годишната атлетка е един от най-яростните критици на управлението на спорта в Русия и реакцията й беше очаквана.\"Нямах никакво съмнение какво ще се случи. Не вярвах в разказите, че всичко ще бъде добре. Станалото днес е позор.Плановете ми за бъдещето са да продължа да се боря и да участвам. Не съм имала и нямам намерение да си сменям гражданството. Ще се доказвам в сектора, че руските спортисти са живи, даже и като неутрални. Това правих и в последните години.Единствено ме притеснява, че спортистите сме сами в своята борба, а шефовете на на спорта ни защитават само на думи\", написа Ласицкене в Инстаграм, като тагна и Министерството на спорта и Олимпийския комитет на Русия.На практика за атлетката санкцията не променя нищо, тъй като тя и в момента участва като неутрален спортист с документ, който се издава всяка година и важи до 31 декември.Ласицкене обаче пропусна олимпийските игри в Рио през 2016 година, тъй като не беше допусната до участие без посочени причини.", "date": "2019.12.09", "title": "Ласицкене нападна шефовете на спорта в Русия"}
{"url": "https://offnews.bg/futbol/lokomotiv-plovdiv-se-zavarna-na-pobednia-pat-717229.html", "text": "Локомотив Пловдив стигна до класическа победа с 3:0 над Дунав в двубой от 19-ия кръг на Първа лига, игран на градския стадион в Русе.Попаденията за настоящия носител на Купата на България реализираха Димитър Илиев (14'), Ален Ожболт (41') и Бирсент Карагарен (88').В групата на домакините попаднаха шестима юноши, които трябваше да заменят някои от титулярите в състава след последните вълнения в русенския клуб. Цели петима футболисти от обичайния състав на тима не бяха възможни за избиране днес.Така Локо Пд се откъсна на четири точки пред четвъртия ЦСКА, който не успя да победи Арда в неделя. Разликата с втория Левски пък е само две. Дунав е на 11-а позиция със 17 пункта.Пловдивчани се завърнаха на победния път, след като в миналия кръг завършиха 0:0 у дома срещу Арда, а преди това паднаха в Разград. Последният успех бе срещу Ботев Враца с 2:0 у дома.Дунав: Благой Макенджиев, Диян Димов, Мартин Ковачев, Александър Исаевски (61-Мартин Костадинов), Любен Николов, Михаил Милчев, Фернандо Кавалканте, Ивайло Лазаров, Свилен Щерев(77-Кристиан Върбанов), Стефан Христов, Ахмед Ахмедов(87-Симеон Иванов)Треньор: Людмил КировЛокомотив Пловдив: Мартин Луков, Дейвид Малембана, Динис Алмейда, Стивън Езе, Милош Петрович, Парвиз Умарбаев (75-Анте Аралица), Бирсент Карагарен (), Йосип Томашевич, Георги Илиев, Димитър Илиев, Ален Ожболт (59-Петър Витанов)Треньор: Бруно Акрапович", "date": "2019.12.09", "title": "Локомотив Пловдив се завърна на победния път"}
{"url": "https://offnews.bg/politika/premierat-borisov-se-kachi-na-borda-na-amerikanski-samoletonosach-717226.html", "text": "Премиерът Бойко Борисов и българската делегация се качиха на борда на американския самолетоносач „Хари Труман“ по време на опознавателна обиколка в рамките на НАТО, съобщиха от пресслужбата на МС.Заедно с него бяха вицепремиерът и министър на отбраната Красимир Каракачанов, началникът на отбраната генерал Андрей Боцев, командирът на ВМС контраадмирал Кирил Михайлов и командирът на ВВС генерал-майор Цанко Стойков.„Националната сигурност и отбрана на България са гарантирани само в рамките на колективната отбрана на НАТО. Високо оценявам вашия принос за запазване значимостта на трансатлантическата връзка и успешното изпълнение на мисиите на Алианса“, е отбелязал Борисов по време на разходката из борда.Той е подчертал, че страната ни разглежда участието си в мисии и операции на НАТО като основен приоритет и възнамерява да запази ангажимента и приноса си към тях. „България ще продължи да оказва подкрепа на усилията на Алианса към постигане на световен мир и сигурност“, акцентирал Борисов. Той подчертал и отличното сътрудничество между България и САЩ в редица сфери, което е от огромно значение на фона на предизвикателствата пред международната среда.„Заедно сме по-силни във всички области – ние сме съюзници в НАТО, партньори в областта на отбраната, партньори в енергетиката, партньори в бизнеса и много повече. По вода и по суша, ние сме силни заедно,“ е заявила американският посланик в България Херо Мустафа.На борда на самолетоносача „Хари С. Труман“ премиерът Борисов и ръководената от него делегация бяха заедно с делегация от Република Северна Македония и с представители на посолствата на САЩ в София и Скопие. Делегацията на Република Северна Македония включваше премиера Зоран Заев, председателя на парламента Талат Джафери, вицепремиера и министър на отбраната Радмила Шекеринска и началника на отбраната генерал-лейтенант Васко Гюрчиновски, уточняват от пресслужбата на българския премиер.Адмиралът от ВМС на САЩ Джеймс Гордън Фогго III, командир на Военноморските сили на Съединените щати в Европа и Африка и командир на Съюзническото командване на силите в Неапол, приветства делегациите на борда на самолетоносача „Хари С. Труман“.„Хари С. Труман“ е осмият самолетоносач от клас „Нимиц“ на ВМС на САЩ, кръстен на 33-ия президент на САЩ Хари С. Труман. Понастоящем американският самолетоносач „Хари С. Труман“ е в зоната на отговорност на Шести американски флот.", "date": "2019.12.09", "title": "Премиерът Борисов се качи на борда на американски самолетоносач"}
{"url": "https://offnews.bg/obshtestvo/vremenno-spriaha-stroezha-kraj-sinemoretc-717222.html", "text": "След проверка на община Царево строежът в близост до скалните образувания \"Корабите\" в Синеморец е временно спрян - заради установени нарушения, съобщи пред  кметът на Царево Георги Лапчев. Според Лапчев строежът не е в близост нито до плажа, нито до скалите и е в регулация. \"Там не може да се строи в момента. Когато има строителство, трябва да бъде ограден обектът и да бъде спазен Планът за безопасност и здраве - на първо място. Нередностите са описани в протокол, има административни стъпки, по които се върви\", заяви кметът. Директорът на РИОСВ - Бургас Тонка Атанасова е категорична, че частният терен отговаря на изискванията на екозаконодателството: „Регионалната инспекция наново е подложила този имот на доклад на оценка за съвместимост по Натура зоните. Докладът е бил публично обявен, с обществен достъп. Решението е издадено през 2017 година и към момента е в сила\", подчерта тя.\"Имотът е одобрен в стария териториално устройствен план на община Царево от МОСВ. Регионалната инспекция е допуснала това инвестиционно предложение за изграждането на сгради заради одобрението от страна на Министерството на околната среда и водите\", допълни директорът на РИОСВ - Бургас. \"По отношение на екологичното законодателство ние сме съгласувателен орган, а строителството е в правомощията на органите, които осъществяват контрол по Закона за устройството на територията\", твърди Атанасова.Преди дни екип на Биволъ съобщи , собственост Добромир Добрев. Строителството на трите двуетажни вили е възложено на \"Артекс инженеринг\". Добрев е управител на няколко фирми от групата “Нова Сити” – “Нова Сити Груп”, “Нова Сити Лукс”, “Нова Сити Резидънс” и т.н. Собствениците са израелски граждани. ", "date": "2019.12.09", "title": "Временно спряха строежа край Синеморец"}
{"url": "https://offnews.bg/politika/prezidentat-radev-pone-6-mesetca-predi-izbori-podgotovkata-im-triabva-717230.html", "text": "За навременно приемане на законови и организационни правила за следващите избори и за своевременни действия на компетентните институции призова президентът Румен Радев по време на среща, посветена на проблемите при отминалия местен вот.Има ерозия в доверието в изборния процес и тя отблъсква избирателите, заяви държавният глава и допълни, че от честността и прозрачността на изборите зависи не просто демокрацията, зависи легитимността на управлението и на институциите, съобщиха от пресслужбата на президента.Радев е настоял поне този път 6 месеца преди следващите избори всичко да бъде ясно и организирано - ако има законови и организационни промени, те трябва да са приключили, машините да са доставени, сертифицирани и да върви процесът по обучение и тестове. Според него това означава, че този процес трябва да започне в началото на следващата година.В срещата са участвали членове на ЦИК и на обществения съвет към комисията, представител на Главна дирекция „Гражданска регистрация и административно обслужване“ в МРРБ, на „Информационно обслужване“ АД, както и анализатори по изборния процес. Доклади бяха изпратени от МВР, ДАНС и прокуратурата.„Липсата на представител на изпълнителната власт не отменя нейната отговорност пред гражданите и закона за провеждането на честни и открити избори“, е посочил президентът. Той е подчертал, че задача на всички е да се повиши доверието в изборния процес, защото това ще повиши и доверието към институциите.Румен Радев е определил като абсолютно недопустим за европейска държава дела на недействителните бюлетини за общински съветници, както и сгрешените бюлетини. Той е призовал ЦИК да направи анализ на какво се дължи високият им процент на базата на пуснатите бюлетини.„Решението на проблема е въвеждането на машинен вот“, е настоял президентът. Според него логическият механизъм на машината би предотвратила пропуск при гласуване, улеснява преброяването, обобщаването и анализирането на резултатите, избягват се рискове със забавяне на данни, транспортиране на бюлетини. Радев е поставил въпрос защо в бюджета за следващата година не е предвидено отделно перо за закупуване на машини за вота. Държавният глава посочил, че трябва да се ускори и работата по въвеждане на дистанционно електронно гласуване и заяви, че по тези две теми своя ангажимент трябва да поеме изпълнителната власт.Президентът е отбелязал като пропуски и разминаването в избирателните списъци, неспазването на закона за оповестяване на резултати от екзитполове в изборния ден, а като най-труден проблем посочи справянето с корпоративния, купен и контролиран вот.Според него голяма част от злоупотребите с изборите дори не са попаднали в статистиката на органите на реда. „Усещането в хората е и коментарите на анализаторите показват, че купуването на гласове е цяла индустрия за десетки милиони“, е подчертал президентът и категорично се е обявил за увеличаване на санкциите както за административни, така и за криминални престъпления.Румен Радев е призовал и за дебат около правилата за оповестяване на екзитполовете на социологическите агенции в рамките на изборния ден, защото изнасяните в момента данни умишлено или не могат сериозно да повлияят на избирателната активност.Според председателя на ЦИК Стефка Стоева пълен анализ на изборите може да се направи след влизането в сила на всички съдебни решения, свързани с провеждането на изборите. Тя се спряла на три основни проблема, касаещи вота, като също повдигнала въпроса за високия дял недействителни бюлетини, както и сложността на протоколите.Стоева посочила, че трябва да се обсъди и как трябва да работят Секционните и Общинските избирателни комисии, при условие че ЦИК е постоянно действащ орган. Тя определила вота като добре организиран и посочила, че за разлика от други години е нямало скандали като „Костинбродската афера“ или като хаоса с бюлетините в „Арена Армеец“, а жалбите в административните съдилища са двойно по-малко на брой. От ЦИК отбелязали, че честата промяна на изборните правила също затруднява процеса. Проф. Михаил Константинов от „Информационно обслужване“ посочил, че най-точен анализ за причините за недействителния вот може да се направи, ако се проверят самите бюлетини.От Българската социологическа асоциация и от Обществения съвет на ЦИК са настояли да се подобри подготовката и да стане по-ефективно обучението на членовете на секционните избирателни комисии. Своевременното изготвяне на методически указания ще предпази от грешки, заявила Михаела Доцова, зам.-председател на Обществения съвет на ЦИК. Според доц. Стойчо Стойчев от Лабораторията за изборни системи и технологии към СУ „Св. Климент Охридски“, справянето с контролирания вот минава през преодоляване на социално-икономически зависимости и подобряване на живота на хората.", "date": "2019.12.09", "title": "Президентът Радев: Поне 6 месеца преди избори подготовката им трябва да е приключила"}
{"url": "https://offnews.bg/obshtestvo/absurden-evroproekt-asansiori-v-kashtite-v-etara-staklen-kapak-na-ga-717223.html", "text": "Директори от последните 50 години на Архитектурно-етнографски комплекс \"Етър\" излязоха с обща позиция срещу недомислици в евро проекта “ЕМО “Етър” - музей за креативен културен туризъм”, разработен в рамките на Оперативна програма „Региони в растеж“ 2014-2020 г.Според тях в някои части на проекта има добри намерения, но голямата част от заложените дейности будели сериозно недоумение и безпокойство.Според тях ако се допусне по калдъръма и около него да се разхождат електрически колички и микробуси, ще бъде нарушена автентичността на духа и на атмосферата от Възраждането.В благовидния претекст за осъвременяването на музея с вкарването на „съвременни форми на атракции, реконструирана инфраструктура“, с „изграждането на съвременно въздействащо архитектурно-художествено осветление“, „модерна сцена на открито“ и други с цел „осигуряване на по-голяма конкурентоспособност на туристическия продукт“, както и използването на новите технологии и виртуално добавена реалност, въобще не се вписват и нямат място тук. По-скоро тези идеи навяват съмнения, меко казано, за неприемливи практики в нашето ежедневие\", посочват етнографите.Според тях в Етъра има добри традиции и в работата с деца и „реновирането и разширяването на Детския център“, който стои като чуждо тяло и не се вписва в цялостния архитектурен облик на музея, е напълно излишно. Тази дейност можела да се поеме от уредниците в залите на Кръстник Колчовия хан.Според тях проектът би трябвало да акцентира върху това да се оживят с майстори Хлопкарската, Коларската, Медникарската и други работилници. Според тях е кощунство да се спекулира с името на създателя на музея Лазар Донков, че „би подкрепил тази идея“, защото приживе той не позволи на всесилното тогава УБО (днес НСО) да премахне ДАЖЕ паяжините на воденицата караджейка за посещението на Тодор Живков.Позицията им е подкрепена от наследниците на Лазар Донков, арх. Иван Николов, бивш председател на ОбС-Габрово и много граждани на Габрово.", "date": "2019.12.09", "title": "Абсурден европроект: Асансьори в къщите в Етъра, стъклен капак на Гайтанджийската работилница"}
{"url": "https://offnews.bg/kultura/bunkasaj-2019-praznik-na-iaponskata-kultura-v-18su-uiliam-gladston-717214.html", "text": "Бункасай - ежегодният празник, организиран от японските паралелки на 18СУ \"Уилям Гладстон\", ще се състои на 15 декември от 12.30 ч. в сградата на училището на ул. Пиротска 68.Събитието се провежда в рамките на един ден и има за цел популяризиране на японската култура в България.Празникът ще премине под темата \"Пътуване във времето\", а гостите ще се насладят на различните периоди в Япония чрез  впечатляващи сценични изяви, чайна церемония, калиграфия, Кабуки и Но театър, презентации, тематични стаи и много други.Освен много талантливи и отдадени на изучаването на чужди езици и култура, учениците от 18 СУ са и силно социално ангажирани. Затова на празника ще бъдат активни две дарителски акции. По време на събитието ще се събират дрехи и играчки за деца, които ще бъдат предоставени на \"Комплекс за социални услуги за деца и семейства\" в град Роман.Парите, събрани по време на празника, тази година ще бъдат дарени на , който страда от мускулна дистрофия тип Бекер и се нуждае от средства, за да се снабди с необходимите лекарства.Освен да се насладите японския празник и възхитителните изненади, които организаторите са подготвили, можете да подарите щастие, убедени са учениците от 18 СУ, следвайки японската поговорка:Присъединете се и към събитието във . ", "date": "2019.12.09", "title": "Бункасай 2019: Празник на японската култура в 18СУ 'Уилям Гладстон'"}
{"url": "https://offnews.bg/politika/demokratichna-balgaria-chistotata-na-vazduha-v-sofia-e-ogledalo-na-up-717228.html", "text": "Общинските съветници от групата на Демократична България остро осъждат липсата на адекватни мерки за подобряване на качеството на въздуха в София от страна на кмета Йорданка Фандъкова, подчертават те в декларацията си от днес. В текста са посочени и конкретни предложения, мерки за бързи действия и задачи с дългосрочен план, които биха гарантирали здравето на столичани.Публикуваме целия текст на декларацията:Замърсяването в града ни през декември надвиши многократно среднодневната норма от 50 микрограма на кубичен метър (50 мкг/м3) за фини прахови частици (ФПЧ). Имаше дни, в които на моменти този показател беше 500 мкг/м3 или 10 пъти над нормата. Деца, възрастни и хора с хронични белодробни заболявания, грип или астма са особено чувствителни към високи стойности на ФПЧ10. Кратковременната експозиция на 500 mg/m3 прах и серен диоксид увеличава общата смъртност при населението, а при концентрации наполовина по-ниски се наблюдава повишаване на заболяемостта и нарушаване на белодробната функция. Продължителната експозиция на серен диоксид и прах се проявява с повишаване на неспецифичните белодробни заболявания, предимно респираторни инфекции на горните дихателни пътища и бронхити. Наскоро учени от университета “Макгил” в Канада откриха пряка връзка между фините прахови частици и рака на мозъка.Недопустимо е реакцията на столичния кмет да се изчерпва с призив към гражданите да не се отопляват. В подобна критична ситуация работата на кмета не е да призовава, а да предприеме незабавни мерки, защото носи отговорност за живота и здравето на всеки в града ни.Какви мерки може да предприеме столичният кмет?В правомощията на кмета е:Да информира гражданите относно проблема – първата и най-важна стъпка – хората трябва да знаят какво е реалното положение с чистотата на въздуха във всеки един момент с надеждни данни от общината, а не само от гражданските платформи като airsofia.info.Напомняме, че Столична община беше осъдена от граждани и граждански организации за частично неизпълнени ангажименти по въпроса. Да въведе  – тази мярка трябва да стимулира шофьорите да не пътуват с личните си автомобили. Зеленият билет е прилаган досега броени пъти, въпреки че имаше възможност да бъде използван много по-често., като увеличи броя превозни средства, така че хората да видят реален смисъл в това да предпочетат автобусите, тролеите и трамваите пред колите., така че колите на градския транспорт да могат да спазват графиците си, а не да попадат в задръствания с коли, в които се движи предимно по един човек. на автомобили, без съответните стикери за тях – така ще се намали трафикът от и към центъра на града.Да въведе , включително в кварталите.Да въведе от страна на Столичен инспекторат върху горенето на отпадъци.Да нареди  за организация на движението на територията на Столична община, която не позволява ППС с допустима максимална маса до 3.5 и стандарт EURO 3 да влизат в зона „Център“ и на товарни автомобили и строителни машини с допустима максимална маса над 4 тона в зона „Първа“, които не покриват изискванията на EURO 4.Това са краткосрочни мерки, които могат да подобрят само временно положението в града ни. Затова настояваме за решителни действия и по следните дългосрочни задачи, за да може да намалим значително замърсяването: Построяването на крематориум за боклук на 2 км от идеалния център на града ще увеличи замърсяването на въздуха – не само с изгарянето на самия боклук, но и с придвижването на камионите, които ежедневно ще превозват този боклук през целия град.. Да намалим значително количеството на контейнерите за общия боклук, което ще намали и общия обем смет – така се се снижава значително рискът тя да бъде изгаряна по какъвто и да е начин.. Това минава през концесиониране на това фалирало дружество, за да могат да бъдат направени значителни инвестиции в мрежата, абонатните станции и да се подобри значително услугата, за да бъде върнато доверието в предприятието. на еднофамилните къщи и други ползватели на твърдо гориво към преминава на отопление на природен газ или ел.енергия., така че пътниците да могат да пътуват до всяка точка на града безпрепятствено и бързо с него.за изминато време или разстояние, която да подава в реално време данни, които да бъдат публично достъпни, за да може редица приложения като Google Maps или Moovit да дават възможно най-точна информация на пътниците.Да бъде увеличено покритието на синята и зелена зона за платено паркиране, за да намалее броят на превозните средства в тях., която да разпредели транспортните потоци и да намали задръстванията – целия Околовръстен път, булевардите Тодор Каблешков, Източна тангента, Копенхаген, Данаил Николаев до Централна гара, Пенчо Славейков след Пирогов и т.н. във веломрежа, която да бъде разширена.", "date": "2019.12.09", "title": "Демократична България: Чистотата на въздуха в София е огледало на управлението й"}
{"url": "https://offnews.bg/dw/ne-dishaj-v-sofia-si-717234.html", "text": "\"Когато отвориш прозореца, за да влезе свеж въздух, всъщност изкарваш свежия въздух навън”. Този виц за Краков, който също като София е сред европейските градове с най-мръсен въздух, важи с пълна сила и за българската столица, където измерените вчера нива на фините прахови частици са били три пъти над нормата от 50 микрограма на кубичен метър.И какво прави местната управа? Столичният инспекторат е извършил през седмицата (но не и вчера) шейсетина проверки за изгаряне на нерегламентирани материали, в резултат от което е наложил няколко глоби - неизвестно колко, нито за какви суми. А в публикация на страницата си във Фейсбук столичната кметица Йорданка Фандъкова призова гражданите, които се отопляват на въглища и дърва, да следят сайта на общината и в дните с голямо замърсяване да ползват алтернативно отопление. Какво ли са избрали призованите? Не и да мръзнат у дома, за да е чист въздухът навън. Защото едва ли ще използват електроуреди.Сараево се справя по-добреВ една друга балканска столица властите очевидно се справят по-добре - през последните три дни количеството на фините прахови частици в Сараево беше от два до пет пъти над нормата. И местната управа взе спешни мерки: забраниха движението на товарни автомобили, отмениха публичните прояви на открито и предупредиха хората да не излизат. Освен това бе намалена температурата на централното отопление, което работи на въглища. Забранени бяха и строителни работи, при които се произвежда прах.По това Сараево и София си приличат - намират се в долини, заобиколени от планини, и са подложени на смог, прах и мъгли. И в двата града се издигат високи сгради, които пречат на движението на въздуха. Пълно е със стари автомобили, които замърсяват околната среда, а много домакинства се отопляват на дърва и въглища.Въпреки многократните уверения на софийската кметица Йорданка Фандъкова, че “Столична община изпълнява програма от над 100 мерки за чист въздух”, изглежда, че или програмата не се изпълнява, или мерките не дават видими резултати. Впрочем, българските власти признаха за проблема “мръсен въздух” преди не повече от три години. Нищо, че много преди това авторитетни чуждестранни издания вече бяха публикували репортажи за качеството на въздуха в София, а през 2013 година Европейската агенция по околна среда излезе с доклад, според който България има най-мръсния въздух сред държавите от ЕС. (Дългогодишното безмълвие на управляващите по този проблем напомня за рефлексите на една друга власт, която така и не предупреди гражданите на НРБ за аварията в Чернобил през април 1986 година.)По време на предизборните дебати за местния вот Фандъкова неуморно обясняваше за двата най-големи източника на замърсяване в София - автомобилите и отоплението на твърдо гориво. Обясняваше и за кампанията за безплатна подмяна на старите печки. Реалната подмяна обаче стартира чак в началото на 2020 година, така че ефектът от това, че хиляди домакинства ще изоставят печките на твърдо гориво, ще даде глътка свеж въздух едва през следващия отоплителен сезон. Около 55 000 домакинства на територията на София се отопляват на дърва и въглища. Осигурени са близо 7 милиона евро за подмяна на кюмбетата, като 60% от тази сума са безвъзмездни средства по програма LIFE на Европейската комисия. За други 15 000 домакинства средствата идват от Оперативна програма “Околна среда” (ОПОС).Да допуснем, че няколко хиляди домакинства ще преминат на отопление с пелети, ток, парно или газ. Но в повечето случаи отопляваните домове са със стара дограма и без изолация, така че смяната на една печка с друга е само част от решението. Освен това по ОПОС се изисква домовете, в които ще се подменя отоплението, да са законни, което означава, че значителна част от ромските къщи няма как да бъдат обхванати. Властта е загърбила проблема и не търси решения за узаконяване на тези постройки.Планът със стоте мерки не е план със сто меркиСтолична община така и не изпълни друго от добрите намерения, обявено още преди месеци - да инициира законодателни промени, така че да се обвърже отпускането на енергийни помощи, каквито в момента получават около 210 000 домакинства в България, със смяната на печките на твърдо гориво.“Замръзнаха” и други мерки от Плана за действие при замърсяване на въздуха - увеличение на таксите за влизане на камиони в София и за използване на строителна техника. Сега кметската управа предлага по-високи данъци за автомобилите от 2020 година - под претекст, че приходите от тях ще отидат за мерки за чистотата на въздуха.За сравнение нека видим как се справят в Краков - град с почти двойно по-малко население от София, но привлякъл близо два пъти повече чуждестранни туристи от българската столица - 3,3 милиона за тази година. По данни на citylab.com, от 2012 насам 25 000 печки на твърдо гориво са изведени от експлоатация, а домакинствата с ниски доходи са получили пълна финансова подкрепа за преминаване към централно отопление. С дронове и топлинни сензори общината следи останалите и налага глоби за незаконно изгаряне.В България, където чистотата на въздуха е сериозен проблем, проверките на Столичния инспекторат не може да са просто спорадични - те трябва да са постоянни. И още: глобите трябва да се събират, а системните замърсители на въздуха да бъдат огласени и следени. След въведения само два пъти през 2018 “зелен билет” за градския транспорт в дни на голямо замърсяване, Столична община явно е изоставила и тази мярка. Следователно се налага редукция на програмата със стоте мерки.Всичко останалоНапролет в София ще бъде пусната третата линия на метрото, която ще облекчи трафика с 25%. “Ако го нямаше метрото, 79 000 тона повече вредни вещества ще се изхвърлят годишно във въздуха”, заяви вчера шефът на “Метрополитен” Стоян Братоев.Чудесно. Всичко останало обаче си е по старому, включително и пиарските начинания на “Московска” 33. На 16 ноември м.г. Столична община за първи път инициира Ден за по-чист въздух, предвиждащ отказ от личните и служебните автомобили. Тази година такива инициативи нямаше - изглежда, че местната администрация е забравила собствения си почин. А иначе би могла целогодишно да се откаже от автомобилите. Градският транспорт работи за всички жители и гости на столицата.", "date": "2019.12.09", "title": "Не дишай! В София си."}
{"url": "https://offnews.bg/zdrave/izpisaha-patcienta-s-parvata-belodrobna-transplantatcia-izvarshena-v-717221.html", "text": "Пациентът с първата белодробна трансплантация, извършена в България, бе изписан от УБ „Лозенец“. 70-годишният Мариян, който в края на октомври 2019 г. получи нов шанс за живот, вече е с много добри жизнени показатели и се прибира у дома.„Изключително благодарен съм на целия екип на болница „Лозенец“ и проф. Любомир Спасов за грижите и вниманието. За мен сега животът започва отначало и нямам думи, с които за изразя признателността си към лекарския екип за този втори шанс.“ – сподели Мариян по време на изписването си, на което присъстваха всички лекари, взели участие в белодробната трансплантация и лечението му.Белодробната трансплантация на Мариян бе извършена на 26 октомври тази година от екип на УБ „Лозенец“, ръководен от проф. д-р Любомир Спасов, и с участието на д-р Игор Тодораке от университетската болница в Хановер. Трансплантацията продължи около 6 часа.2019 г. се утвърди като знакова за българската хирургия, като освен първата белодробна трансплантация, тази година се навършиха 15 години от първата извършена трансплантация на черен дроб в България. През ноември 2004 г. малката Памела Пекова стана първият пациент с присаден черен дроб в България. Това се случва, когато тя е едва на 7 месеца. Тогава трансплантацията е извършена от проф. д-р Любомир Спасов и екипа на УБ „Лозенец“ с участието на проф. Масимо Малаго.Към днешна дата екипът на УБ „Лозенец“ има извършени 237 трансплантации на черен дроб, бъбрек, сърце и бял дроб.", "date": "2019.12.09", "title": "Изписаха пациента с първата белодробна трансплантация, извършена в България"}
{"url": "https://offnews.bg/sviat/v-sauditskite-restoranti-veche-mazhe-i-zheni-mogat-da-siadat-zaedno-717233.html", "text": "Правителството на Саудитска Арабия отмени задължителното изискване за ресторантите да осигуряват отделни входове за мъжете и за жените, така отпада досегашната полова сегрегация, предаде Би Би Си.По-рано по закон ресторантите трябваше да имат по два входа – един за жените и семействата, а друг за мъжете, пристигнали без съпругите. В много ресторанти, кафенета и други публични места обаче ограниченията започнаха тихомълком да отпадат още преди приемането на новия закон.Напоследък Саудитска Арабия активно внедрява социални реформи, но въпреки това, в страната ожесточено се борят с инакомислието.По-рано бяха приети поправки в някои закони, при които жените получиха възможността да пътуват зад граница без съгласието на опекуните си от мъжкия пол, а през 2018 г. отпадна забраната жени да шофират.Но в страната продължават да действат закони, ограничаващи правата на жените в много сфери. Независимо от провежданите реформи, няколко от известните защитници на правата на жените бяха арестувани.В неделя правителството обяви, че ресторантите вече не са длъжни да осигуряват отделни входове и решението за това те биха могли да вземат сами. До момента имаше специални зони за жени и семейства, отделени от мъжките погледи с непрозрачни прегради.Когато през 2017 г. Мухаммед бин Салман стана принц, даде старт на реформите, които трябваше да предоставят повече свободи на гражданите на тази крайно консервативна мюсюлманска страна. Инициативите му бяха посрещнати от света с одобрение, но вътре в страната са съпровождани с вълна от репресии.Убийството на саудитския журналист Джамал Хашоги през 2018 г. в консулството на Саудитска Арабия в Истанбул предизвика силна вълна от възмущение в световната общност, но много от лидерите, сред които и президентът на САЩ Доналд Тръмп, продължиха сътрудничеството си с тази държава.Тогава властите в Рияд заявиха, че острият критик на правителството Хашоги е бил убит умишлено, но без тяхното знание. Много от опонентите обаче смятат, че това изобщо не е така, а един експерт от ООН определи убийството като извънсъдебна разправа.", "date": "2019.12.09", "title": "В саудитските ресторанти вече мъже и жени могат да сядат заедно"}
{"url": "https://offnews.bg/obshtestvo/vednazh-godishno-uchitelite-shte-poluchavat-dobavka-za-postignati-rezu-717213.html", "text": "Един път годишно учителите ще получават допълнително възнаграждение за постигнати резултати, гласи предложение за изменение на Наредба 4 от 20.04.2017 г. за нормиране и заплащане на труда, внесено от министъра на образованието Красимир Вълчев за обсъждане преди гласуването му от Министерски съвет.Промяната е необходима поради нееднозначното тълкуване на характера на възнаграждението за постигнати резултати от труда и се налага във връзка с определянето на месечния осигурителен доход на лицата - пояснява министърът в мотивите си.Учителите подлежат на оценяване от директора или от комисия, в зависимост от броя на педагозите в образователната институция, като показателите са: планиране, организация и провеждане на образователно-възпитателния процес (14 т.); използване на интерактивни методи, иновации и ИКТ (8 т.); работа в екип за създаване на подходяща образователно-възпитателна среда (комуникация с педагогическия съветник, психолога, участие в комисии и др.) (8 т.); работа с деца и ученици, в т. ч. застрашени от отпадане; в риск; в мултикултурна среда; със специални образователни потребности и/или хронични заболявания и др. (8 т.); работа с деца и ученици за участие и заемане на призови места в общински, областни, регионални, национални и международни състезания, конкурси и олимпиади (7 т.); работа с родителите (6 т.); работа с деца и ученици в занимания по интереси (7 т.); работа в методически обединения и подпомагане на новоназначени учители (7 т.); разработване и реализиране на проекти (5 т.); получени професионални отличия и награди през оценявания период и други избрани от институцията показатели (30 т.). Общият брой точки е 100.Размерът на допълнителното възнаграждение е пропорционален на получения брой точки спрямо общия брой точки на педагогическите специалисти, а конкретните размери определя със заповед директорът.В проектонаредбата за изменение на Наредба №4 е заложено и увеличението на заплатите на педагозите от 1 януари 2020 г. с не по-малко от 17%, като за целта са необходими 360 млн. лева. От януари минималната основна заплата на учител, възпитател, логопед, психолог, педагогически съветник, корепетитор, хореограф, треньор по вид спорт, рехабилитатор на слуха и говора, ръководител на направление ИКТ се повишава от сегашните 920 лв. на 1085 лв. За старши учителите/възпитателите тя се увеличава от 955 лв. на 1120 лв. Главните учители/възпитатели ще започват с минимално основно възнаграждение 1176 при сегашно 1005. Стартовата заплата за зам.-директорите се повишава от 1065 на 1246 лв., а за директорите - от 1140 на 1334 лв.Увеличенията бяха заложени в анекс към Колективния трудов договор, подписан през ноември от Министерството на образованието и науката и национално представителните синдикални и работодателски организации в системата на предучилищното и училищното образование.", "date": "2019.12.09", "title": "Веднъж годишно учителите ще получават добавка за постигнати резултати"}
{"url": "https://offnews.bg/temida/evropejskata-stolitca-na-kulturata-derajlira-v-prokuraturata-717232.html", "text": "Пловдивдивската Окръжна прокуратура е образувала досъдебно производство за извършеното от Фондация „Пловдив - 2019” престъпление във връзка с откриващото събитие по повод домакинството на града като Европейска столица на културата, за което са похарчени над 2, 6 млн. лева.Решението на прокуратурата се основава на констатациите на Агенцията за държавна финансова инспекция, на която беше възложена проверка за разходите по организацията на откриването, съобщи БНР.Проверени са 43 договора и 13 обществени поръчки на стойност близо 3, 2 млн.лева, открити са 7 нарушения.Събраните доказателства по досъдебното производство ще докажат дали длъжностното лице съзнателно е сключило неизгодна сделка и от това са произлезли значителни вреди за фондацията, или не, казва пред Дарик прокурор Галина Андреева. Проверката на похарчените милиони за бляскавото откриващо събитие на 12 януари започна непосредствено след домакинството на Пловдив като ЕСК, припомня в. „Марица“. Окръжната прокуратура в града се е самосезирала за евентуално извършено длъжностно престъпление при разходването на средствата за спектакъла публикации в медиите. С разследването бе натоварен сектор „Икономическа полиция“.Фондация „Пловдив 2019“ още не е получила официално известие от прокуратурата за започналото досъдебно производство. Разследването на Окръжна прокуратура в Пловдив ще се извърши в законовия двумесечен срок, който започва от ноември, когато е образувано досъдебното производство. По преценка на наблюдаващия прокурор този срок може да бъде удължен.", "date": "2019.12.09", "title": "Европейската столица на културата дерайлира в прокуратурата"}
{"url": "https://offnews.bg/tehnologii/pri-pokupka-na-motorola-one-action-motorola-e6-play-struva-samo-10-lv-717220.html", "text": "Всички, които закупят Motorola One Action от магазинната мрежа на VIVACOM, независимо дали с план или свободна продажба, имат възможност да вземат и Motorola E6 Play само за 10 лв. еднократно и без договор. Motorola ONE Action разполага с иновативен 6.3“ CinemaVision дисплей, със 21:9 съотношение на екрана, който осигурява визуално изживяване подобно на кино екран. Производителността на модела се гарантира от мощния 8-ядрен процесор Exynos 9609, в комбинация с 4 GB RAM памет и 128 GB вътрешна памет.Motorola ONE Action е снабдена с двойна задна камера – 12 МР основен бързофокусиращ обектив и 5 МР дълбочинен сензор, който гарантира по-добра видимост на детайлите. Motorola ONE Action притежава и технологията Quad-Pixel, която гарантира професионално заснемане с добро качество и светлина на снимките, а изкуственият интелект на камерата (AI) автоматично подобрява фокуса на заснетите обекти в кадъра.Елегантният модел може да бъде закупен в два модерни цвята – бяло и синьо, на цена от 11.98 на месец с план SMART U, в магазините на VIVACOM.Струващият само 10 лв., при покупката на Motorola ONE Action, Motorola E6 Play има 5.5-инчов HD+ дисплей Max Vision, със съотношение 18:9 и използва 4-ядрения процесор Mediatek MT6739. Моделът разполага с 13 МР основна камера и 5 МР селфи камера, за да запечатва всички важни мигове. Батерията му е с капацитет 3000 mAh. Смартфонът има сензор за пръстов отпечатък и е наличен в черен цвят.", "date": "2019.12.09", "title": "При покупка на Motorola ONE Action, Motorola E6 Play струва само 10 лв. в магазините на VIVACOM"}
{"url": "https://offnews.bg/zdrave/probiotitcite-i-prebiotitcite-se-usvoiavat-spored-pola-ot-naj-ranna-va-717199.html", "text": "Имунната система при най-малките момчета и момичета реагира по различен начин на пробиотиците и пребиотиците. Това е заключението на учени от университетите в Бристол и Рединг, цитирано от Medik Forum.Ново изследване на екип британски специалисти показва, че съществуват определени различия в имунната система на момичетата и момчетата, които се проявяват значително по-рано, отколкото се смяташе досега. В хода на експеримент с прасета било установено, че 28-дневните животни произвеждат различно количество имунни клетки, антитела и други молекули, свързани с имунитета, в зависимост от пола си. Това напълно противоречи на предишните доказателства, според които различията в имунитета се проявяват едва в пубертета.\"Правилното развитие на имунната система е особено важно за реакцията й на вредните и безвредни стимулации в периода на развитие, включително и в първите дни, без значение от пола\", казва авторът на изследването д-р Мари Луис от университета в Рединг.\"Макар и все още да не знаем защо, ни е известно, че малките момичета \"произвеждат\" по-голямо количество имунни реакции в отговор на ваксинация, отколкото момчетата. Но ние не очаквахме да установим, че освен това момичетата имат по-регулиран имунен отговор в чревните тъкани, отколкото момчетата. Това е важно, защото 79% от имунната система е заселена точно в стомашно-чревния тракт, там се случва нейното развитие в ранните етапи от живота, до голяма степен благодарение на чревните бактерии.Опитните животни в проведения експеримент били избрани, тъй като са точни клинични модели на новородените. По-рано беше доказано, че пробиотиците и пребиотиците оказват различно въздействие на имунната система на жените и мъжете. Пребиотикът инулин например съществено увеличава количеството на регулиращите Т-клетки, отговарящи за контрола на имунните реакции в мъжкия чревен тракт, но подобен ефект не се открива при жените, твърдят специалистите.", "date": "2019.12.09", "title": "Пробиотиците и пребиотиците се усвояват според пола от най-ранна възраст"}
{"url": "https://offnews.bg/politika/malkite-pred-golemite-manolova-s-kampania-v-podkrepa-na-obiknovenia-c-717235.html", "text": "Мая Манолова обяви началото на национална кампания \"Малките пред големите\" за подкрепа на обикновените хора.  Кампанията „Малките пред големите“ е в защита на гражданите от произвола на чиновниците, на малкия бизнес - от административната тежест, на пациентите - от лошото здравеопазване, на потребителите - от монополите, на дребните земеделски собственици - от крупните арендатори, на избирателите - от изборните манипулации, на работниците – от некоректните работодатели“, обясни целите на кампанията Манолова.Към платформата „Изправи се.БГ“ днес се присъединиха представители на майките на деца с увреждания, на инициативни комитети, свързани с опазването на въздуха и против презастрояването, правозащитници, лекари, адвокати, представители на на медицинските съсловия и пациентски организации, представители на културната общност, браншови и синдикални сдружения.На събитието дойдоха и представители на движение „Днес”, синдикат „Защита”, шофьори от градския транспорт, хора, организирали социалната кухня през миналата зима, миньори от Бобов дол, шивачки от Дупница, на които Манолова е помагала. Тя отбеляза, че гражданската платформа ще изгради опорни екипи в страната и към „Изправи се.БГ“ ще се присъединяват нови партньори - местни формални и неформални организации.„Изправи се.БГ“ вече има електронна платформа на сайта си, наречена „Граждански натиск“. На нея хората от цялата страна и българи от чужбина могат да подават сигнали и жалби за зле работеща администрация или нарушени права, каза още Манолова.Тя уточни, че проектът се финансира с лични средства на учредителите, както и с малки дарения през сайта www.izpravise.bgМанолова заяви още, че безплатните приемни за граждани ще продължат и гражданската платформа ще реагира на всяка несправедливост, на всеки сигнал за корупция, както и че ще усилва гласа на гражданите по проблеми, които са важни за тях.", "date": "2019.12.09", "title": "Малките пред големите: Манолова с кампания в подкрепа на обикновения човек"}
{"url": "https://offnews.bg/obshtestvo/uchenichka-pochina-v-mezhduchasie-vav-vrachansko-uchilishte-717205.html", "text": "Ученичка е починала в СУ „Христо Ботев“ във Враца. Момичето колабирало в междучасието между първия и втория час. В училището са се опитали да я стабилизират.Веднага на място е извикан екип от спешния медицински център. Когато пристигнали лекарите обаче, момичето вече не е имало пулс. По случая е образувано е досъдебно производство. Днес във Враца се случи трагедия. Съболезнования на семейството на починалото в училище \"Христо Ботев\" 13-годишно дете. Нека уважим скръбта на хората и шокът у ученици и учители!, написа кметът на Враца Калин Каменов на страницата си във фейсбук. ", "date": "2019.12.09", "title": "Ученичка почина в междучасие във врачанско училище"}
{"url": "https://offnews.bg/obshtestvo/fandakova-deputati-ot-gerb-vnasiat-utre-promeni-goreneto-na-otpadatc-717217.html", "text": "Народното събрание да инкриминира горенето на отпадъци, настоява кметът на София Йорданка Фандъкова заради замърсяването на въздуха в столицата. Група народни представители от ГЕРБ ще внесат утре проектозакон, свързан със санкции срещугоренето на отпадъците, заяви Фандъкова, цитирана от Фокус. В последните дни има значителни превишения на ФПЧ, ясно е, че не трафикът е виновен за тях, а отоплението с твърдо битово гориво и горенето на отпадъците. Апелираме към хората, които се отопляват с дърва и въглища, да се включат в проектите на Столична община за осигуряване на безплатна подмяна на отоплението с по-екологично, добави столичният кмет.\"В същото време горенето на отпадъци е също голям проблем в някои райони като \"Красна поляна\".Това е голям бич за хората там, затова поисках и в последните месеци се работеше в Народнотосъбрание да приемат инкриминирането на горенето на отпадъци, защото само за последната седмицаса направени над 60 проверки за горене на отпадъци на открито, съставени са над 20 акта, но сами посебе си те не вършат никаква работа\", каза още Фандъкова. \"Заедно с инициативния комитет в \"Красна поляна\" поискахме тази промяна и утре група народнипредставители от ГЕРБ ще внесат искането ми за промяна на закона, за да може да има по-сериозни,по-строги санкции и горенето на отпадъци и това да стане престъпление\", коментира още Йорданка Фандъкова.На територията на Столична община за днес и утре е обявен жълт код за опасни мъгли, каза заместник-кметът Йоана Христова и заяви, че предстои да се обсъди възможността утре в София да се въведе т.нар. „зелен билет“, съобщи БНР. Въздухът в София е замърсен с фини прахови частици в пъти над допустимите норми, сочи справка в платформата airsofia.info. ", "date": "2019.12.09", "title": "Фандъкова: Депутати от ГЕРБ внасят утре промени, горенето на отпадъци ще стане престъпление"}
{"url": "https://offnews.bg/tehnologii/11-predimstva-na-sajt-bildara-na-superhosting-bg-717227.html", "text": "През последните години все повече малки фирми, организации и самонаети специалисти осъзнават нуждата да имат собствен уебсайт за представяне на своите продукти, послания и комуникация с аудиторията си. Добрата новина е, че съвременните уеб технологии улесняват значително този процес и го правят достъпен дори за хора без технически умения. А като един от най-лесните инструменти за създаване на качествени и добре изглеждащи сайтове напоследък се наложи платформата Сайт билдър на . Ето и ключовите предимства на този инструмент, които го отличават и го превръщат в ценен ресурс за всеки онлайн предприемач или просто ентусиаст.Не са нужни технически уменияРаботата със Сайт билдър е изключително лесна, тъй като не се изисква писане на код, а всичко се създава на принципа drag-and-drop. В същото време инструментът за вграждане на HTML, CSS и JavaScript код дава възможност за добавяне на персонализиран код, чрез който може да се интегрира Google Analytics, да се вгради видеоклип, както и друга персонално разработена функционалност.Сайт за по-малко от часСайт билдър е чудесен инструмент за всеки уеб разработчик, който иска да спести ценно време при изграждането на малки проекти. Ако клиентът разполага с визия за дизайна, има подготвени текстове, снимки, картинки, лого и т.н., сайтът му може да стане реалност за по-малко от час. Ако клиентът все още няма готови визии, може да пусне сайта си на първо време с безплатните професионални визии, които са налични в галерията от stock images на Сайт билдър.Лесна поддръжкаСъздадените със Сайт билдър сайтове се ъпдейтват автоматично. Освен това собствениците им могат да разчитат на постоянно съдействие от екипа на СуперХостинг по всякакви въпроси, свързани със сайта, по всяко време на чат, имейл или телефон.Включен SSL и хостингНаличието на SSL сертификат (Secure Sockets Layer) е от важно значение за всеки уебсайт, тъй като той дава допълнителни гаранции на потребителите, че сайтът е надежден и освен това е важен сигнал за търсачките. Създадените със Сайт билдър уебсайтове имат активиран SSL сертификат, което подобрява защитата на личните данни на неговите посетители. В добавка тези сайтове имат включен хостинг пакет, който най-добре съответства на тяхното предназначение и функционалност и се отличава с бързина, надеждност и сигурност. В хостинг акаунта могат да бъдат направени резервни копия (бекъп), които при необходимост да възстановят базите данни на сайта.Безплатна консултация със специалистЕкипът на СуперХостинг.БГ отговаря бързо и професионално на всяко запитване от клиент, получено по чат, имейл или телефон. Неговите специалисти са винаги готови да ви помогнат напълно безплатно, независимо дали се нуждаете от съвет за подходящ шаблон, структура на сайта или за всяко друго затруднение, с което се сблъскате.Не е скъпо да имаш сайт със Сайт билдърАко сте от хората, които все още мислят, че да имаш собствен сайт е твърде скъпо, от СуперХостинг.БГ уверяват, че услугата Сайт билдър е достъпна за всеки. Разликата между план на споделен хостинг и план със Сайт билдър е само един лев, като предоставя 7-дневен безплатен период. В добавка за всеки нов сайт билдър клиентите получават 50% отстъпка. От хостинг компанията информират своите клиенти, че ще могат да се възползват от още по-големи отстъпки по време на идните предколедни промоции.Богат избор от дизайниУслугата Сайт билдър предлага богат избор от дизайни, които са адаптирани за конкретни бизнеси. Всички те обаче могат да бъдат преправени според нуждите и изискванията на клиента и да се адаптират за всяка една сфера.Много полезни интеграции и функционалности за цялостно онлайн присъствиеВсеки уеб сайт, независимо дали е фирмен, личен или онлайн магазин, има нужда от популяризиране в интернет, за да могат повече хора да разберат за неговото съществуване и да започнат да го посещават. Сайт билдър съдържа множество полезни интеграции и функционалности за завършено онлайн присъствие като например Google Analytics, Facebook Pixel, Messenger, Login fb, Login google, много видове чатове, както и SEO редактор – метаописания, метазаглавия и др. Освен това създадените със Сайт билдър сайтове имат вградена абонаментна форма, форма за контакт, карта Google Maps и фирмени имейли със спам защита и backup.Респонсив мобилна версияСайт билдър уебсайтовете изглеждат добре на всяко устройство, тъй като притежават респонсив мобилна версия. Благодарение на него уеб разработчикът може да настрои как ще изглежда всяка страница и дори всеки елемент от нея на всяко едно устройство. Освен това Сайт билдър позволява да скривате елементи, секции или страници от различните устройства и да контролирате видимостта им.Инструменти за анализ и статистикаGoogle Analytics е сред най-популярните инструменти, с които бихте могли да следите статистиките за уебсайта си и да ги анализирате за определен период. Чрез Google Analytics можете да следите от къде идват посетителите на Вашия сайт, как сърфират в сайта, кои страници разглеждат. Тази информация ще Ви даде насока как да оптимизирате своята уеб страница, така че в максимална степен да отговаря на очакванията на Вашите посетители. Yandex Metrica е още един инструмент за изследване на Вашата аудитория и представянето на сайта Ви. Чрез тези инструменти, които са вградени в Сайт билдър, всеки собственик на сайт може да получава подробна информация за дигиталното му представяне и да изгради стратегия за развитие на неговото съдържание или структура.Лого дизайнерЛогото безспорно е един от най-важните елементи за всеки уебсайт, тъй като то съдържа идентичността на представяния бизнес и често дори е разглеждано като професионален подпис. В Сайт билдър има вграден инструмент, чрез който всеки може лесно да изработи професионално лого и да го качи на сайта си.", "date": "2019.12.09", "title": "11 предимства на Сайт билдъра на СуперХостинг.БГ"}
{"url": "https://offnews.bg/politika/bivshiat-oblasten-upravitel-na-pernik-mahnat-i-ot-gerb-717206.html", "text": "Бившият областен управител на Перник Ирена Соколова е изхвърлена и от партия ГЕРБ, съобщи ZaPernik.com.Ирена Соколова беше общински лидер на ГЕРБ в града. Тя ще бъде заменена от приближения до Вяра Церовска депутат Александър Александров.Ирена Соколова ще бъде махната и от поста си лидер на жени ГЕРБ на национално ниво.Така близката до Цветан Цветанов Соколова приключва с политическата кариера в партията на Бойко Борисов. , след като не успя да се справи с водната крза в Перник и , предвождани от певицата София Георгиева.", "date": "2019.12.09", "title": "Бившият областен управител на Перник махнат и от ГЕРБ"}
{"url": "https://offnews.bg/sviat/severna-koreia-obidi-tramp-nareche-go-bezrazsaden-staretc-717208.html", "text": "Северна Корея обиди американския президент Доналд Тръмп, като го нарече \"безразсъден и непостоянен старец\".Реакцията на властите в комунистическата държава идва след като в неделя президентът на САЩ написа в Туитър, че \"Ким Чен-ун е прекалено умен и има прекалено много да губи, всъщност всичко, ако действа по враждебен начин\".Тръмп е на мнение, че Северна Корея има огромен потенциал под ръководството на Ким Чен-ун, но трябва да спре ядрената си програма. Президентът на САЩ предупреди севернокорейския лидер да не се опитва да влияе на американските избори с враждебни действия.Днес високопоставеният представетел на Пхенян и бивш преговарящ за ядрената програма Ким Йон-чхол отговори - нарече Тръмп раздразнителен стар човек, лишен от търпение.И допълни, че \"щом като е такъв - безразсъден и непостоянен стар човек, като нищо ще дойде време, когато няма да можем да го наречем другояче, освен \"Според Ким Йон-чхол САЩ могат да вземат много неща от Северна Корея, но никога няма да успеят да им отнемат \"силното чувство за самоуважение, мощ и омраза към САЩ\". ", "date": "2019.12.09", "title": "Северна Корея обиди Тръмп, нарече го ''безразсъден старец''"}
{"url": "https://offnews.bg/obshtestvo/56-grazhdanski-organizatcii-se-obiaviha-sreshtu-otlaganeto-na-zakona-z-717204.html", "text": "56 граждански организации настояват Законът за социалните услуги да влезе в сила. Искането е отправено в отворено писмо до премиера Бойко Борисов, председателя на парламента Цвета Караянчева, новия социален министър Деница Сачева, работодателските и синдикални организации в Националния съвет за тристранно сътрудничество (НСТС)Организациите, които от години са ангажирани с подкрепата на уязвимите групи в българското общество, заявяват, че реформата в социалната система е належаща, дори закъсняла. Публикуваме писмото без редакторска намеса. ДОГ-ЖА ЦВЕТА КАРАЯНЧЕВАПРЕДСЕДАТЕЛ НА НАРОДНОТО СЪБРАНИЕДОПРЕДСЕДАТЕЛИТЕ НА ПАРЛАМЕНТАРНИТЕ КОМИСИИКОПИЕ:Г-Н БОЙКО БОРИСОВМИНИСТЪР ПРЕДСЕДАТЕЛ НА РЕПУБЛИКА БЪЛГАРИЯГ-ЖА ДЕНИЦА САЧЕВАМИНИСТЪР НА ТРУДА ИСОЦИАЛНАТА ПОЛИТИКАДООРГАНИЗАЦИИТЕ ЧЛЕНОВЕ НА НАЦИОНАЛНИЯ СЪВЕТ ЗА ТРИСТРАННО СЪТРУДНИЧЕСТВОДОНАЦИОНАЛНОТО СДРУЖЕНИЕ НА ОБЩИНИТЕ В РЕПУБЛИКА БЪЛГАРИЯОТВОРЕНО ПИСМООтносно: Намеренията за отлагането на влизането в сила на Закона за социалните услугиУВАЖАЕМИ ДАМИ И ГОСПОДА,Ние, долуподписаните 56 граждански организации, категорично настояваме Законът за социалните услуги да влезе в действие и да се пристъпи към разработване на подзаконовата нормативна база. Нашите организации сме ангажирани от години с подкрепата на уязвимите групи в нашето общество – деца в риск и техните семейства, възрастни хора, хора с увреждания, хора с психични разстройства, хора, преживели кризисни ситуации, жертви на насилие и др.През последните три месеца сме свидетели на целенасочена кампания срещу Закона за социалните услуги, който бе приет през февруари 2019 г. след повече от 5 години дебати и обсъждане на различни концепции за реформа в социалната сфера.Законът все още не е влязъл в сила, а в Народното събрание са депозирани три законопроекта: единият е за неговата отмяна, а другият – за съществени изменения, а третият – за отлагане.Дебатите и наличието на различни гледни точки щяха да са нормална част от демократичния плуралистичен процес, ако не бяха злонамерените атаки, насаждането на внушения, които са далеч от истината, както и тенденцията да се използватманипулативно страховете и притесненията на хората. Социалната система в страната е в застой, налице са редица нерешени проблеми – съществуват цели райони, в които услугите са недостатъчни или напълно липсват, при голяма част от услугите подкрепата е частична, недостатъчна, хаотична и е често твърде закъсняла. За съжаление, в голяма част от случаите социалните услуги се предоставят само на хора, които имат вече сериозен проблем. Почти липсват превенция,ранна интервенция и прилагане на принципа за навременна помощ.Напълно съгласни сме с гласовете в общественото пространство, които твърдят, че семейството не е достатъчно подкрепено, че липсва интегриране на социалните услуги и социалните плащания в секторите здравеопазване, образование, полиция, което би осигурило съвместна и съгласувана работа на отделните системи в подкрепа на семейството, детето или възрастния човек. Виждаме и алармираме за сериозни проблеми в структурите на Агенцията за социално помагане – ниско заплащане и текучество, липса на подкрепящи мерки и обучителни програми за повишаване на квалификацията и мотивацията на социалните служители, бюрократичен подход към нуждаещите се, което води и до многото случаи,към които обществото е критично. Настояваме това да се промени.Необходима е нормативна промяна, която да постави основите за предоставяне на достъпна, навременна, индивидуализирана, компетентна и качествена подкрепа на нуждаещите се. Такава промяна е заложена в Закона за социалните услуги. Това е причината да настояваме Законът за социалните услуги да влезе в действие и да се пристъпи към разработване на подзаконовата нормативна база. Отказът от Закона за социалните услуги ще доведе системата до срив, товаще е отказ от реформа в сферата на социалната политика. Реформа, която всички ние очакваме от години!Законът за социалните услуги въвежда за първи път изисквания към работната сила в социалната система що се отнася до заплащане, образование, обучение на работното място, превенция на професионалното прегаряне и др. За първи път се поставя и изискването за лицензиране на всички частни доставчици. Досега единствено доставчиците на услуги за деца и семейства бяха лицензирани от Държавната агенция за закрила на детето. Увеличават се изискванията за отчетност и ефективност на социалната работа, прецизират се дефинициите, въвежда се изискване за стандарти и се създава Агенция за качеството, която да осъществява контрола върху качеството.Многократно през годините сме поставяли от различни трибуни въпроса за липсата на услуги за превенция, услуги, които да се предоставят преди проблемът да се е изявил или да спомагат за неговото ранно разпознаване и за оказването на навременна подкрепа. Това са услугите, благодарение на които всеки човек – родител, осиновител, човек с увреждане, възрастен човек, може да получи информация, да бъде консултиран по въпросите, които го интересуват, да бъде включен в обучения за развиване на необходимите му умения и пр. Подобни услуги са курсовете за грижа за възрастни в тежко състояние, превенцията на зависимости, общностната работа и др. През последното десетилетие често се оплакваме, че хората, семействата, децата биват изоставяни от системите, а институциите не си вършат работата. За първи път законът дава възможност нуждаещите се да получат интегрирана подкрепа в рамките на няколко вида социални услуги или от различни системи – социалната, образователната, здравната и др., като посочва начините, по които те да работят заеднов интерес на човека. Става дума вече за задължение, а не за пожелателна функция на държавните институции.Разпространяват се заблуди, че едва с новия Закон за социалните услуги се дава право на частни доставчици от страната и от страни членки на ЕС да предоставят услуги. През последните 13 години социалните услуги в България се предоставят от общини и частни доставчици, на които общините са възложили тази работа. Това са както стопански, така и нестопански организации. Някои от тези нестопански организации създадоха първите социални услуги в страната още през 1993 г., те спомогнаха за извеждането на първите хора с увреждания от специализираните институции, като същевременно развиват и пилотират най-новите и добри модели за подкрепа. От 2007 г., с членството на България в Европейския съюз, всички регистрирани доставчици в страни членски на съюза и на Европейското икономическо пространство имат правото дапредоставят услуги в нашата страна. Дали има опашка от желаещи? Не, няма нито един. Прокарва се заблуждението, че Законът за социалните услуги ще позволи на някакви злонамерени към българското дете и семейство организации да влязат в страната и да създадат затруднения и проблеми на хората. Законът за социалните услугирегламентира, че социалните услуги, независимо дали се предоставят от община или от доставчик, се предоставят при ясни правила, като се изискват прозрачност и отчетност на дейността.Ако Законът за социалните услуги не влезе в сила, това ще бъде знак за отказ от реформи: уязвимите групи, които зависят от помощи, ще станат още по-зависими и безпомощни; услугите ще бъдат все така неравномерно разпределени; с оглед надемографските проблеми на страната все повече ще се задълбочават социалните различния и ще се увеличава бюджетът за социални плащания. Законът за социалните услуги трябва да влезе в сила и да се пристъпи към разработване на подзаконовата нормативна база.ПОДКРЕПЕНО ОТ:НГИ СИСТЕМАТА НИ УБИВА ВСИЧКИСДРУЖЕНИЕ ОБЩНОСТ МОСТОВЕФОНДАЦИЯ \"ДВИЖЕНИЕ НА БЪЛГАРСКИТЕ МАЙКИ\"БЪЛГАРСКИ АСОЦИАЦИЯ ЗА ЛИЦА С ИНТЕЛЕКТУАЛНИ ЗАТРУДНЕНИЯКАРИН ДОМКАРИТАС БЪЛГАРИЯАУТИЗЪМ ДНЕСФОНДАЦИЯ „ЛУМОС“ФОНДАЦИЯ \"ЗДРАВЕ И СОЦИАЛНО РАЗВИТИЕ\"БЪЛГАРСКИ ЦЕНТЪР ЗА НЕСТОПАНСКО ПРАВОСНЦ \"ЕКВИЛИБРИУМ\"ФОНДАЦИЯ „МЕЖДУНАРОДНА СОЦИАЛНА СЛУЖБА – БЪЛГАРИЯ“СДРУЖЕНИЕ \"ДЕЦА С ОНКОХЕМАТОЛОГИЧНИ ЗАБОЛЯВАНИЯ\"ГЛОБАЛНА ИНИЦИАТИВА В ПСИХИАТРИЯТАФОНДАЦИЯ „СВЕТЪТ НА МАРИЯ“СДРУЖЕНИЕ „АСОЦИАЦИЯ АУТИЗЪМ”ФОНДАЦИЯ „ЛАЛЕ“СДРУЖЕНИЕ БАЛИЗ-ПЛЕВЕННАДЕЖДА И ДОМОВЕ ЗА ДЕЦАТА - КЛОН БЪЛГАРИЯФОНДАЦИЯ „СИЙДЪР“ФОНДАЦИЯ \"МИСИЯ КРИЛЕ\",ФОНДАЦИЯ \"СВ. НИКОЛАЙ ЧУДОТВОРЕЦ\"ИНСТИТУТ ЗА СОЦИАЛНИ УСЛУГИ В ОБЩНОСТТАНАЦИОНАЛНА МРЕЖА ЗА ДЕЦАТАФОНДАЦИЯ “АСОЦИАЦИЯ АНИМУС”СДРУЖЕНИЕ \"ДРУЖЕСТВО ЗА УМСТВЕНО И ПСИХИЧЕСКИ УВРЕДЕНИ ЛИЦА\" - ГР.ДРЯНОВОСДРУЖЕНИЕ ЕГИДА ГР. ПАЗАРДЖИКСНЦ \"НАДЕЖДА ЗА ДОБРО БЪДЕЩЕ\"АГАПЕДИЯ БЪЛГАРИЯСДРУЖЕНИЕ \"САМАРЯНИ\"SOS ДЕТСКИ СЕЛИЩА БЪЛГАРИЯРУСЕНСКА АСОЦИАЦИЯ НА ЛИЦА С ИНТЕЛЕКТУАЛНИ ЗАТРУДНЕНИЯ - БАЛИЗСНЦ \"ИНОВАЦИЯ\"ФОНДАЦИЯ \"ФОРУМ ЗА НАБЛЮДЕНИЕ И АНАЛИЗ НА ПУБЛИЧНИ ПОЛИТИКИ\"ФОНДАЦИЯ \"ЖИВО СЕЛО\"СДРУЖЕНИЕ \"МИСИЯ ИНОВАЦИЯ ГРАЖДАНСТВО\"СДРУЖЕНИЕ \"МИСИЯ. ИНОВАЦИИ.ГРАЖДАНСТВО - МИГ\" - ЛОВЕЧЦЕНТЪР ЗА РАБОТА С ДОБРОВОЛЦИ КЪМ РЕГИОНАЛНА БИБЛИОТЕКА \"ПРОФ. БЕНЮ ЦОНЕВ\"\"ХУМАННОСТ И ДЪЛГОЛЕТИЕ\" ООДФОНДАЦИЯ \"СЛЪНЦЕ ЗА ВСЕКИ\"СДРУЖЕНИЕ \"НЕЗАВИСИМ ЖИВОТ\", ШУМЕНСДРУЖЕНИЕ \"ГРАЖДАНСКИ ИНИЦИАТИВИ- ГР. ЛОВЕЧ\"ФОНДАЦИЯ ЗА ДЕЦАТА В РИСК ПО СВЕТАФОНДАЦИЯ “СИМВОЛ НА ЛЮБОВТА”СДРУЖЕНИЕ БАЛИЗ-ПЕТРИЧФОНДАЦИЯ „ЗА НАШИТЕ ДЕЦА“БЪЛГАРСКИ ХЕЛЗИНКСКИ КОМИТЕТИНСТИТУТ ЗА СОЦИАЛНИ ДЕЙНОСТИ И ПРАКТИКИСДРУЖЕНИЕ\"РАВЕН СТАРТ- 2008\" - ГР. ГАБРОВОСДРУЖЕНИЕ \"ДЕТЕ И ПРОСТРАНСТВО\"СДРУЖЕНИЕ „СЕМЕЕН ЦЕНТЪР МАРИЯ“СДРУЖЕНИЕ ЗА ПОДКРЕПА НА ЛИЦА С УМСТВЕНИ ЗАТРУДНЕНИЯФОНДАЦИЯ „НАДЕЖДА“СДРУЖЕНИЕ \" БЪДЕЩЕ И ЗАКРИЛА НА ЛИЦА С ИНТЕЛЕКТУАЛНИ ЗАТРУДНЕНИЯ\" ГР. ГАБРОВОФИЦЕ – БЪЛГАРИЯНОУ-ХАУ ЦЕНТЪР КЪМ НБУ06.12.2019 г.", "date": "2019.12.09", "title": "56 граждански организации се обявиха срещу отлагането на Закона за социалните услуги"}
{"url": "https://offnews.bg/drugi/izhvarliha-rusia-ot-sporta-za-4-godini-717193.html", "text": "Русия беше изхвърлена официално от спорта за 4 години. Шокиращото, но не и изненадващо решение, беше взето от единодушно на заседание в Париж от Изпълнителния комитет на Световната антидопингова агенция (УАДА) заради манипулациите на данните, извършвани от Московската антидопингова лаборатория (РУСАДА). Това означава, че руските спортисти ще пропуснат всички големи международни състезания в този период, включително олимпийските игри в Токио догодина и световното първенство по футбол през 2022 година. Руски официални лица също нямат право да посещават спортни форуми.В санкциите влиза и забрана за провеждане в страната на големи международни състезания. Това означава, че ще бъдат търсени нови домакини на световните първенства по волейбол и хокей на лед, както и финалът на Шампионската лига през 2021 година.Засега санкцията не засяга провеждането на мачове от Евро 2020 и участието на Русия на форума, но ситуацията може рязко да се промени след 1 януари 2020 година, когато начело на УАДА застане полякът Витолд Банка.Русия има триседмичен срок да обжалва решението, но шансове за отмяната му на практика няма, а дори може да предизвика още по-сурови последствия.Спортисти от Русия все пак ще могат да участват на големи състезания, но само ако докажат, че са чисти, и в същото време бъдат представени като неутрални спортисти. Те няма да могат да се състезават под флага на Русия.Вицепрезидентът на УАДА Линда Хелеланд заяви, че според нея наказанието не е достатъчно сурово и еднозначно.\"Исках санкции, които няма как да бъдат смекчени. Дължим на чистите атлети да наложим възможно най-тежките наказания\", заяви Хелеланд.", "date": "2019.12.09", "title": "Изхвърлиха Русия от спорта за 4 години"}
{"url": "https://offnews.bg/obshtestvo/maglivo-i-s-uslovia-za-poleditci-na-mesta-717202.html", "text": "Денят ще започне с мъгливо време и минимални температури между минус 5 и 0 градуса. От запад облачността ще се увеличава и късно вечерта ще превали дъжд в крайните югозападни райони. На места ще има условия за поледици, предупреждава Националният институт по метеорология и хидрология.В източните райони ще остане предимно слънчево, а в низините и котловините ще се задържи мъгливо през целия ден.Почти тихо ще е, в Източна България ще духа слаб вятър. Максималните температури ще са между 7° и 12°, по-ниски - в районите с трайна мъгла.Над планините от запад ще се заоблачава. Късно вечерта в масивите от Югозападна България ще завали слаб сняг, под 1200 метра – дъжд. Ще духа слаб до умерен южен вятър. Максималната температура на 1200 метра ще е около 7°, на 2000 метра – около 0°.Над Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максимални температури 10-12°. Температурата на морската вода е 12-13°. Вълнението на морето ще е 1-2 бала.Слънцето изгрява в 7:45 часа и залязва в 16:53 часа.", "date": "2019.12.09", "title": "Мъгливо и с условия за поледици на места"}
{"url": "https://offnews.bg/obshtestvo/pochina-marin-panev-ot-akaga-717209.html", "text": "Легендата на българския рок Марин Панев е починал тази сутрин, съобщи на фейсбук страницата си група \"Акага\".Марин е сред основателите на популярната формация, която направи фурор през 90-те години на миналия век.Панев бе първият вокалист на групата - един невероятен талант.", "date": "2019.12.09", "title": "Почина Марин Панев от Акага"}
{"url": "https://offnews.bg/dom/kak-da-spestim-ot-pokupkata-na-shtori-717224.html", "text": "Слънцето е източник на светлина, топлина и добро настроение. За съжаление не можем да му се наслаждаваме от плажа по цял ден. Горещите дни в офиса или у дома са предизвикателство и изпитание. Щорите и сенниците помагат да си осигурим приятна стайна температура по естествен начин. Те предпазват от ослепителните слънчеви лъчи и са чудесен декоративен екстериорен и интериорен елемент.Съвременните системи за слънцезащита не само подобряват качеството на живот, като предпазват от прегряване през лятото и намаляват интензитета на охлаждане на сградите през зимата, а имат и сериозен потенциал за спестяване на енергия.Пестим пари от отопление и охлажданеОборудването на сградата с качествени щори значително намалява консумацията на енергия за отопление и охлаждане. Трудно е да подценим топлоизолационните им свойства . Специалисти са изчислили, че през зимата външните ролетни щори намаляват топлинните загуби, които се генерират през прозорците наполовина, при условие че щората е изцяло спусната в тъмната част на деня и при дълго отсъствие.С добре конфигурирана система за слънцезащита можем да намалим значително разходите за климатизация и охлаждане на сградите. Щорите и тентите с ел.мотор и датчици за температура и осветеност са страхотна възможност за подобряване на енергийна ефективност на сградата, а включването им в системи за свързани решения като TaHoma правят дома умен, възможностите за контрол неограничени, ползите за нас – изключителни и комфорта ни пълен. Можем да имаме щори, които се прибират и отварят, когато в помещението температурата или осветеността достигнат зададено от нас ниво. Ако климатикът се включва да охлажда при стайна температура 25° С, можем да настроим щората да се спуска при 23° С и да спира прекомерното затопляне и без климатик или значително да отложи нуждата от охлаждане.Модерните офис сгради с големи остъкления изразходват много енергия за осигуряване на приятна атмосфера и генерират сериозни разходи за това. Слънчевите лъчи, които проникват през прозорците се превръщат в топлинна енергия и въздухът в помещенията се загрява. С подходящи щори можем да подобрим термоизолацията на сградите с до 30%.Пестим пари от изкуствено осветлениеВ съвременните офиси 25% от потреблението на енергия е за осветление. Само щорите и сенниците могат да филтрират слънчевата светлина и да спрат отблясъците, които се отразяват в мониторите и гладките повърхности, като пропускат достатъчно дневна светлина в помещенията.Използвайки правилно потенциала на слънцезащитните продукти за рационално разходване на енергийни източници, пестим пари и допринасяме за опазване на околната среда и намаляване на отделяните вредни емисии.Щорите имат много неоспорими предимства, затова намират все по-широко приложение в битови, бизнес и обществени сгради. Обхватната и качествена слънцезащита е инвестиция, ползите от която са дългосрочни. Има ли начин да спестим от самата инвестиция?Когато решим да инвестираме в щори, трябва да сме внимателни. Самата употреба на щорите ще ни помогне да спестяваме ден след ден. Ето няколко съвета как да спестим още при покупката им.Да оценим нуждите и изискванията си за всяка стаяНе трябва да избираме щори, увлечени само от модните тенденции. Независимо от това, дали ще изберете , хоризонтални щори, външни или вътрешни, придържайте се към вашите нужди. В спалнята и детската стая може да се нуждаем от пълно затъмнение за спокоен сън, но декорацията на прозорците в хола и дневната трябва да пропуска дневна светлина, а тази в банята и кухнята да е устойчива на влага. Добре е да направим списък със своите желания изисквания и да изберем разумно.Да направим проучване в интернетИновации се случват всеки ден. Може от скоро да има нов продукт, за който не знаем. Един бърз преглед в интернет ще ни помогне да се запознаем с тенденциите и новостите, без да губим време.Да потърсим изгодни офертиРеклами за промоции ще открием постоянно, но ако искаме наистина да спестим при покупката на щори и сенници не трябва да ги купуваме през лятото. В периода от ноември до февруари намаленията са реални. Производителите не са толкова натоварени, колкото в топ сезона и можем да сключим истински изгодна сделка.Да купим онлайнПазаруването онлайн има много предимства.. В забързаното ни ежедневие възможността да поръчаме с няколко клика по всяко време от комфорта на собствения си дом е удобство. Пестим време, нерви и пари. Разлистването на сайтове е далеч по-лесно от обикалянето от магазин на магазин в натоварения градски трафик.Да монтираме самиЦената на услугите , съпътстващи покупката – вземане на размери и монтаж, постоянно нараства. Заради дефицита на кадри, от който всички се оплакват, понякога се налага дачакаме цяла седмица, само за вземане на размери. Трябва да си вземем свободен ден два пъти, за да посрещнем монтажна група. Алтернативата – добрите електронни магазини дават лесни за следване инструкции за измерване и монтаж. Само трябва да се възползваме, за да спестим време и пари. Цената на монтажа е около 30% от стойността на продуктите.Да купим с безплатна доставкаИма търговци, които предлагат опция за безплатна доставка. Това е обявено в общите условия или в условия за доставка на съответния сайт. Преди да направим поръчката си трябва да сме наясно ще се наложи ли да плащаме за доставка. Ако щорите са с безплатната доставка, сме наясно със стойността на сделката още докато я сключваме и няма опасност да се наложи да платим за доставка повече, отколкото за самите щори.Да проверим условията на гаранцияЗадължителната минимална гаранция, регламентирана законово, е 24 месеца. По- кратката гаранция е не само неприемлива, а и незаконна. Производителите, които са уверени, че продуктите им са качествени, дават по-дълга гаранция. Просто трябва да изберем тях.", "date": "2019.12.09", "title": "Как да спестим от покупката на щори?"}
{"url": "https://offnews.bg/zdrave/lekari-i-eksperti-ot-drugi-sferi-shte-obsazhdat-problemite-sas-zamarse-717203.html", "text": "Здравен форум „Въздух“ ще събере на едно място лекари и експерти от други сфери, свързани с причините за високите нива на замърсяване на въздуха в България и възможни решения. Целта на срещата е да започнат систематични общи усилия за предпазване на населението от непосредствените ефекти на въздушното замърсяване и дългосрочните решения на проблема.Здравен форум „Въздух“ се организира за втора поредна година като част от международната инициатива Unmask my city. Организатори са Сдружение “Въздух за здраве” и Health and Environment Alliance (HEAL). Събитието ще събере в една зала не само специалисти от различни лечебни заведения и медицински специалности, но и експерти в други области, пряко свързани с качеството на въздуха.Икономисти, урбанисти, експерти в областта на околната среда, представители на Световната банка, както и на Световната здравна организация ще водят панели, чиято цел ще е сглобяване на общата картина от всички причини, които влияят върху качеството на въздуха и нашето здраве, както и възможните мерки. Сред лекторите ще бъдат Светлана Йорданова от Министерство на здравеопазването, Елица Панайотова от Зелена София, Ивайло Хлебаров от За Земята, здравният икономист Аркади Шарков, урбанисът Ангел Буров, Петър Киров от AirВg.info и др.Форумът включва и две работни групи, насочени към медици - „Здравни аспекти на въздушното замърсяване“ и „Технологични аспекти на въздушното замърсяване“. Целта на обученията е обсъждането на данни и случаи, свързани с качеството на въздуха, превенция, както и възможностите за използване на дигиталните технологии за работа с пациенти, потенциално изложени на замърсяване. Новината за предстоящото събитие идва в период, в който въздушното замърсяване в големите ни градове отново се състезава с високите нива на замърсяване в света.Събитието ще се проведе На 11 декември от 9.30 в конгресен център \"Глобус\".Повече за инициативата Unmask My City", "date": "2019.12.09", "title": "Лекари и експерти от други сфери ще обсъждат проблемите със замърсения въздух"}
{"url": "https://offnews.bg/snukar/din-dziunhuej-grabna-titlata-na-shampionata-na-obedinenoto-kralstvo-717194.html", "text": "Дин Дзюнхуей спечели финала на Шампионата на Обединеното кралство по снукър. Китайският майстор победи Стивън Магуайър с 10:6 фрейма.Китаецът трябваше да чака 10 години от втория си триумф в надпреварата, като това е общо четвърти и първи мейджър трофей за него от 2011 година насам, когато спечели Мастърс.Крайният успех на Дзюнхуей е сякаш е напълно справедлив, имайки предвид, че на 1/8-финалите той детронира рекордьора по титли в Йорк Рони О'Съливан, който бе наложил доминация в предходните две издания на надпреварата.Финалният мач започна отлично за Дин, който дръпна с 4:0, но шотландецът намали пасива си на 5:3 в края на сесията.Вечерната част от финала също започна добре за Дзюнхуей и той дръпна с 8:4. Магуайър скъси изоставането си на два фрейма, но след това само изгледа страхотната игра на противника си. Като цяло във финала бяха регистрирани седем сенчъри брейка и качеството беше доста високо.\"Всеки път, когато го допусках до масата, той правеше по сто точки. Казах му преди два фрейма, че играем снукър, не дартс\", пошегува се след финала Магуайър.Дин от своя страна изрази радостта си от големия успех, дошъл след слабо представяне в последните два сезона.\"Питах се дали отново мога да спечеля титла и отговорът винаги беше не. Тази седмица обаче бях уверен и играх много добре победих О’Съливан, което ми даде още повече увереност.Не мога да повярвам, че мога да играя така, това е огромна победа за мен\", сподели щастливият Дин, за когото това е 14-та ранкинг титла.", "date": "2019.12.09", "title": "Дин Дзюнхуей грабна титлата на Шампионата на Обединеното кралство"}
{"url": "https://offnews.bg/obshtestvo/stroitelna-firma-spria-toka-na-3300-domakinstva-v-lozenetc-717198.html", "text": "Над 3300 домакинства и фирми останаха без ток в столичния квартал \"Лозенец\", след като при изкопни работи на строителна фирма е скъсан 10-киловолтов кабел, съобщиха от пресцентъра на ЧЕЗ Разпределение.Несъобразени изкопни работи на строители в понеделник сутринта са причинили спирането на електричеството за 40 минути. Всички 3300 абонати, останали без електрозахранване, са клиенти на дружеството.  ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.12.09", "title": "Строителна фирма спря тока на 3300 домакинства в Лозенец"}
{"url": "https://offnews.bg/sviat/finlandska-ministarka-e-na-pat-da-stane-naj-mladia-premier-717187.html", "text": "34-годишна министърка е номинирана за премиер на Финландия. Сана Марин може да стане най-младия финландски премиер и третата жена, която застава начело на правителството, предадоха Асошиейтед прес и ДПА.Социалдемократическата партия избра Марин с резултат 32 на 29 гласа, като я предпочете пред Анти Литман - заместник-председател на партията. Анти Рине, досегашният премиер, подаде оставката си във вторник, след като коалиционният партньор Центристката партия оттегли подкрепа си, като изрази липса на доверие. След двуседмичната стачка на пощенските служители, Рине получи критики заради реакцията на правителството и подаде оставката си с молба правителството да продължи работата си като служебно, докато не бъде сформирано ново. Преди Сана Марин да стане премиер, трябва да получи одобрението на парламента. ", "date": "2019.12.09", "title": "Финландска министърка е на път да стане най-младия премиер"}
{"url": "https://offnews.bg/analizi-i-komentari/moderna-evropa-ili-srednovekovna-rusia-vizhte-kade-emigrirat-detcata-717207.html", "text": "Да видя сега в тази мъгла дали съм разбрал правилно:В отговор на критиките на Венецианската комисия, че Главният прокурор е почти БОК и няма кой да го разследва за каквото и да е, министърът на правосъдието г-н Данаил Кирилов предложил следната схема:Колегията на прокурорите,т.е. прокурорите във Висшия съдебен съвет,които са пряко подчинени на Главния прокурор,който може да им съсипе живота, работата, кариерата, буквално всичко,та тези хора свободно да избират Независим прокурор,който свободно и независимо ще може да разследва Главния прокурор.И Главният няма, ама въобще няма да им се сърди, ако има някакво разследване...Все едно казвам на моите колеги:Колеги, изберете кой да ме наблюдава, но не забравяйте, че Дворче е голямо и метли дебнат отвсякъде...Колкото и да съм зле по конституционно право, а аз съм много зле, единствено по-малко разбирам само от народни танци, и то от добруджанския край, та даже и аз знам, че в Конституцията пише как Главният прокурор е шеф на всички прокурори.По дефиниция един вид.Вярно, че шефката на Парламента вече вкара в употреба:Явно този принцип вече се простира и към Конституцията. Скоро да го очакваме и към всички закони - политиците ще си прави каквото си иска, защото \"законите не могат да обхванат всички житейски ситуации...\"А душата на политика е обширна, в нея място за житейски ситуации бол. И бройнебойни патрони за спазване на закона няма открити, няма открити.Все пак, имам пълно доверие на г-н Кирилов и знам, че той знае за Конституцията. Най-вероятно. Т.е. знае, че предлага противоконституционни закони. Явно се надява това му предложение да бъде пратено на прословутия Конституционен съд, да падне там и нищо повече да не се случи. Стабилност се нарича. Хем правиш много активни движения, хем нищо не помръдва, хем отчиташ дейност пред Венецианската комисия, че много искаш да направиш промени, ама някакъв съд не ти дава. Впечатляващо!Остава само да сложат някой от Военното министерство да отговаря за приемането на Истанбулската конвенция, след като европейските институции ни нашокаха репите, че приличаме на средновековни афгански талибани. Все така прекрасно ще се справи.А сега сериозно. Борисов видя какво е отношението на ЕНП към Орбан. Как го низвергнаха на конференцията. И може би започва да усеща, че ченгетата го бутат към този вариант със страшна сила. Защото на ченгетата не им пука за нищо друго, освен да влудят хората, да разбият обществото, да се помъчат да ни извадят от ЕС и да ни вкарат пак във съветска орбита. А за след това, вижте Белорус и ще разберете. Дано Борисов успее да се извади от тази ситуация и твърдо отстоява евроатлантическия цивилизационен избор на страната ни.Както често казвам, ако и за момент се почудите кое е по-добре - модерна Европа или средновековна Русия, погледнете къде емигрират децата. Те са единствения меродавен измерител.Усмихната конституция... ааа, усмихнат ден, де, извинявам се! ????Б. ред. - Мнението на пиар специалиста Любомир Аламанов е от профила му във фейсбук. Публикуваме го с негово разрешение.", "date": "2019.12.09", "title": "Модерна Европа или средновековна Русия, вижте къде емигрират децата"}
{"url": "https://offnews.bg/obshtestvo/hiliadi-se-proshtavat-sas-stoianka-mutafova-zhizneliubieto-koeto-717192.html", "text": "Днес Сатиричният театър притихна в мъката си. Хиляди почитатели, множество политици, артисти и приятели дойдоха да се сбогуват с великата Стоянка Мутафова.Да поднесат цвете за последен път и да й се поклонят, така както тя повече се покланяше от сцената цели 70 години, дойдоха министърът на културата Боил Банов, кметът на София  Йорданка Фандъкова, Владимир Пенев, Любо Нейков, Калин Сърменов, Татяна Лолова, Христо Мутафчиев, Васил Найденов, Богдана Карадочева.Г-жа Стихийно бедствие почина на 6 декември, на 97-годишна възраст и остави зад себе си над 90 театрални постановки.До потъналия в червени рози бял ковчег стояха дъщерята на Стоянка - Мария Грубешлиева и мениджърът Евгени Боянов. Ето какво казаха някои от опечалените, без да крият емоциите си:Владо Пенев: \"Изключителен човек, такава порода хора няма вече и не знам дали ще се родят. Тя беше страхотна не само заради енергията, която носеше, не само заради духа, който имаше – 97 години представете си само и до последния момент на сцената , но и заради тази изключителна интелигентност, заради тази нейна изключителна ерудиция, която тя никога не натрапи, никога не сложи пред истинския си талант да дарява радост и усмивка. Искам да я помня такава – витална, пълна с живот, интелигентна, динозавър на нашето време и настина сме огромни късметлии, всички ние, които сме живели по времето на Стояна Мутафова”.Татяна Лолова: Васил Найденов: Вежди Рашидов:Астор: Йорданка Фъндъкова: \"Не я познавам лично, дойдох, защото много я обичам\", промълви 20-тина годишно момиче, което не криеше сълзите си. Същото каза и много възрастна жена, която едва пристъпваше, облегнала се на бастуна си и стискайки две бели хризантеми. Поклонението пред великата актриса ще продължи до 16 часа.", "date": "2019.12.09", "title": "Хиляди се прощават със Стоянка Мутафова - 'Жизнелюбието', което винаги ще обичаме"}
{"url": "https://offnews.bg/temida/konstitutcionalistat-filip-dimitrov-stana-zam-shef-na-venetcianskata-717211.html", "text": "Конституционният съдия и бивш премиер между 1991 и 1992 г. Филип Димитров е избран за зам.-председател на Комисията за демокрация чрез право към Съвета на Европа, известна като Венецианската комисия, съобщи Lex.bg.На проведените на 6 и 7 декември избори за ръководство на комисията е преизбран за председател италианецът Джани Букикио. Филип Димитров е представител на България в комисията от началото на 2017 г., когато зае мястото на проф. Евгени Танчев.Ролята на комисията е да дава правни съвети на държавите-членки на ЕС и да им помага да приведат своите законодателства в съответствие с европейските стандарти. Наскоро Венецианската комисия препоръча да се промени законодателството на България, така че да се осигури възможност за ефективно и независимо разследване срещу главния прокурор в случай на престъпление.На извънредно заседание на Министерският съвет в събота бяха приети промени в Наказателно-процесуалният кодекс по въпроса. Те предвиждат шефът на отдел \"Инспекторат\" към Върховната касационна прокуратура да разследва главния прокурор и заместниците му.Проектът за промени в НПК вече е внесен в парламента.", "date": "2019.12.09", "title": "Конституционалистът Филип Димитров стана зам.-шеф на Венецианската комисия"}
{"url": "https://offnews.bg/drugi/v-rusia-predlagat-da-si-praviat-alternativna-olimpiada-717197.html", "text": "Реакциите в Русия след обявяването на четиригодишната забрана за участие на международни състезания не закъсня.Вече се лансира идеята за провеждане на алтернативни игри, за да имат спортистите все пак някаква форма на изява.\"Трябва да се мисли какво да се направи. Ако съм на мястото на спортните ръководители задължително ще помисля как да се подкрепи нашия спорт в тези тежки времена.Русия е спортна държава и трябва да се организира максимално широка обществена дискусия\", коментира известният треньор по фигурно пързаляне Алексей Мишин.\"Това е политически натиск\", категоричен е бившият шеф на федерацията по бобслей Александър Зубков.", "date": "2019.12.09", "title": "В Русия предлагат да си правят алтернативна олимпиада"}
{"url": "https://offnews.bg/izvan-terena/vratar-na-tcska-stana-bashta-717216.html", "text": "Рано тази сутрин вратарят на ЦСКА Густаво Бусато е станал баща на момиченце, информира официалният сайт на клуба. Неговата съпруга Даниела роди в софийската клиника \"Вита\" първородната им дъщеря, която ще носи името Исабел.Майката и бебето са добре, цялото семейството Бусато благодари на доктор Василева, която изроди малката принцеса. Това е може би най-щастливия миг в живота на стража на \"червените\", който от седмица спи в клиниката, където жена му беше настанена за наблюдение преди да роди. Все пак той умело съчетаваше ангажиментите си и с клубния си отбор.\"Благодаря Господи за този невероятен подарък. Нямам думи да опиша това, което чувствам в този момент. Исабел - нашата красива принцеса, мама и тати те обичат много. Нашето българско бразилче\", написа щастливият баща в профила си в Instagram.", "date": "2019.12.09", "title": "Вратар на ЦСКА стана баща"}
{"url": "https://offnews.bg/temida/tcatcarov-i-geshev-na-kraka-pri-patriarha-717191.html", "text": "Негово Светейшество Неофит, Патриарх Български и Митрополит Софийски, прие днес главния прокурор Сотир Цацаров и заместника му Иван Гешев. Главният прокурор и заместникът му изразиха своето уважение към Българската православна църква и лично към Патриарх Неофит.Негово Светейшество поздрави г-н Гешев с назначаването му за главен прокурор и пожела успешен мандат.Обсъдени бяха бъдещи съвместни действия в подкрепа на православната вяра, включително и в местата за лишаване от свобода.", "date": "2019.12.09", "title": "Цацаров и Гешев на крака при патриарха"}
{"url": "https://offnews.bg/ikonomika/kasova-belezhka-ot-55-st-donese-na-zaralijka-50-000-leva-ot-nap-717215.html", "text": "Жителка на Стара Загора ще посрещне Коледните празници с 50 000 лева по-богата, след като името й бе изтеглено на случаен принцип днес в Лотарията с касови бележки на Национална агенция за приходите (НАП), съобщават от ведомството. Неделина Колева спечели голямата награда в третия, последен сезон на Лотарията с касов бон на стойност 0,55 лв.В ефира на bTV, водещите Павел Колев и Ицака изтеглиха още двама печеливши – месечен и седмичен. Павлина Христова от Добрич е късметлията за декември, която грабна наградата от 2000 лв., а русенката Мария Пеева ще прави невероятни снимки с новия си таблет с ретина дисплей. От началото на третия сезон на инициативата, за участие са регистрирани над 20 милиона касови бележки на обща стойност 270 милиона лева, като над 2 милиона от тях са сканирани чрез мобилното приложение на НАП и нововъведения QR код на бележките.И след края на Лотарията, мобилното приложение на НАП ще продължи да е от помощ на потребителите и чрез него те ще следят истински ли са касовите бележки, които търговците им издават. Над 150 000 души ежедневно действат като данъчни инспектори, проверявайки касовите си бонове. Повечето касови апарати вече печатат бележките с кодове, а до края на януари 2020 година те ще станат задължителен реквизит за всеки касов бон.Освен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен статус, данъчен календар и справка за регистрация по ДДС.Мобилното приложение на НАП е безплатно и се предлага за iOS и Android устройства.", "date": "2019.12.09", "title": "Касова бележка от 55 ст. донесе на заралийка 50 000 лева от НАП"}
{"url": "https://offnews.bg/izvan-terena/futbolist-na-barsa-pipna-triper-717212.html", "text": "Халфът на Барселона е болен от трипер, съобщава испанското радио La Sotana. Поради това бразилецът е бил изваден от групата на \"каталунците\" за мача с Майорка, спечелен с 5:2.Официалната версия на клуба е мускулна контузия. Радиото твърди, че \"каталунците\" нарочно не са казали реалната причина за отсъствието на Артур, за да не достигне до широката общественост.Лечението на трипера става с антибиотици в продължение на седмици. Медикаментите, които се ползват обаче са сред забранените за спортистите.Ако от Барса пуснат в игра Артур по време на лечението, има сериозна вероятност бразилецът да бъде уличен в употреба на допинг.  По ирония на съдбата това се случва преди мача на каталунците с Интер, чийто треньор Антонио Конте наскоро даде сексуални съвети на футболистите на \"нерадзурите\". \"Съветвам играчите си по време на сезона да не правят дълъг секс, както и да полагат минимални усилия в него. Също така, да застават в позиции, в които да са под своите партньори.За предпочитание е да го правят със съпругите си, защото ако става въпрос за други хора, това изисква допълнителни действия”, каза тогава Конте.", "date": "2019.12.09", "title": "Футболист на Барса пипна трипер"}
{"url": "https://offnews.bg/drugi/uada-izgonvaneto-na-rusia-e-silno-i-pravilno-reshenie-717201.html", "text": "Президентът на УАДА Крейг Риди определи като \"силно и правилно\" решението на изпълнителния комитет да изхвърли Русия от международния календар за срок от 4 години. Изпълкомът единодушно прие препоръката на комитета по съответствие да лиши Руската антидопингова агенция (РУСАДА) от нейния статус.По този начин Русия губи правото да домакинства на световни първенства в различните видове спорт в рамките на следващите 4 години. Санкцията засега не засяга участието на руснаците на шампионати на Стария континент, както и на Световни купи в различните видове спорт, но се очаква уточнение и пълен списък от УАДА.\"Днешното силно решение свидетелства за решимостта на УАДА да действа категорично по отношение на руската допингова криза. То е факт благодарение на проведеното разследване на агенцията и получената неотдавна възможност да се препоръчват санкции за разминаване със Стандарта по съответствие, приет през април 2018 година.Прекалено дълго Русия беше далеч от чистия спорт. Грубите нарушения от страна на руските власти на условията за възстановяване на правата на РУСАДА изискваха решителен отговор.Точно това се случи днес. На Русия беше даден шанс да въведе ред в собствената си къща и да се присъедини към световното антидопингово общество за благото на своите спортисти и спорт, но вместо това продължи с позицията на отрицание и измама.Взетото решение в полза на тези руски спортисти, които не са участвали в тези мошенически действия. Благодаря на всички членове на изпълнителния комитет, следователите на УАДА и съдебните експерти за работата им, довела до вземането на това решение\", коментира Риди.", "date": "2019.12.09", "title": "УАДА: Изгонването на Русия е силно и правилно решение"}
{"url": "https://offnews.bg/politika/ivajlo-tcvetkov-nojzi-finansoviat-ministar-da-osrebriava-fakturite-717171.html", "text": "Йордан Цонев е прав, че приемането на партийна субсидия от 8 лева е реверанс към БСП, защото те трябват на премиера Бойко Борисов за гласуването на бюджета, заяви журналистът и политически анализатор  в предаването „Тази сутрин” на .Той припомни, че по отношение на държавното финансиране на партиите са възможни два подхода: популистики (орязване - б.р.) и експертен, който според него е за предпочитане.Цветков посочи, че не е дадена обосновка защо партийната субсидия става точно 8 лева на глас, след като в Германия, например, е 1 еврп. Том, от друга страна, избирателите са повече, добави анализаторът и автор на OFFNews.Ивайло Цветков лансира и друга идея за партийното финансиране - парите от субсидията да останат в държавния бюджет, а финансовият министър да осребрява фактурите, представени от политическите сили. Така разходите им ще подлежат на по-строг контрол.Нормално е по-малките партии с по-слаби изборни резултати да получават по-малко. Също така „няма логика партийните коалиции да бъдат лишени от субсидия”, смята Цветков. Според него това е една от причината за бързото разпадане на такива коалиции.На въпрос за \"Демократична България\" и има ли тя проблем с ниската субсидия, той отговори, че там проблемът е липсата на лидерство и идеологическият мишмаш.", "date": "2019.12.09", "title": "Ивайло Цветков - Нойзи: Финансовият министър да осребрява фактурите от партийните субсидии"}
{"url": "https://offnews.bg/sviat/ukrajna-mezhdu-mira-i-bezkrajnata-vojna-717168.html", "text": "Брадат мъжага в камуфлажна униформа бута розова бебешка количка на перона в източния украински град Красноград, докато модерният интерсити влак минава през малкия град.До преди 5 години влакът от Киев е стигал до Донецк, който сега е откъснат в територията, контролирана от руските сепаратисти. Тази сцена е метафора за Украйна - животът, модерното и промяната трябва да продължат напред, но има граница през която не могат да преминат - войната. Редовната армия и паравоенните групи вече се изтеглят от границата в опит да се върнат към ежедневието и децата си, но не всички искат да го направят, защото според тях е равносилно на капитулация и отказ от украинските територии. В същото време Украинското правителство и местните власти трябва да инвестират във инфраструктурата, особено в пострадалата от войната източна част, да помогнат на бежанците, които са над 1 млн. и да реинтегрират в обществото ветераните от войната, която още не е свършила.Днес новоизбраният президент на Украйна Володимир Зеленски и Владимир Путин трябва да се срещнат в Париж в така наречения “Нормандски формат” (Украйна, Русия, Франция и Германия), където да договорят “формулата на Щайнмайер”, наречена на името на президента на Германия Франк-Валтер Щайнмайер. Тя е предложена още през октомври 2015 г., като тогава Щайнмайер е външен министър на Германия и е утвърдена през октомври тази година. Формулата предвижда поетапно да бъде представен особен статут на Донецка и Луганска области и провеждането на местни избори там, заедно с прекратяването на военните действия, и размяната на пленници. На територията на двете области в момента се намират на т.нар. Донецка народна република и Луганска народна република, чиято независимост не е призната дори от Русия.Украйна се бои, че ще бъде предадена от ЗападаПолитиците в Киев, а и хората се боят, че Путин ще имитира дейност на преговорите, а окупираните територии ще останат замразен конфликт по модела на Транснистрия и Абхазия, което ще попречи на европейската им интеграция.Пропагандата на Путин е една от причините за ерозията на европейската либерална демокрация, убеден е Владимир (Володемир укр.) Арьев, който има богат опит, като журналист, депутат от украинския парламент от 2007 г и бивш вицепрезидент на Парламентарната асамблея на съвета на Европа. В сегашния парламент той е избран от блока “Европейска солидарност” на бившия президент Петро Порошенко. Той смята, че медиите на Путин - “Спутник” и РТ, които имат огромен бюджет са повлияли на политиците в Европа и на резултатите на изборите за Европейски парламент, което определя и позициите на европейските политици за войната в Украйна и анексирането на Крим. Според него анексирането на Крим и войната е Донбас и последващата руска медийна пропаганда са една от причините за наблюдавана радикализация на националистите в Европа.“Френският президент Емануел Макрон мисли, че може да намери компромис с Путин, което е много наивно. Той трябва отново да учи историята на 20 век и отношенията на Русия и Украйна”, каза Арьев за изказванията на Макрон, който в последните месеци се обяви за по-силни връзки на ЕС с Русия. Според Арьев, една от причините за поведението на Макрон е, че Франция, която има традиционно влияние в Африка е избутвана от Китай и Русия.Ако правите бизнес с Русия ще имате проблем след това, предупреждава европейските политици Арьев. “Целта на Русия е да работи за разширяване. Това е империя. Русия загуби възможност за икономическо разширяване, може да предложи само нефт и ресурси. Сега отчаяно има нужда от вдигане на санкции, особено за нови технологии за добиване на нефт и газ”, смята украинският депутат.Минските съглашения са в ущърб на Украйна. Това е шантаж, Русия използва ситуацията в Украйна за да всее паника, за да уплаши Европа, смята депутатът. Неговият прочит на ситуацията преди преговорите в Париж е такъв: “Руската гледна точка е: трябва да приемете народните републики и да им дадете повече независимост. Украинската е: да се изтеглят войските и да има избори и след това транзитен период за реинтеграция”. Арьев смята, че повечето хора в окупираните региони на Донецк и Луганск са с тотално промити мозъци и за това е нужен период на реинтеграция преди да има избори. Стратегическият ни интерес не е да приемем руския сценарий, първо трябва да излекуваме региона, каза Арьев. Според него червената линия, която не трябва да бъде преминавана за Украйна е, че руските войски първо трябва да напуснат Украйна, след това да има избори. Арьев е убеден, че трябва да има мир, но не на всяка цена и дава пример с Брест-Литовския договор през Първата световна война, който е денонсиран от Русия. “Няма как да имаме доверие на Русия. Всеки договор с Русия е бил нарушен, хвърлен в боклука, унищожен. Планът на Путин е да възстанови СССР. Следващата жертва може да Беларус, Молдова, балтийските държави...”, предупреждава Арьев. “Единствения план на Путин е да подкопае Украйна и да инфилтрира хора от ФСБ и хора с промит мозък”, гледа в бъдещето депутатът и за това призова за силна подкрепа от Европа за санкциите.“През 2014 г нямахме армия, беше тотално ограбена. Нямахме амуниции оръжието ни беше старо. От другата страна имаше обучена и оборудвана армия под прикритие на опълчение. Путин твърдеше че няма нищо общо с миньорите и селскостопанските работници. Подписахме минските споразумение за да спечелим”, връща се назад към началото на конфликта Арьев. Той обясни, че минските споразумения са подписани от Порошенко за да се спечели време. Арьев и украинските власти, че са категорични, че така наречените опълченци са руски военни “Кого разменя Путин? Руски военни. Имаме изложба с военни книжки на руската федерация. Имаме сбирка и от руски модерни оръжия, които не се изнасят извън Русия”, каза Арьев в отговор на пропагандата, че в Донбас, Луганск и Крим се бият доброволци.Властта се опитва да работи в окупураните териториииУкрайна има специално министерство за ветераните, окупираните територии и временно разселените. Една от целите на това министерство е да се даде възможност за реинтеграция на хората от окупираните територии, които са избягали в Украйна и на ветераните от продължителната война. Друга цел е да се даде информация на хората, които още са там. ”Продължаваме да се опитваме да осигуряваме психологическа, финансова и правна грижа. Знаем, че човешките права са нарушени и в Крим и във временно окупираните територии”, разясни Олексий Иляшенко, заместник министър с ресор европейска интеграция. Според него политическите затворници, или поне тези, които са идентифицирани са 130. Иляшенко каза, че в окупираните територии не може да се говори украински има дискриминация, като особено потърпевши са кримските татари, нация, която е била депортирана по време на СССР, а после се връщат. “Понякога нямаме никаква връзка с хората, не можем да а им осигурим адвокат. Помагаме им само чрез червения кръст, ООН и някои посолства”, разказа Иляшенко.Мигрантите от окупираните територии са 1,4 млн. Част от тях идват в Украйна и се регистрират за да си оформят документите за да могат да вземат пенсии. Смята се, че около 400 хиляди от тези 1,4 млн. са се върнали и не живеят на територията контролирана от Украйна. Те основно са пенсионери. Специалното министерство се опитва да ги трудоустрои, да опрости процеса за започване на училище в Украйна и т.н. В момента се обмисля механизъм, при който пенсиите да се карат и раздават на място в украински гривни. Проблем е, че не се признават документи издадени на териториите контролирани от сепаратистите или анексирания Крим. “Решихме да признаваме само документи за смърт и раждане, като хуманитарна стъпка. Господ решава, кой да се роди или почине, не властите”, каза Иляшенко.Най-проблемно е осигуряването на жилища, тъй като хората трябва да бъдат заселвани там където има работа. Според Иляшенко правителството на Зеленски има механизъм, с който се плаща наема на разселените и ветераните, осигурява се възможност да вземат с преференция пари от банка и се помага за ремонта на жилищата.Руснаците са ни приятели, ние живеем с тях, но ръководството и правителство са ни врагове, заключи Иляшенко.Продължава на стр. 2", "date": "2019.12.09", "title": "Украйна: Между мира и безкрайната война"}
{"url": "https://offnews.bg/futbol/stilian-petrov-otkazal-shefskia-post-v-bfs-717160.html", "text": "Рекордьорът на мачове за националния отбор Стилиян Петров е отказал официална покана да бъде издигнат като кандидат за президент на Българския футболен съюз.Легендарният бивш халф се е прибрал в страната и е провел няколко разговора на високо ниво, но на този етап е останал непоклатим.Петров се пребори с левкемията и в момента се е насочил към други предизвикателства с по-малко напрежение и стрес.Той е готов да помага, но не и да сяда на горещия стол, овакантен от Борислав Михайлов след расисткия скандал по време на евроквалификацията с Англия. Конгресът за избор на нов шеф на БФС ще се проведе на 7 юни.Към момента няма кандидат за поста. Йордан Лечков иска, но не се ползва с необходимата подкрепа, пише още \"Меридиан Мач\".", "date": "2019.12.09", "title": "Стилиян Петров отказал шефския пост в БФС"}
{"url": "https://offnews.bg/zdrave/v-samoa-arestuvaha-izvesten-antivaksar-717172.html", "text": "Антиваксър, известен с беседите си за вредата от ваксините и с твърденията, че имунизациите са държавен заговор, беше арестуван в Самоа. Островът преживява една от най-мащабните епидемии от морбили, която е взела живота на 63-ма души до момента, пише \"Дейли мейл\".Едуин Тамасесе препоръчал на местните здравни органи, които започнаха програма за масова имунизация против морбили, да се наслаждават на „масовото убийство“. Той е обвинен в неподчинение на правителствените разпоредби. Арестът му е предупреждение и към други негови съмишленици.На 5 декември ООН обяви, че пропагандата на антиваксърите е основна причина за безпрецедентната епидемия от морбили обхванала Самоа. От началото й през ноември са регистрирани над 4 400 заболели или всеки 50-ти жител на тихоокеанския остров. Самоа е популярна туристическа дестинация, а населението й наброява 200 000 души.В страната е обявена извънредна ситуация. Островът засега е недостъпен, а обикновено оживената му столица се е превърнала в град-призрак. На жителите се препоръчва да не излизат от домовете си, а представителите на санитарните власти обикалят от врата на врата, за да ваксинират населението. Семействата, които не са ваксинирани, са задължени да поставят червен флаг пред дома си. Затворени са магазините, училищата, дори пътищата.", "date": "2019.12.09", "title": "В Самоа арестуваха известен антиваксър"}
{"url": "https://offnews.bg/zdrave/bezplatni-pregledi-za-tuberkuloza-v-tcialata-strana-717170.html", "text": "От днес до 13 декември ще се проведат безплатни прегледи за туберкулоза в лечебни заведения за диагностика и лечение на туберкулоза в областните градове на страната.Това е четвъртата кампания „Седмица на отворените врати” тази година, която се осъществява в изпълнение на Националната програма за превенция и контрол на туберкулозата в Република България. По време на проведени кампании през месеците март, юни и септември 2019 г. общо анкетирани за туберкулоза са 6 793 лица, а на 4 654 в риск от туберкулоза са извършени медицински прегледи и допълнителни изследвания. Открити са 69 лица с туберкулоза и 185 лица с латентна туберкулозна инфекция. На всички се прилага безплатно лечение и химиопрофилактика.По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.През годините кампанията се е доказала като добър начин за откриване на лица с туберкулоза и латентна туберкулозна инфекция, и за ефективна превенция на туберкулозата в страната.", "date": "2019.12.09", "title": "Безплатни прегледи за туберкулоза в цялата страна"}
{"url": "https://offnews.bg/112/dva-tira-i-leka-kola-se-sblaskaha-na-kresnenskoto-defile-obnovena-717175.html", "text": "Тежка катастрофа между два тежкотоварни автомобила и лека кола затвори Кресненското дефиле.При инцидента, който се е случил около 8:55 часа, е пострадал 44-годишен мъж, предаде БГНЕС.Катастрофата в района на жп гара Яворов, на 5 км от Кресна, е между два тежкотоварни автомобила и лека кола.Пострадалият мъж най-вероятно е шофирал под въздействието на алкохол. Той е с рана на главата, със съмнение за счупен прешлен, транспортиран е в МБЛА-Сандански.Лекият автомобил с благоевградска регистрация е пътувал към Благоевград. Предприел е изпреварване и се е ударил челно с лявата си предна част в товарен автомобил.В опит да избегне изпреварващият автомобил товарен ТИР с румънска регистрация се е ударил в задната част на автовоз с благоевградска регистрация.Тъй като двата товарни автомобила са заклещени, пътят е напълно затворен. Автомобилите се спират на пътен възел Симитли-Банско.При самия инцидент има опашка от над километър, а в посока Благоевград е до Железница.Участъкът на Кресненското дефиле, в който стана инцидентът, остава затворен до 12.00 ч., съобщиха от АПИ.", "date": "2019.12.09", "title": "Два тира и лека кола се сблъскаха на Кресненското дефиле (обновена)"}
{"url": "https://offnews.bg/medii/vezhdi-rashidov-narodnoto-sabranie-da-izbira-direktorite-na-bnt-i-bnr-717177.html", "text": "Народното събрание да избира шефовете на общественото радио и телевизия, а СЕМ да е контролният орган.Тази визия за реформа в медийното законодателство изрази председателят на медийната комисия към НС Вежди Рашидов (ГЕРБ) в сутрешния блок на .Според него директният избор на генералните директори от парламента няма да ги направи зависими. На вас някой пречил ли ви е да работите, попита той водещата. Мандатите на генералните директори на БНТ и БНР трябва да се удължат от 3 на 5 години, колкото е и мандатът на директора на БТА, допълни Рашидов.Коментарът на депутата дойде във връзка с анонсираните от управляващите намерения да бъде предложен нов модел на медийното законодателство и на управление на обществените медии. В момента тази сфера се регулира от Закона за радиото и телевизията.У нас безсмислено много се говори за свобода на словото, смята шефът на комисията по културата и медиите. \"Свободата на словото не е запазена марка на медиите, а на човека, всеки трябва да се възползва от нея. Медията не е свещена крава и не се ползва със специална свобода\", каза той. Според него трябва да се прави разлика между свобода и свободия, а като пример за последното даде фалшивите новини.Рекламата в обществените медии трябва да се редуцира допълнително, ако получават пари от бюджета, каза още Рашидов.В националната телевизия все още има грантаджии. Когато получаваш оттам пари, вече си зависим, допълни депутатът.Той не посочи колко трябва да е субсидията на БНТ и БНР. Според него многомилионният дълг на националната телевизия трябва постепенно да бъде намален, а субсидията увеличена.Законът не се прави против, а \"за\" медиите, обобщи Вежди Рашидов.", "date": "2019.12.09", "title": "Вежди Рашидов: Народното събрание да избира директорите на БНТ и БНР"}
{"url": "https://offnews.bg/zdrave/bisfenol-a-po-opasen-otkolkoto-se-smiatashe-dosega-717179.html", "text": "Бисфенол А (ВРА) е по-вреден за хората, отколкото се смяташе досега. Учени разработиха нов способ за определяне на количеството му в урината. Според резултатите концентрацията на веществото е около 40 пъти по-висока, в сравнение със съществуващите досега показатели. Резултатите от проучването са публикувани в Lancet.ВРА се среща в продуктите от пластмаса и тези със синтетично покритие. През последните години се увеличиха изследванията, които показват вредното му въздействие върху човешкия организъм. Бисфенолът симулира ефекта на естрогена. Учените свързват въздействието му с повишен риск от затлъстяване и захарен диабет тип 2, както и с безплодието при жени и мъже. През 2012 година в САЩ беше забранено използването на това вещество при производството на шишета за хранене на деца.Всички регулаторни организации твърдят, че в концентрациите, които се откриват в храната, ВРА не е опасен за здравето. Новото изследване обаче поставя под въпрос тези твърдения.Учените са разработили нов тест за измерване на нивото на ВРА в организма. Това вещество много бързо се разгражда на вторични продукти (метаболити), което затруднява откриването му. Затова експертите решили да изследват нивото не само на Бисфенол А, но и на метаболитите му в урината.Проучването обхванало 29 бременни жени. В урината на някои от тях нивото на ВРА било 44 пъти по-високо от средните показатели, измервани с традиционни методи. Авторите на изследването твръдят, че много химични вещества се анализират без да се вземат предвид метаболитите им, което дава непълна картина на въздействието им върху здравето на човека.\"Регулаторните решения за това химично вещество, досега бяха основани на идеята, че нивата му в организма ни са твърде ниски, за да окажат някакво въздействие. Това не е истина. Нашите данни оспорват това твърдение\", казва пред „Гардиън“ Патрисия Хънт, съавтор на изследването, професор по молекулярна биология в университета във Вашингтон.Учените смятат, че новият метод трябва да се използва за преразглеждане на образците в Центъра по контрол и профилактика на заболяванията в САЩ, в рамките на Национално изследване за здравето и храненето.", "date": "2019.12.09", "title": "Бисфенол А по-опасен, отколкото се смяташе досега"}
{"url": "https://offnews.bg/obshtestvo/smg-obiavi-svobodno-miasto-za-priem-v-v-klas-717178.html", "text": "Софийската математическа гимназия обяви свободно място за прием на ученик или ученичка в пети клас.От съобщението - публикувано на сайта на СМГ ( - става ясно, че мястото е в паралелката с английски език.Документи се подават от днес, 9 декември, до 13 декември в стая секретариат от 9 до 17 ч.\"Ако бъдат подадени повече заявления от броя на свободните места, ще се приложи методиката за класиране на ученици, използвана при осъществяването на държавния план-прием в пети клас за учебната 2019/2020 г.\" - пише в заповедта на директора Антоан Тонев.От Приложение №1 към нея е видно, че класирането ще бъде извършено на база резултатите от балообразуващите състезания за приема след четвърти клас тази година.Мястото е освободено от ученик, сменил местоживеенето си - обясни зам.-директорът Екатерина Илиева.Става въпрос за дете, прието в Природоматематическата гимназия във Враца, допълни директорът Тонев.В класирането, което ще бъде публикувано до 17 декември, няма да има имена, а само входящи номера - каза още Тонев. Ръководството на СМГ обяснява това с изискванията на регламента за защита на личните данни. На въпроса ни как тогава ще се осигури прозрачност нямаше отговор.", "date": "2019.12.09", "title": "СМГ обяви свободно място за прием в V клас"}
{"url": "https://offnews.bg/evropa/ek-pregovorite-za-chlenstvo-s-makedonia-i-albania-mogat-da-zapochnat-717196.html", "text": "Европейският съюз може да започне преговори за членство на Албания и Северна Македония през пролетта на 2020 г., заяви днес еврокомисарят по разширяването Оливер Вархели, цитиран от БТА, след като пристигна на заседание на Съвета на ЕС на равнище външни министри.\"Днес имахме работна закуска с външните министри на Албания и Северна Македония. Дискусията беше много позитивна и аз съм сигурен, че ще можем да поправим допуснатата грешка и да започнем преговорите през пролетта\", каза еврокомисарят.На 15 октомври външните министри от ЕС не успяха да постигнат съгласие за започване на преговори с двете страни заради възраженията на Франция, Нидерландия и Дания. По-късно въпросът бе поставен на среща на върха на ЕС на 17 октомври, но и там не бе постигнат консенсус. Преговорите с Албания и Северна Македония ще бъдат включени и в дневния ред на Съвета на ЕС през април.", "date": "2019.12.09", "title": "EK: Преговорите за членство с Македония и Албания могат да започнат през пролетта на 2020-а"}
{"url": "https://offnews.bg/112/zapochvat-masirani-proverki-na-shofiorite-za-alkohol-i-narkotitci-717173.html", "text": "От днес до 15 декември на територията България и на всички страни-членки на Европейската мрежа на службите на Пътна полиция (TISPOL) се провежда операция за недопускане на управление на моторни превозни средства след употребата на алкохол, наркотични вещества и/или техните аналози от водачите.Според статистиката една от трите основни причини за възникване на тежки инциденти по пътищата на Европа с голям брой жертви е точно шофирането след употреба на алкохол или наркотични вещества.По време на проверките пътните полицаи ще следят и за валидна задължителна застраховка “Гражданска отговорност”, невръчени електронни фишове, както и за неплатени глоби, наложени по Закона да движение по пътищата.", "date": "2019.12.09", "title": "Започват масирани проверки на шофьорите за алкохол и наркотици"}
{"url": "https://offnews.bg/zimni/rebensburg-podgoni-shifrin-sled-uspeh-v-super-g-717159.html", "text": "Виктория Ребенсбург спечели първия за сезона супергигантски слалом при жените от Световната купа по ски-алпийски дисциплини в Лейк Луис, Канада. Германката направи почти безгрешно спускане и завърши с време 1:20,00 минути.На втората позиция завърши италианката Никол Делаго, която остана на 35 стотни от победителката.Ново силно представяне в Лейк Луис направи швейцарката Корин Сутер, която завърши на трето място с 42 стотни изоставане от Ребенсбург.Повечето от фаворитките не бяха на ниво в това състезание. Федерика Бриньоне, Никол Шмидхофер, Тина Вайратер и Микаела Шифрин се наредиха от 7-а до 10-а позиция. София Годжа пък не успя да завърши.След това състезание водачка в генералното класиране остава Микаела Шифрин с 427 точки, Ребенсбург излезе на второто място с 235 точки, а третото място делят Корин Сутер и Мишел Гизин с по 185 точки в актива си.", "date": "2019.12.09", "title": "Ребенсбург подгони Шифрин след успех в Супер-Г"}
{"url": "https://offnews.bg/obshtestvo/izsledvane-pokazva-che-21-ot-domakinstvata-po-sveta-shte-poharchat-p-717185.html", "text": "Какви са потребителските навици при коледното пазаруване? Кои държави ще похарчат най-много по празниците и кои са най-желаните подаръци? Какъв процент от хората използват мобилно банкиране за пазаруване? На тези и още въпроси за потребителските навици преди празниците дава отговор ежегодния Коледен барометър на Фератум Груп.Водещият международен доставчик на цифрови и мобилни технологии за финансови услуги – Фератум Груп, се допита до активните си потребители в 14 държави. В проучването за потреблението по празниците своите планове за Коледа споделиха на 31 000 домакинства.Коледният барометър показва, че близо 21% от домакинствата по света планират да похарчат повече тази Коледа в сравнение с миналата година. 38% планират да похарчат по-малко, а 42% ще похарчат колкото миналата Коледа. Проучването показва изненадващи резултати. Някои страни са променили драстично навиците си за пазаруване по празниците в сравнение с предишни години. Тази година Бразилия е на първо място – 91% от месечния доход на населението, ще бъде похарчен по време на празниците. На второ място се нарежда Полша с около 36%, следвани от Австралия, Испания и Румъния, които са готови да похарчат около 34% от месечния си доход за празниците.Кой пазарува онлайн?Проучването отчете ръст при онлайн пазаруването тази година за Коледа. 38% от анкетираните в Обединеното кралство заявиха, че ще пазаруват онлайн. Респондентите от Холандия (30%) и Швеция (29%) ги следват плътно и се нареждат на второ и трето място, докато Естония и Хърватия ще продължат да се придържат към традиционното пазаруване.Време със семейството?64% от анкетираните клиенти на Фератум отчетоха като най-важно за тях времето по празниците, което ще прекарат със своите близки и приятели.Новогодишни обещанияПовече време, прекарано със семейството и приятелите, и тази година е топ отговор сред респондентите (23%), следван от плановете за ремонт на дома (15%) и повече пътувания (12%).Дрехи, лакомства и играчки ще бъдат най-масовите покупки тази година31% от приходите на домакинствата ще бъдат похарчени за дрехи тази Коледа, показа проучването, 12% за лакомства и едва 11% за играчки. Почти всеки се вълнува от мода, което обяснява защо 12 от 14 страни са посочили, че ще похарчат най-много средства за дрехи и като цяло за пазаруване по време на коледните празници. Единственото изключение е Латвия, където анкетираните предпочитат да похарчат повече за посещения на спортни събития, и Полша, където най-много ще се пазаруват лакомства.ПътуванияБразилия, страната, която ще похарчи най-много за Коледа, е и начело на класацията за пътувания 31% от респондентите в южноамериканската държава ще похарчат най-много средства за пътешествия. Румъния и Австралия също са готови да похарчат повече за пътуване - близо 25% от бюджета си. 71% от респондентите в Швеция и 64% в Обединеното кралство и Норвегия са заявили, че предпочитат да плащат с карта по време на пътуване в чужбина.Бъдещето е в мобилното банкиранеТази година предпочитан метод за плащане за всички страни (67%), освен България (43%), е мобилното банкиране. Швеция и Холандия заемат първите места в тази класация, като близо 91% от анкетираните са заявили, че ще използват мобилно банкиране по време на празниците.Скъпи хотели или AirbnbРеспондентите от Австралия и Канада са по-склонни да платят повече от 100 евро за нощувка в хотел, докато тези от Румъния и Естония по-скоро биха използвали услуги като Airbnb, когато пътуват в чужбина. БългарияКоледният барометър отчете голяма разлика в резултатите на анкетираните българи спрямо тези от миналата година. Само 8% от месечния доход на домакинство ще бъде похарчен за забавления на семейството, в сравнение с миналата Коледа, когато сумата е била около 20%. 23% от бюджета на анкетираните българи ще бъде похарчен за пазаруване, 18% за пътувания, 13% за играчки, 12% за дрехи, а едва 8% за лакомства.Как беше проведено проучването Коледен Барометър 2019?• В проучването се включиха активни потребители на Фератум Груп в 14 страни чрез онлайн анкета. Доходите се посочват в местна валута, относителното коледно потребление се изчислява чрез съотношението на месечния разполагаем доход на семейството във всяка страна.• В проучването участваха над 31 000 домакинства. Анкетираните са на възраст от 18 до 61 години, а 60% от участниците са жени. Средният нетен доход на участващите домакинства варира между 880 – 3836 евро. Средният брой членове на домакинство е 2.9 души.• Като допълнение към демографските признаци на изследваните групи, респондентите бяха попитани какви са месечните им нетни доходи, колко планират да похарчат за Коледа, дали ще пътуват по време на празниците и дали ще използват услуги като Airbnb или мобилно банкиране, докато пътуват в чужбина.•Доходите се посочват в местна валута. Отговорите са приравнени, за да отразяват покупателната способност на всяка страна. Резултатите от проучването са анонимни.", "date": "2019.12.09", "title": "Изследване показва, че 21% от домакинствата по света ще похарчат повече пари за Коледа"}
{"url": "https://offnews.bg/tenis/grigor-dimitrov-ima-nov-trenior-717186.html", "text": "Най-добрият ни тенисист Григор Димитров започва съвместна работа с Крис Гро, съобщава авторитетното издание \"tenniskafe.com\". Специалистът е бивш наставник на Томи Хаас. Роденият в Германия, но живеещ в Сан Диего, треньор бе в екипа на Хаас в периода 2012-2013 година и после през 2015 г. Работил е още с Михаел Берер, Тейлър Фриц и Брадли Клан.В последните четири години Крис е консултант към тенис федерацията на Съединените американски щати и се занимава с развитието на играчите.Гро е роден през 1981 година, завършил е университета в Сан Диего. На сингъл като играч е влизал в топ 1000, но от самото начало се фокусира върху треньорската си работа, като още през 2008 година, две години, преди да стане професионален АТР треньор, работи като наставник в университета, в който е завършил.Иначе Димитров вече започна подготовката си. В последните месеци той нямаше треньор. Последно в щаба на българина бе Радек Щепанек.Първата ни ракета заяви на пресконференцията си в София, че продължава да получава съвети от Андре Агаси.", "date": "2019.12.09", "title": "Григор Димитров има нов треньор"}
{"url": "https://offnews.bg/zdrave/v-sasht-sa-izpraveni-pred-naj-mashtabnata-gripna-epidemia-ot-15-godini-717176.html", "text": "В САЩ се очаква най-голямата грипна епидемия през последните 15 години, предупреждават местните експерти по здравеопазване, цитирани от Medical Express.Специалистите обясняват, че широкото разпространение на вирусите от определени щамове е започнало няколко месеца по-рано от обикновено. Инфекциите, които циркулират през есенните месеци, вече поразяват жителите на южните щати в страната.Регистрирани са над 1,7 млн. заболели от грип до момента, 900 са случаите с летален изход. Експертите твърдят, че вирусите не са опасни за по-възрастните, но са сериозна заплаха за хората под 50 години. Основните симптоми са висока температура, повръщане и диария.Лекарите не изключват пикът на респираторните инфекции да бъде достигнат още през декември, макар обикновено това да се случва не по-рано от февруари. Застрашени са не само американците, а и всички, които използват зимните празници, за да пътуват.", "date": "2019.12.09", "title": "В САЩ са изправени пред най-мащабната грипна епидемия от 15 години насам"}
{"url": "https://offnews.bg/obshtestvo/sedmitcata-zapochva-sas-slantce-dekemvri-se-stoplia-do-12-gradusa-717147.html", "text": "Слънцето се завръща днес, мъгли ще има само в низините. Максималните температури ще са между 7 и 12 градуса, според прогнозата на НИМХ. Край морето ще духа слаб южен вятър. Максимални температури ще са в интервала 10-12 градуса. Температурата на морската вода е 11-12 градуса. Вълнението на морето ще е 1-2 бала.Слаб до умерен западен вятър ще духа в планините. Ще се затопли и максималната температура на 1200 метра ще е около 9 градуса, на 2000 метра - около 3 градуса. Утре ще има повече облаци, вечерта и в сряда ще завали - дъжд и сняг по високите места. През деня в сряда вятърът ще се ориентира от изток-североизток, ще бъде слаб, в източните райони до умерен. В Югозападна България валежите ще продължат. Слаби превалявания, предимно от дъжд, ще има и на отделни места в останалата част от страната. Минималните температури ще бъдат между минус 1 и 4 градуса, максимални - между 3 и 8 градуса, в югоизточните райони до 11-12 градуса.", "date": "2019.12.09", "title": "Седмицата започва със слънце, декември се стопля до 12 градуса"}
{"url": "https://offnews.bg/sviat/putin-i-zelenski-s-parva-lichna-sreshta-v-parizh-717163.html", "text": "Руският президент Владимир Путин ще се срещне за първи път днес лично с колегата си от Украйна Володимир Зеленски. В Париж заедно с лидерите на Германия и Франция двамата ще обсъдят ситуацията в Донбас и прилагането на минските споразумения.Освен преговори в „нормандския формат“ програмата на Путин предвижда двустранни срещи с Ангела Меркел, Еманюел Макрон и Володимир Зеленски.Досега Владимир Путин и Володимир Зеленски са общували само по телефона. Вчера лидерите на три украински опозиционни партии – „Европейска солидарност“ на бившия президент Петро Порошенко, „Глас“ на Вячеслав Вакарчук и „Отечество“ на Юлия Темошенко се подписаха под обръщение към нацията. В документа те предупреждават за опасността Зеленски да капитулира пред Путин.От Кремъл заявиха, че на преговорите в Париж възнамеряват строго да се придържат към минските споразумения и да настояват за изпълнението им. ", "date": "2019.12.09", "title": "Путин и Зеленски с първа лична среща в Париж"}
{"url": "https://offnews.bg/futbol/privarzhenik-na-milan-e-naragan-s-nozh-sastoianieto-mu-e-tezhko-717183.html", "text": "Фен на италианския гранд Милан е прободен с нож при сблъсък с привърженици на Болоня след мача между двата отбора снощи, който завърши с победа за \"росонерите\" с 3:2 съобщават местните медии.Гостите от Милано са били нападнати на излизане от стадион \"Ренато Дал'Ара\", уточнява италианското издание \"АНСА\".Според информация на италианската агенция, привърженикът на Милан е бил откаран в болница с прорезна рана в коремната област. Той е в тежко състояние.Припомняме, че преди по-малко от година привърженик на Интер загина след сбиване с фенове на Наполи.", "date": "2019.12.09", "title": "Привърженик на Милан e наръган с нож, състоянието му е тежко"}
{"url": "https://offnews.bg/kultura/preporachvame-vi-otkrivane-na-izlozhba-na-etiud-i-te-na-sofia-717030.html", "text": "Етюд-и-те на София / Sketches of Sofia има удоволствието да ви заведе заедно с коледния дух из книгите и столицата. И преди всичко да ви пожелае много щастливи Коледи, изпълнени с добри спомени, пълни с надежда и вяра в хората.Изложбата ще се проведе в “Пространство за съвременно изкуство - UniCredit Studio” на площад \"Света Неделя\" 7, от 09.12.2019 г. до 09.01.2020 г.Коледа е онова време от годината, което ни напомня за приятелството, добротата и щедростта. За онези малки неща, които могат да променят душите на хората към по-добро и по-мило чувство. И макар декември да е най-тъмният месец от годината, той се е превърнал в най-светлия, заради озарението на празника.", "date": "2019.12.09", "title": "Препоръчваме ви: Откриване на изложба на 'Етюд-и-те на София'"}
{"url": "https://offnews.bg/obshtestvo/pochitame-sv-anna-zhenite-ne-rabotiat-mazhete-da-ne-izlizat-ot-domo-717104.html", "text": "Християните почитат днес Св. Анна, майката на Богородица. Църквата чества нейното зачатие. За имен ден черпят Ана, Анна, Анка, Ани, Янко, Янка. В превод от иврит името означава \"благодат\".Света Анна се смята за покровителка на брака, семейството, майчинството, закрилница на девиците, вдовиците и бременните жени.Дълго време Йоаким и Анна нямали деца. Освен личната си мъка трябвало да понасят и обществения укор, тъй като бездетството, считано за Божие наказание, не се посрещало със съчувствие. С молитва и надежда дошла вестта за дългоочакваната рожба, наречена Мария. Анна обещава да посвети детето си на служба на Бог и на тригодишна възраст Мария е отведена в храма.Народът почита този ден и като празник на врачките. На празничната трапеза се слагат варено жито и царевица, за да е успешна годината.Църквата почита Света Анна няколко пъти в годината - на 8 и 9 септември, когато празнуваме Рождеството на Пресвета Богородица и възпоменаваме нейните родители - Св. Иоаким и Св. Анна. На 25 юли пък се отбелязва денят на успението (смъртта) ѝ.", "date": "2019.12.09", "title": "Почитаме св. Анна, жените не работят, мъжете да не излизат от домовете си"}
{"url": "https://offnews.bg/obshtestvo/zapochva-izplashtaneto-na-pensii-s-koledni-dobavki-717162.html", "text": "Изплащането на пенсиите с коледни добавки започва от днес. Над 1 млн. възрастни хора ще получат допълнително по 40 лв. към декемврийските суми. Преводите по банков път ще бъдат готови до края на деня, а получаването на пенсии в пощенските станции ще продължи до 20-и декември.Добавки ще получат възрастните хора, чиято пенсия е до 363 лева. ", "date": "2019.12.09", "title": "Започва изплащането на пенсии с коледни добавки"}
{"url": "https://offnews.bg/futbol/oshte-edin-zhurnalist-napusna-nova-zaradi-komentar-ot-mach-na-ludogore-717180.html", "text": "Още един журналист напусна екипа на Нова телевизия. Спортният коментатор Илиян Енев се е сбогувал с колегите си в нюзрума, след като е бил свален от ефир за двубоя ЦСКА - Лудогорец (0:0) на \"Българска армия\".Първоначално той е трябвало да коментира двубоя, но след отправена \"молба\" от Лудогорец, чийто собственик е именно собственикът на Нова Кирил Домусчиев, мястото му е заел друг човек от екипа. След скандал Енев е решил да напусне.Това не е първи скандал в Нова, откакто Домусчиев пое медията. Още в първите дни на управлението му си тръгна екипът на Gong.bg начело с главният редактор Николай Александров, а мястото му зае послушен изпълнител. Тогава формалният повод беше обаждане да се публикува материал срещу ЦСКА.Други колеги пък си тръгнаха сами, като дори не чакаха формален повод като намеса в работата им от страна на новото ръководство на медията.В този случай свалянето на Енев от ефир е заради неговия коментар на ситуация от двубoя нa \"oрлитe\" cрeщу Лoкoмoтив Плoвдив, която касае неотсъдена дузпа за \"смърфовете\".В 68-ата минута Йocип Тoмaшeвич нaхлува в нaкaзaтeлнoтo пoлe нa Лудoгoрeц и e прeпънaт oт зaщитникa нa дoмaкинитe Cиcиньo.\"В нaкaзaтeлнoтo пoлe ce рaзвивaт дeйcтвиятa. Дa видим дaли Cиcиньo изби тoпкaтa? Нe мoжa дa игрae c тoпкaтa Cиcиньo cрeщу Тoмaшeвич. Eтo кaк Тoмaшeвич пoвeдe тук тoпкaтa и Cиcиньo гo cпънa. При тoвa в нaкaзaтeлнoтo пoлe – тoвa трябвaшe дa e дузпa\", казва Енев.Думите му, изглежда, не се харесват на ръководството на Лудогорец.След мача с Черно море през уикенда пък Домусчиев нападна остро съдията Георги Кабаков, който в последно време получава и наряди в Шампионската лига, с искане да бъде наказан. ", "date": "2019.12.09", "title": "Още един журналист напусна Нова заради коментар от мач на Лудогорец"}
{"url": "https://offnews.bg/ikonomika/vreme-e-da-premahnem-minimalnata-rabotna-zaplata-717164.html", "text": "Може би е дошло времето и в България да се въведе минимална часова ставка вместо минимална месечна работна заплата.Държавите от ЕС, в които националните минимални работни заплати не се определят на месечна база, а например почасово или седмично, заплащането се преизчислява в месечно заплащане, като се използват коефициенти на преобразуване:Германия: (почасово заплащане x 40 часа x 52 седмици) / 12 месеца;Ирландия: (почасово заплащане x 39 часа x 52 седмици) / 12 месеца;Франция: данни за януари 1999 г. — януари 2005 г.: (почасово заплащане x 39 часа x 52 седмици) / 12 месеца; данни от юли 2005 г. насам: (почасово заплащане x 35 часа x 52 седмици) /12 месеца;Малта: (седмично заплащане x 52 седмици) /12 месеца;Великобритания: (почасово заплащане x среден основен брой платени часове седмично за наетите лица на пълно работно време във всички сектори x 52,18 седмици)/ 12 месеца;Средните почасови разходи обаче крият значителни различия между държавите членки на ЕС, като най-ниските брутни почасови доходи са отчетени в България.Сега почасовото заплащане в България е уредено нормативно, с постановление на МС, което определя успоредно съществуване на минимална работна заплата и минимална почасова ставка.При отпадане на минималната работна заплата може да има разнопосочни положителни ефекти.Въвеждането на минимално почасово заплащане ще повиши гъвкавостта на пазара на труда, като минималните почасови ставки могат да се актуализират всяка година.При почасовото заплащане ще се увеличат ефективността и производителността на работниците и служителите.Това ще доведе до конкуренция между работодателите и добрите служители ще се привличат там където почасовото възнаграждение е по-добро. За отработените часове след работното време се плаща екстра като overtime с горница 50%, например.Минималната задължителна почасова ставка трудно може да бъде \"заобиколена\" чрез договор с подизпълнител. Тя би изсветлила сивия сектор, защото ще се удържат осигуровки за всеки отработен час, а оттам ще се увеличи и събираемостта на осигурителните вноски за пенсия. ", "date": "2019.12.09", "title": "Време е да премахнем минималната работна заплата"}
{"url": "https://offnews.bg/bojni/shtabat-na-dzhoshua-zapochva-pregovori-s-kobrata-717158.html", "text": "Промоутърът на Антъни Джошуа Еди Хърн призна, че в най-скоро време ще започнат преговори с Кубрат Пулев и Александър Усик, за да бъде определен следващият съперник на британеца, който в събота вечерта си върна световните титли на WBA, WBO, IBF и IBO с победа в реванша с Анди Руис.Пулев е задължителен претендент за титлата на IBF, докато Усик пък е претендент за титлата на WBO. Българинът настоява, че е пръв на опашката и за подобно нещо намекна и Хърн.\"Първи задължителен претендент стана Кубрат Пулев. Той се оттегли и тогава Антъни се би с Карлос Такам. Задължителен претендент на WBO бе Александър Поветкин. Тогава никой не искаше да се бие с него, но Антъни излезе и го победи.Сега Пулев е претендентът на IBF, а Усик е този на WBO. Ще имаме разговори с двете организации, за да се разберем кой ще е първи съперник на Джошуа. След това по Коледа започваме да работим за следващия мач на Антъни\", сподели Еди Хърн.", "date": "2019.12.09", "title": "Щабът на Джошуа започва преговори с Кобрата"}
{"url": "https://offnews.bg/sviat/zemetresenie-s-magnitud-4-5-kraj-ostrov-krit-717167.html", "text": "Земетресение с магнитуд 4,5 е станало тази нощ в Средиземно море край гръцкия остров Крит, съобщи турската частна телевизия НТВ, цитирана от БТА.Земята се е разлюляла в 1,41 часа местно време югоизточно от Крит на дълбочина 33 километра.Не се съобщава за пострадали хора или нанесени материални щети.През последните дни районът на Крит е зона на засилена сеизмична активност.Трусът е регистриран от турската Дирекция за управление при бедствия и извънредни ситуации (АФАД).На 6 и 7 декември гръцкият остров бе разтърсен от два труса, първият с магнитуд 4,6, а вторият от 4,4 по Рихтер.Бяха регистрирани и поредица по-слаби земетресения в същия район.", "date": "2019.12.09", "title": "Земетресение с магнитуд 4,5 край остров Крит"}
{"url": "https://offnews.bg/obshtestvo/proshtavame-se-sas-stoianka-mutafova-v-satirata-717106.html", "text": "Днес се прощаваме с великата Стоянка Мутафова, поклонението е в Сатиричния театър от 11 до 16 часа. Тя си  на 6 декември след продължително боледуване във ВМА на 97 г.На 9 декември Стефан Данаилов, с когото лежаха заедно в реанимацията на болницата, щеше да навърши 77 години. Ламбо почина на 27 ноември. От 10.00 до 17.00 часа днес се забранява влизането на пътни превозни средства по ул. „Стефан Караджа“ между ул. „Г. С. Раковски“ и ул. „6-ти септември“, съобщи Столична община. ", "date": "2019.12.09", "title": "Прощаваме се със Стоянка Мутафова в Сатирата"}
{"url": "https://offnews.bg/futbol/stoichkov-niama-shans-da-se-varna-v-balgarskia-futbol-717161.html", "text": "Преди 25 години Христо Стоичков стъпи на световния футболен връх в Париж, след като получи най-престижното индивидуално отличие за всеки футболист – Златната топка на \"Франс Футбол\".Във френската столица Стоичков беше специален гост на церемонията, на която Лео Меси грабна шесто рекордно отличие.\"Това, което постигнах преди 25 години, е нещо голямо. Щастлив съм. Чувствам се като малко дете. Едва ли такъв трофей ще дойде отново в България”, споделя Камата пред Нова тв.Той коментира и възможността да застане начело на българския футбол след оставката на Борислав Михайлов.\"Това никога няма да стане. Решението съм го взел отдавна. Защо да слагам лед на здрава глава\", откровен е Стоичков.Футболната легенда коментира и шансовете ни за класиране на ЕВРО 2020, като призова за пълен стадион през март, когато България се изправя в първи бараж срещу Унгария.", "date": "2019.12.09", "title": "Стоичков: Няма шанс да се върна в българския футбол"}
{"url": "https://offnews.bg/obshtestvo/d-r-kunchev-gripat-zakasniava-s-mesetc-dvojno-poveche-hora-se-vaksin-717165.html", "text": "Закъснението при грипа вече е над месец. Продължаваме да нямаме положителна проба. Това каза главният държавен здравен инспектор доц. д-р Ангел Кунчев. По думите му обаче в Европа вече грипът има широко разпространение в Португалия, Ирландия и Финландия. Рано е да се каже какъв точно щам на грипа ще ни атакува, допълни Кунчев. По думите му има почти двойно увеличение на хората у нас, които са се ваксинирали срещу грип, но все още сме далеч от стойности, които могат да повлияят на епидемичното развитие. \"По наши груби изчисления търсенето е между 250 000 и 300 000 дози, по програмата за хората над 65 години. Ще направим всичко възможно за догодина да достигнем точно тези цифри, защото очевидно интерес към ваксината има. Тази година бяха осигурени средства за 120 000 дози\". Кунчев коментира и влиянието на замърсения въздух върху тялото.Съчетанието от ниски температури и висока влажност водят до това, че лигавицата на горните дихателни пътища е по-податлива. Това е стрес за нея. Нивото на заболеваемост от респираторни инфекции обикновено нараства.", "date": "2019.12.09", "title": "Д-р Кунчев: Грипът закъснява с месец, двойно повече хора се ваксинираха"}
{"url": "https://offnews.bg/sviat/pone-5-sa-zhertvite-na-vulkana-v-nova-zelandia-obnovena-717169.html", "text": "Най-малко петима души са загинали при изригването на вулкан Уакаари на новозеландския остров Уайт, предаде Би Би Си, като се позова на местната полиция.23 души са били спасени, но броят на загиналите може да се увеличи, защото няколко души все още се издирват. От полицията съобщиха, че туристи са били забелязани да се разхождат край ръба на кратера минути преди изригването му. Към този момент районът е много опасен, за да се предприеме спасителна операция. Остров Уайт е много популярна туристическа дестинация, като Уакаари е един от най-активните вулкани в страната. При изригването на вулкана в близост до него е имало около 50 туристи.", "date": "2019.12.09", "title": "Поне 5 са жертвите на вулкана в Нова Зеландия (обновена)"}
{"url": "https://offnews.bg/futbol/petko-petkov-nulata-e-noviat-trenior-na-etar-717189.html", "text": "Петко Петков е новият треньор на Етър, съобщи председателят на управителния съвет на клуба проф. Георги Камарашев, пред \"Велико Търново спорт\". Петков, чийто прякор е Нулата, заради липсата на трофеи в кариерата му, е роден на 29 март 1968 г. в София. Завършва НСА \"Васил Левски\" със специалност \"Футбол\", като от 2008 година насам притежава треньорски лиценз PRO.Бивш футболист на столичните Академик и Септември. Работил е във всеки един от последните четири клуба, ставали шампиони на България (ЦСКА, Левски, Лудогорец и Литекс).На \"Армията\" той работи като помощник на Христо Стоичков, когато Камата пое за кратко \"червените\" през сезон 2013/14.От 2015 до 2018 г. бе помощник-треньор на шампиона Лудогорец, а оттогава до октомври тази година Петко Петков бе старши треньор на ЦСКА 1948.\"Днес подписваме договора с Петко Петков, утре ще бъде официално представен на отбора\", съобщи пред \"Велико Търново спорт\" проф. Георги Камарашев.", "date": "2019.12.09", "title": "Петко Петков-Нулата е новият треньор на Етър"}
{"url": "https://mamaninja.bg/%D0%B4%D0%B5%D1%86%D0%B0/%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5/item/3889-kak-da-otgledame-tvorets", "text": "", "date": "2019.12.09", "title": null}
{"url": "https://offnews.bg/sviat/trus-s-magnitut-4-5-razliulia-tcentralna-italia-717184.html", "text": "Земетресение е с магнитуд 4,5 и е регистрирано през изминалата нощ в района на Тоскана, с около 9 км дълбочина, съобщи Италианският национален институт по геофизика и вулканология (INGV), цитиран от ТАСС. Епицентърът на труса е бил разположен на 4 км северно от Скарперия, където населението е малко над 12 хил. жители. Няма данни за пострадали хора. Телевизия \"Ти Джи ком 24\" съобщи за няколко повредени сгради в града.Училищата и градините са затворени в понеделник в Borgo San Lorenzo, Barberino di Mugello и Vicchio в понеделник.Железопътната линия Флоренция - Болоня е временно затворена за проверки, поради което е спряно движението по него, включително и на високоскоростните влакове.В неделя в същия район са били регистрирани няколко слаби труса - с магнитуд до 2,5.", "date": "2019.12.09", "title": "Трус с магнитут 4,5 разлюля Централна Италия"}
{"url": "https://offnews.bg/temida/razbiha-vtora-banda-za-droga-v-elin-pelin-717188.html", "text": "Специализираната прокуратура привлече към наказателна отговорност четирима за участие в организирана престъпна група за разпространение на наркотици в Елин Пелин и София.Четиримата бяха задържани на 7 декември при съместни действия по разследването на Специализираната прокуратура, ТС БОП – София област. Това е втората наркогрупа, действаща на територията на Елин Пелин и региона, неутрализирана в рамките на 4 денонощия. На 3 декември 2019 г. след сделка с доставчици на наркотични вещества на едро от София бяхазадържани четирима участници в друга престъпна структура в града. Намерени и иззети бяха 1.8 кг канабис и 1.2 кг. амфетамини в различни разфасовки, подготвени за разпространение на черния пазар, пари, електронни везни.При извършените на 7 декември обиски и претърсвания в автомобили и 5 адреса, ползвани от новата разкрита наркогрупа, бяха намерени и иззети близо половин килограм амфетамини, 40 г. опиати, 320 г. марихуана, разфасована на дози за разпространение. Намерени бяха и 260 000 фалшиви еврови банкноти, електронни везни, тефтер със записки на клиенти, мобилни телефони, големи суми пари в брой.Събраните до момента доказателства сочат, че групата е била създадена и е действала от октомври 2018 година.На задържаните е наложено прокурорско задържане до 72 часа.Днес Специализираната прокуратура ще внесе в Специализирания наказателен съд искане за налагане на най-тежката мярка за неотклонение „Задържане под стража“ за всеки от тях.", "date": "2019.12.09", "title": "Разбиха втора банда за дрога в Елин Пелин"}
{"url": "https://offnews.bg/drugi/balgarin-schupi-svetoven-rekord-v-silovia-triboj-717190.html", "text": "22-годишният българин Емил Кръстев подобри световен рекорд в движението вдигане от лег на проведеното между 28 ноември и 8 декември в литовската столица Каунас Европейско първенство по силов трибой към международната федерация - International Powerlifting Federation (IPF). В него, тази година, взеха участие 6 състезатели от България.Постижението на Кръстев е в категорията до 93 кг за младежи до 23 години. Кръстев записа опит от 203.5 кг в третия си опит. Емил е многократен шампион в републиканските състезания, а това е неговата първа изява на международния подиум.В движението клек, той успя да запише опит само от 275 кг, след като получи неуспешен в първия на 262.5 кг.В движението мъртва тяга остана на втори опит с 295 кг след неуспешен на 305 кг. Това го отдели от медала в движението мъртва тяга с малко, но въпреки това общия резултат беше достатъчен за третото място и само с 5 кг разлика от второто.В същата категория имаше още едно добро българско представяне на Теодор Ваклинов с 250 кг клек, 170 кг лег, 260 кг мъртва тяга.Цялостното представяне на българските участници тази година бе добро, като състезателите се върнаха с над 10 медала в различните категории и дори абсолютната титла за младежи до 23 години.", "date": "2019.12.09", "title": "Българин счупи световен рекорд в силовия трибой"}
