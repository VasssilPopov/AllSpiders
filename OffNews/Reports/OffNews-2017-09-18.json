{"url": "https://offnews.bg/sviat/tramp-s-kritiki-kam-oon-v-parvata-si-rech-pred-organizatciata-665399.html", "text": "В първата си реч пред ООН американският президент Доналд Тръмп разкритикува международната организация  и поиска реформи.Той обяви, че ООН е съсипвана от бюрокрация и лошо управление. \"ООН трябва да се съсредоточи повече върху хората и по-малко върху бюрокрацията\", заяви Тръмп, цитиран от Франс прес и БТА.Тръмп направи изявлението преди официалното откриване на годишната сесия на Общото събрание на ООН. Според него в последните години бюрокрацията и лошото управление пречат на ООН да разгърне пълния си потенциал, а САЩ не виждат резултати след инвестираните от тях средства.Подготвена от САЩ декларация за реформи в организацията беше подкрепена от 126 страни, а американската посланичка в ООН Ники Хейли призова 67-те страни, които не са подписали декларацията, да го направят.В сесията на Общото събрание на ООН участва и вицепремиерът и външен министър Екатерина Захариева. \"От години се говори за реформа в ООН, но най-после сме близо поне до административната част. Над 120 държави са подписали декларацията за подкрепа на реформите. Подкрепям призива на президента Тръмп и на генералния секретар Антонио Гутериш за по-малко бюрокрация, повече ефективност и близост до хората\", заяви Захариева.По време на срещата на високо равнище вицепремиерът Захариева разговаря с премиерите на Албания и Република Македония - Еди Рама и Зоран Заев, както и с колегите си от региона Никос Кодзиас (Гърция), Никола Димитров (Република Македония), Теодор Мелешкану (Румъния), Мария Пейчинович Бурич (Хърватия), както и с първия дипломат на Кралство Нидерландия Берт Кундерс.", "date": "2017.09.18", "title": "Тръмп с критики към ООН в първата си реч пред организацията"}
{"url": "https://offnews.bg/temida/tcatcarov-i-chajka-podpisaha-sporazumenie-za-satrudnichestvo-do-2019-g-665401.html", "text": "Главният прокурор Сотир Цацаров и руският му колега Юрий Чайка подписаха споразумение за сътрудничество до 2019 г. Сътрудничеството ще е в сферата на противодействието на тероризма и борбата с екстремизма. Това е първото посещение на Чайка у нас. Той ще се срещне още с премиера Бойко Борисов, с правосъдния министър Цецка Цачева и с патриарх Неофит. Чайка беше посрещнат от надпис с огромни букви \"Чайка, вън от Европа\". Снимки и видео за надписа за добре дошъл публикува \"Да, България\" в профила си във Фейсбук.Чайка е на посещение у нас по силата на споразумение, подписано през октомври 2008 година между тогавашния главния прокурор проф. Борис Велчев и руската страна, обясни Цацаров, който се възмути от акцията.", "date": "2017.09.18", "title": "Цацаров и Чайка подписаха споразумение за сътрудничество до 2019 г."}
{"url": "https://offnews.bg/tenis/sharapova-razkri-zashto-ia-mraziat-kolezhkite-ot-rusia-665403.html", "text": "Руската тенисистка Мария Шарапова разказа защо я мразят останалите рускини в тениса. Специално завистта на Елена Дементиева е разкрита в глава от книгата на Маша. \"Лена Дементиева винаги пътуваше по турнирите с майка си. Буквално ме гледаше накриво\", разказва Шарапова.\"Веднъж узнах причината от масажист, който работи с доста руски тенисистки. Майката на Дементиева му казала, че Елена не можела да сключи и един  рекламен договор в Япония заради мен! Всички компании искали Шарапова\",  пише Маша.Рускинята е категорична, че завистта идва от парите покрай рекламите, а не заради представянето на корта. \"От неколцина просто извираше тази злоба\", продължава бившата номер 1 в тениса.Маша се завърна на корта след 15 месеца наказание заради употреба на допинг. Дементиева се отказа от тениса през 2010 година.  Тя заработи близо 16,5 милиона долара през кариерата си, така че ще мине и без договори от Япония. Лена е олимпийска шампионка от Пекин през 2008 г.", "date": "2017.09.18", "title": "Шарапова разкри защо я мразят колежките от Русия"}
{"url": "https://offnews.bg/sviat/nov-uragan-zaplashva-karibite-maria-dostigna-treta-stepen-665402.html", "text": "Нов ураган заплашва Карибите. Тропическата буря Мария прерасна в ураган от трета категория по петстепенната скала, като се очаква той да се засили и още.Ураганът ще премине през островите Лийуърд и североизточната част на Карибско море, съобщи националният център на САЩ за наблюдение на ураганите в Маями, цитиран от Ройтерс и БТА. В момента \"окото\" на Мария е на около 150 км на изток-югоизток от Доминиканската република.Ветровете в него достигат скорост до 195 км/ч.Ураганът ще се приближи в сряда към Пуерто Рико и Вирджинските острови, прогнозира центърът в Маями.Ураганът Ирма взе 37 жертви при преминаването си през Карибите. ", "date": "2017.09.18", "title": "Нов ураган заплашва Карибите, Мария достигна трета степен"}
{"url": "https://offnews.bg/futbol/ludogoretc-na-hero-pak-e-slab-spasi-go-ukrainetc-665409.html", "text": "Лудогорец се спаси от нова издънка у дома с голям късмет. Шампионите обърнаха своята \"черна котка\" Ботев Пловдив в драма 2:1.Тимът на Димитър Димитров - Херо отново беше слаб. Особено след изравняването, когато би трябвало да иска победата с всички сили. Спаси се и с късмет буквално в последната атака. Тогава при резултата 2:1 Игор Пластун изби топката от голлинията.Ботев откри изненадващо в началото от дузпа. Тя беше свирена за безумен фаул на Сисиньо.  Вкара я Лъчо Балтанов. До края на полувремето домакините от Разград изтърваха още куп положения.Второто почна перфектно за тях с гол на Марселиньо. И когато всеки очакваше обрат, настана страхотна безпомощност в играта на Лудогорец.Спасител се яви украинецът Игор Пластун. Той вкара с глава след корнер минути преди края. Дългучът спаси тима си от резил, след като изби странен рикошет в последните секунди на продължението, при който топката влизаше в мрежата.Перфектен Ники Йорданов! Не е ясно защо съдията беше овикван постоянно от Херо.", "date": "2017.09.18", "title": "Лудогорец на Херо пак е слаб, спаси го украинец"}
{"url": "https://offnews.bg/evropa/goranov-poiska-es-da-nalozhi-danak-na-gugal-i-fejsbuk-665389.html", "text": "Финансовият министър Владислав Горанов подписа писмо, с което призовава ЕС да наложи данък на Гугъл, Амазон и Фейсбук. Писмото е подписано от още девет негови колеги, съобщи \"Политико\".Инициатор за налагането на данък е Франция, а искането е подкрепено от Германия, Италия, Испания, Австрия, България, Гърция, Португалия, Румъния и Словения. По-резервирани към идеята са Люксембург и Дания. Финансовите министри настояват международните интернет компании да плащат данъци във всички страни, в които се разпростира бизнесът им, а не само на местата, където са базирани филиалите им. Министрите поискаха да се проучат законовите възможности да се въведе \"изравнителен данък\" върху оборотите на компаниите, като наложеният им данък трябва да се равнява на корпоративния данък, който биха плащали в държавите в ЕС, в които действат. Дискусията се проведе на неформален съвет в Талин. Очаква се темата да бъде обсъдена и по време на редовен съвет през декември. За промяна на данъчните правила в ЕС трябва общо съгласие. Зам.-председателят на ЕК Валдис Домбровскис обеща Комисията да излезе с варианти за решение на казуса следващата пролет. ", "date": "2017.09.18", "title": "Горанов поиска ЕС да наложи данък на Гугъл и Фейсбук"}
{"url": "https://offnews.bg/obshtestvo/sastoianieto-na-onkobolnia-vazrasten-mazh-ot-elshitca-se-vloshava-664366.html", "text": "Състоянието на 64-годишния Стоян Рабаджийски от Елшица, Пазарджишко, който е болен от рак на белия дроб, се влошава. Възрастният мъж страда от няколко различни заболявани, сред които глаукома, съдово-мозъчно заболяване, проблеми със ставите и простатата, но през февруари му откриват и онкологичното заболяване. Резултатите от последните изследвания показват, че състоянието му продължава да се влошава - засегнати са лимфните възли и има разсейки.Мъжът получава малко над 200 лева инвалидна пенсия и има нужда от помощ, за да преживява.Стоян Рабаджийски живее сам, не се е женил. Живее бедно. За да се изкъпе, се налага да затопля вода на печка, защото няма бойлер.Работил е в продължение на 23 години в \"Панагюрски мини\" в село Елшица.Ако желаете да помогнете на Стоян, можете да се свържете с него на телефон 0884 670 713.Сметка:Стоян Пенков РабаджийскиПощенска банкаIBAN: BG74BPBI79304030143702BIC BPBIBGSF", "date": "2017.09.18", "title": "Състоянието на онкоболния възрастен мъж от Елшица се влошава"}
{"url": "https://offnews.bg/ikonomika/rosatom-registrira-novavind-upravliavashta-kompania-za-viatarni-tcen-665407.html", "text": "Руската корпорация „Росатом“ регистрира АО „НоваВинд“ като нова управляваща компания за реализиране на стратегията в направление „Ветроенергетика“ с уставен капитал от 1,101 млрд. рубли. За генерален директор на компанията бе назначен Александър Корчагин. АО „НоваВинд“ ще консолидира всички активи на „Росатом“ в областта на ветроенергетиката.АО „ВетроОГК“, която от 2016 г. реализира проекти за създаване на вятърни електроцентрали с обща мощност 970 МВт и пристъпва към най-мащабната в Русия програма за локализация на производството на вятърни турбини, ще влезе в състава на „НоваВинд“. АО „ОТЕК“ ще преотстъпи на „НоваВинд“ правата си по лицензионното споразумение с холандската компания Lagerwey. Впоследствие създадената управляваща компания ще стане акционер в съвместното предприятия с холандския партньор.", "date": "2017.09.18", "title": "Росатом регистрира НоваВинд - управляваща компания за вятърни централи"}
{"url": "https://offnews.bg/sviat/zemetresenie-sas-sila-5-7-po-rihter-raztarsi-bregovete-na-chili-665395.html", "text": "Земетресение с магнитуд 5,7 по скалата на Рихтер разтърси бреговете на Чили. Епицентърът на труса е бил на 218 км северозападно от столицата Сантяго.Земетресението е било на 10 км дълбочина, сочат данните на Европейския средиземноморски сеизмологичен център, цитиран от Нова телевизия.За момента няма данни за пострадали и разрушения. Няма информация и за възможно цунами. ", "date": "2017.09.18", "title": "Земетресение със сила 5,7 по Рихтер разтърси бреговете на Чили"}
{"url": "https://offnews.bg/futbol/bukmejkar-vkliuchi-martvetc-sred-kandidatite-za-trenior-665387.html", "text": "Букмейкър блесна със залог, че мъртвец може да замени Хари Реднап като мениджър на Бирмингам Сити. \"Пади Пауър\" предложи коефициент 66/1, че Уго Ехиогу ще заеме поста. Фенове веднага изригнаха, че букитата са болни мозъци.Както е известно, Ехиогу почина през април от сърдечен удар. Той го получи на тренировка с младежите на Тотнъм. На другия ден се спомина в болницата.Пади Пауър, откъдето оцениха на 2500/1 шансовете Ози Озбън за поеме тима от родния му град, се извиниха за гафа. Бившият защитник направи блестяща кариера, а през 2009 година се оттегли от игрището. Стана треньор, като от Тотнъм оценяваха високо качествата му. И му дадоха младежите.Букмейкърът се извини специално на семейството на покойника, подчертавайки, че е са искали да обидят никого. Заблеян служител просто е използвал шаблон от предишни залози.Реално предложението е присъствало 5 минутки онлайн преди да бъде свалено. И никой не е заложил на него, се казва още в изявление на компанията.", "date": "2017.09.18", "title": "Букмейкър включи мъртвец сред кандидатите за треньор"}
{"url": "https://offnews.bg/112/politcaj-razmaha-pistolet-sled-zabelezhka-za-izprevarvane-na-patia-vi-665406.html", "text": "Мъж размаха пистолет след забележка за изпреварване на пътя. Той се е представил за полицай.Инцидентът е станал в неделя следобед.Димитър Бояджиев разказа във Фейсбук, че автомобил е тръгнал да изпреварва отдясно колата зад него на магистрала \"Тракия\", в района на Ихтиман.Мъжът помислил, че шофьорът ще отмине, но след като се изравнил с него, започнал да навлиза нарочно в лявата лента и да го изтласква до мантинелата, като след това продължил да изпреварва и притиска и колите отпред. Бояджиев снимал номера на колата и как изпреварва в аварийната лента. Колоната от автомобили спира на светофара на \"Цариградско шосе\" и Горубляне и Бояджиев и друг водач решили да попитат шофьора защо застрашава другите участници в движението. В отговор мъжът извадил пистолет и слязъл от автомобила. Той обявил, че е полицай и че ги е засичал, защото не са му направили път. По случая е подаден сигнал в полицията. От МВР потвърждават за подадения сигнал и уточниха, че е започнала проверка.По информация на БНТ мъжът е военен полицай към Министерството на отбраната. По случая е започнало и вътрешно разследване от служба \"Военна полиция\". ", "date": "2017.09.18", "title": "Полицай размаха пистолет след забележка за изпреварване на пътя (видео)"}
{"url": "https://offnews.bg/futbol/levski-nezakonno-na-gerena-darzhavata-shte-plashta-danatcite-na-stadi-665405.html", "text": "Футболният Левски ползва неправомерно базата на стадион \"Георги Аспарухов\". \"Сините\" нямат договор и не плащат наем. Това обявиха пред колегата от bTV Димитър Тасев от областната управа на София, в чиито активи е съоръжението. Държавата пък всяка година плаща около 80 000 лв. за данъците на комплекса.Стадион \"Георги Аспарухов\" е построен през 1963 г. и винаги се е използвал от Левски, но клубът никога не му е бил собственик. През 1997 г. притежателят на комплекса – областната управа издава на \"Левски\" акт за безвъзмездно ползване.Според настоящия областен управител на София - Николай Пехливанов, решението няма правна стойност: \"Законово то не е обосновано, но фактически съществува и това е базата, на която се стъпва.\"Миналата година собственикът на стадион \"Българска Армия\" - спортното министерство, прекрати договора за концесия с впоследствие фалиралия ПФК ЦСКА АД, заради неплатени данъци. За сравнение - имотните разходи на \"Георги Аспарухов\" се поемат от държавата. \"Държавата плаща, собственикът плаща такса смет. Собственикът на актива.Пехливанов потвърди, че държавата плаща таксите на частното дружество и се съгласи, че това е нелогично: \"Въпросът е доста стар, постоянно е подмятан от институция на институция, но реално сега законово е много трудно да се проведе процедура.\"Годишните данъци на комплекс \"Георги Аспарухов\" – стадионът и залите са 80 524 лева и винаги са се плащали от държавата. Областната управа ще изчака новия закон за спорта, за да проведе търг за наемане на съоръженията.\"Ако това не се случи ще предприема действия за дългосрочно отдаване под наем на тези съоръжения. Това означава договор за наем, концесия.\", каза областния управител Николай Пехливанов пред bTV.", "date": "2017.09.18", "title": "Левски незаконно на Герена, държавата щe плаща данъците на стадиона"}
{"url": "https://offnews.bg/bojni/izhvarliha-zhenata-sadia-sasipala-boia-za-svetovnata-titla-665381.html", "text": "Комисия в Невада отстрани от важни боксови мачове съдия Аделаид Бърд. Дамата се прочу, след като даде победа за \"Канело\" Алварес срещу Генадий Головкин в битката за световните титли в средната категория.Двамата се биха в Лас Вегас през уикенда, като направиха изключително зрелище в 12 рунда. Жената обаче се прочу с резултат 118:110 за мексиканеца. При условие, че Головкин беше видимо по-добър и нанесе повече удари.Единият съдия даде 115:113 за казахстанеца, а другия равенство 114:114. В крайна сметка решението на Бърд докара равенство в резултата. Поне Головкин запази титлите си.Мнозина спецове директно видяха не некадърност, а корупция в решението  на жената. Защото и сляп не би дал подобен резултат.\"Просто се нуждае от почивка. Даваме й малко време. Всеки е имал лоша нощ в своята работа\", сподели говорител на комисията в Невада, която наказа Бърд. Самата съдийка се разплака, научавайки решението.", "date": "2017.09.18", "title": "Изхвърлиха жената съдия, съсипала боя за световната титла"}
{"url": "https://offnews.bg/sviat/silna-buria-otne-zhivota-na-8-dushi-v-rumania-665408.html", "text": "Силна буря взе 8 жертви и рани десетки. Пострадали са близо 140 души, 67 души са приети в болница. Бурята се разрази в западната част на страната. Повечето загинали са били в района на град Тимишоара. Скоростта на вятъра е била над 90 км/ч, като на места е достигнала 108 км/ч. Хиляди домакинства са без ток. Румънското правителство активира кризисен щаб след бедствието. Предвидено е да се въведе и нова система за предупреждение за опасност. Бурята дойде след дни с много високи температури в страната. Поройни дъждове и силен вятър имаше също в Сърбия, Хърватия и Босна и Херцеговина. На места дъждовете предизвикаха наводнения. ", "date": "2017.09.18", "title": "Силна буря отне живота на 8 души в Румъния"}
{"url": "https://offnews.bg/sviat/falshivi-bombeni-zaplahi-zaliaha-tciala-moskva-665371.html", "text": "Съобщения за заложени бомби в няколко търговски центъра в Москва бяха подадени вчера.Всички сигнали се оказаха фалшиви, предаде ТАСС, цитирана от БТА, като се позова на представител на правоохранителните органи.Лъжливи съобщения за бомби постъпили за общо 11 търговски центъра в Москва. Евакуирани са били около 8000 души.По-рано този месец в цяла Русия бяха подадени огромен брой фалшиви сигнали за бомби, които наложиха евакуацията на 50 000 души. Тогава Кремъл отказа да коментира вълната от заплахи. Говорителят на президента Владимир Путин Дмитрий Песков каза, че този въпрос е от компетенциите на специалните служби, които също засега не са излезли с реакция.Представител на компанията \"Ростелеком\" изрази предположение, че обажданията може и да се правят с помощта на компютърни вируси, вероятно задействани извън пределите на Русия.", "date": "2017.09.18", "title": "Фалшиви бомбени заплахи заляха цяла Москва"}
{"url": "https://offnews.bg/izvan-terena/ronaldo-kato-tcska-1948-zalozhi-na-kamuflazha-v-novata-kolektcia-665390.html", "text": "Кристиано Роналдо показа новата си колекция боксерки. Звездата на Реал Мадрид има собствена модна линия, наречена CR7.Новата колекция пък се казва FW17. Кристиано разкри, че преобладава камуфлажната тема. Той страшно харесал армейските мотиви в долните гащи.И заяви: \"Камуфлажните модели са ми любими. Те вдъхновиха цялата колекция\", допълни голмайсторът.Естествено, португалецът лично представи новата колекция на боксерките си. И не пропусна да покаже чудовищните си мускули за радост на девойки и гейове.Кристиано има модна марка от далечната вече 2006 година. Тогава той още беше звезда в Манчестър Юнайтед и подобно на Бекъм наводни магазините на Острова със свои боксерки.Припомняме, че камуфлажната тема беше избрана и от нашия ЦСКА 1948 за резервния екип. Така \"червените\" искаха да подчертаят връзката си с армията и гордостта с прозвището \"авиатори\", което беше измислено от техни врагове.", "date": "2017.09.18", "title": "Роналдо като ЦСКА 1948, заложи на камуфлажа в новата колекция"}
{"url": "https://offnews.bg/kultura/ian-pejs-ot-deep-purple-s-kontcert-v-iambol-na-28-oktomvri-665397.html", "text": "„Здравейте! Аз съм Иън Пейс от Deep Purple. Ще бъда в Ямбол на 28 октомври в зала „Диана“ и ще свиря с групата Sainted Sinners. Ще бъде велика вечер, посветена на музиката, и вие трябва да сте там!“.Това казва във видео обръщение към феновете си барабанистът месец преди концерта си в Ямбол. Събитието в Ямбол бе отбелязано и в официалната Фейсбук страница на вокалиста на групата Иън Гилън, който писа, че „… другият Иън ще има концерт в Ямбол, България“.Концертът на Пейс в Ямбол е специален жест към българските фенове и представя в концентриран вид най-великите парчета на легендата Deep Purple. На българска сцена ще прозвучат \"Highway star\", Child in time\", \"Stormbringer\", \"Burn\", \"Mistreated\" и още много.Организаторите пуснаха в продажба ограничено количество вип билети за събитието. Специално за българските си фенове барабанистът предоставя оригинални палки за барабан, картички с автограф, както и възможност за лична среща с него по време на репетицията и зад сцената преди концерта.Заявки и запитвания могат да се направят на електронната поща на организаторите: starenterprise@abv.bg.", "date": "2017.09.18", "title": "Иън Пейс от Deep Purple с концерт в Ямбол на 28 октомври"}
{"url": "https://offnews.bg/obshtestvo/s-falshivo-saobshtenie-obiaviha-izbran-izpalnitel-za-tol-sistemata-665398.html", "text": "С фалшиво съобщение до медиите обявиха избран изпълнител на обществената поръчка за изграждане на тол системата.Малко по-късно от Агенция \"Пътна инфраструктура\" опровергаха информацията и посочиха, че процедурата продължава да тече. Фалшивото съобщение обяви, че избраният изпълнител е \"КАПШ ТРАФИК СОЛЮШЪНС\". Консорциумът действително е един от участниците в обществената поръчка.Информацията беше разпространена от името на АПИ. Към нея е прикачен и документ за избора на изпълнителя с фалшив подпис и печат. \"Утре председателят на УС на АПИ инж. Дончо Атанасов ще сезира ДАНС и останалите компетентни институции за разпространените фалшиви документи от негово име\", обявиха от АПИ.", "date": "2017.09.18", "title": "С фалшиво съобщение обявиха избран изпълнител за тол системата"}
{"url": "https://offnews.bg/futbol/as-na-real-se-zabarka-v-rasistki-skandal-665373.html", "text": "В голям скандал се забърка защитникът на европейския клубен шампион Реал Мадрид Даниел Карвахал.Испанският национал е обвинен в проява на расизъм по време на изненадващото равенство на \"белите\" 1:1 срещу Леванте в мач от 3-ия кръг на Примера дивисион, пише каталунското издание Mundo Deportivo.В 66-ата минута на сблъсъка на \"Сантяго Бернабеу\" крайният бранител влезе грубо в краката на Джеферсън Лерма, след което нарекъл колумбиеца \"маймуна\". Главният съдия Алехсандро Хосе Ернандес Ернандес веднага показа жълт картон на Карвахал, но не заради словесната атака, а заади нарушението.От федерацията обаче започват свое разследване и не е изключено бранителят да отнесе тежка санкция. Това ще е втори удар за Реал от началото на сезона, след като мегазвездата Кристиано Роналдо беше дисквалифициран за пет мача за бутане на съдията по време на победата с 3:1 над Барселона на \"Камп Ноу\".Санкцията на четирикратният носител на Златната топка изтече и той ще е на разположение на Зинедин Зидан за домакинството на Бетис в сряда.", "date": "2017.09.18", "title": "Ас на Реал се забърка в расистки скандал"}
{"url": "https://offnews.bg/zvezdi/rumanetca-se-ozheni-na-morskia-briag-vav-varna-665394.html", "text": "Румънеца от известното рап дуо \"Румънеца и Енчев\" се ожени на морския бряг - на най-известния плаж във Варна \"Рапонги\".Адриан Рачев, както се казва Румънеца, каза \"да\" на приятелката си Божидара, която е треньор по художествена гимнастика. Сватбата е била в типично плажен стил - боси крака в пясъка, палми и лятно парти.По време на купона Румънеца и Енчев са изпели част от хитовете си, а заедно с тях е излязла и певицата, която често записва с дуото - Мариета. Брачните халки на церемонията пък е донесло кучето на влюбените, дотичало до тях със закачени пръстени на врата. Сред множеството гости на сватбата е бил и бившият кмет на Каварна Цонко Цонев.", "date": "2017.09.18", "title": "Румънеца се ожени на морския бряг във Варна"}
{"url": "https://offnews.bg/medii/programa-horizont-s-nov-direktor-665366.html", "text": "От днес програма „Хоризонт\" на Българското национално радио (БНР) има нов директор – Ивайло Савов.Той бе представен пред екипа на медията от генералния директор Александър Велев.Досегашният шеф на програмата се оттегле поради лични здравословни причини, съобщава в. .Савов има над 30-годишен опит в електронните медии. Журналистическата си кариера започва като новинар, репортер и водещ на младежки предавания в Радио Шумен, кореспондент на БНР и дългогодишен директор на регионалната радиостанция.В последните 5 години е член на Комисията за защита от дискриминация. Той е преподавател по радиокомуникации, радиосистеми и радиопрограмиране в Шуменския университет „Еп. Константин Преславски\". Един от създателите на специалността журналистика в учебното заведение.За своя обществена мисия е приел реставрацията и консервацията на църковни и възрожденски паметници на културата и подпомагане на младежкото изкуство, за което работи чрез създаденото от него сдружение „Българска икона\".", "date": "2017.09.18", "title": "Програма 'Хоризонт' с нов директор"}
{"url": "https://offnews.bg/izvan-terena/ruuni-dve-godini-bez-knizhka-shte-raboti-100-chasa-za-obshtestvoto-665378.html", "text": "Пиянската изцепка на Уейн Рууни на 1 септември доведе до бърза присъда. Днес звездата на Евертън беше лишен за 2 години от шофьорска книжка. Освен това ще работи 100 часа в полза на обществото.Рууни беше заловен да кара с три пъти го-голямо количество алкохол от позволеното. Той возеше в своята кола секретарката Лаура, с която имаха страстна вечер в пъб близо до Манчестър. По това време жена му Колийн беше с децата на почивка в Майорка.Нападателят се оправда, че като кавалер карал симпатичната си спътница до нейния Фолксваген \"Бръмбар\". Макар че кой ли му вярва.Уейн влезе в съда, като за разлика от съпругата си все още носеше брачната халка. Той се призна за виновен. И изрази съжаление.Съдия Джон Темпъл обаче отхвърли искането на адвокатите за глоба вместо 100 часа труд без пари в следващата година. Магистратът се мотивира, че парите няма да бъдат усетени от футболната звезда.Отделно Евертън глоби Рууни за изцепката с две седмични заплати. Предполага се, че това прави около 300 000 паунда.Най-големият проблем обаче идва от Колийн,  която се изнесе от семейното имение и хвърли пръстена. Нещата могат да отидат на развод, а там Рууни губи половината от богатството си.Освен да му прости за пореден път, тъй като Лаура поне е на апетитна възраст.  Преди това Уейн беше хванат с проститутка, която може да му бъде баба.", "date": "2017.09.18", "title": "Рууни две години без книжка, ще работи 100 часа за обществото"}
{"url": "https://offnews.bg/kultura/rodzhar-uotars-idva-za-kontcert-u-nas-prez-2018-g-665393.html", "text": "4 години след като напълни Националния стадион \"Васил Левски\" с шоуто си \"Тhe Wall\", Роджър Уотърс ще се завърне в България за концерт през 2018 г.Концертът му в България ще е част от европейското му турне \"Us+Them\", става ясно от официалния сайт на звездата, цитиран от \"Werock\".През юни и юли Уотърс ще посети Германия и Австрия, а страните, включени в турнето, са общо 23. Този юни музикантът издаде първия си албум от 25 г. насам, а по време на турнето ще представи и класики на Pink Floyd като \"Тhe Wal\", \"Аnimals\", \"Тhe dark side of the Moon\" и много други. ", "date": "2017.09.18", "title": "Роджър Уотърс идва за концерт у нас през 2018 г."}
{"url": "https://offnews.bg/nashite-avtori/iz-delnitcite-na-edin-lud-11-15-septemvri-665374.html", "text": "Понеделник, 11 септември2030 г. Премиерът Борисов за подготовката ни за второто председателство, мероприятията по което отново ще се провеждат в НДК: „Ако 20-30 г. преди това бяха по една плочка сменяли, въобще нямаше да се ремонтира.“Е, може да не е до 2030 г., но едно е сигурно – докато е на власт, все предишните ще са виновни. И хич не му минава през тиквата, пардон, че той от 9 години е на власт, което означава, че винаги трябва да се подели поне на 55:45. А догодина вече ще е фифти-фифти.Понякога си ставам досаден на себе си с тоя Борисов. Сигурно и на вас, но вас засега не ви питам. Но откакто сме се родил (чрез деление), откакто сме почнал да пишем „Из делниците…“, винаги сме се занимавал с властта – Готски, триадата, Борисов, Орешарски, пак Борисов… Недостойно е да се вади нож на умряло куче. Освен ако кучето не се прави на умряла лисица, както често правят червените. Но как да се заяждаш сега с Радан, Лукарски, Кунева? Виновен ли сме, че Борисов се задържа на власт толкова дълго? Категорично не. Ако зависеше от нас, тоя щеше да е в з… Виновните са сред вас. И не, че ви заплашвам, но съм длъжен да предупредя, докато го държите на власт, ние ще го държим на мушката.Но побързайте да предприемете нещо. Да не стане като във „Фактурата“ на Юнас Карлсон? Един ден да ви пристигне една фактура, за едни големи пари, които трябва да платите, защото сте живели по времето на Бойко! Тя все едно ще дойде, но поне да е в поносима. Щото на героя на Карлсон му поискаха 5 700 000 шведски крони, което при днешния курс от пет за лев прави точно 1 168 500. Малко ще се озорите. Но пък, както са рекли античните гърци, акълът е най-скъпата стока.Като казах антични… „Сега“ завършва прелета над печата със следната мисъл: „Както гласи античният виц - всичко си има край, само суджукът е с два края.“Какъв античен виц, какви пет лева, бе, алоу?! Това са думи на месаря Оскар Кюлц (Татко Кюлц) от „Изчезналата миниатюра“ на Ерих Кестнер: „Било каквото било. Всичко си има край, само суджукът има два края!“Колеги, не, че ставам дребнав, но утре милионите ви читатели ще почнат да разправят антични вицове. Трябва да имате отговорност към поколенията. Така, де, не сме македонци!Лилето Павлова вика, че един от основните приоритети на председателството ни щяла да бъде евроинтеграцията на Западните Балкани. „Не трябва, вика Лилето, да им даваме фалшиви очаквания за бързо членство, а реалистичен план за приобщаване.“ Демек, споко бе, все некога ще ви приемем…Лилето съобщи и нещо успокоително. Съставен е консултативен борд към председателството, в който влизат царя, Плевнелиев, един друг и още двама. Царят ще вика „Да гледаме позитивно!“, Плевнелиев ще се усмихва като дете идиотче… Те хората не очакват Бог знае какво от нас.„Жесток гей скандал разтърси европейския футбол, пише OFFNews. Бившият ас на Барселона Джонатан дос Сантос и приятелката му Марта Кариедо разтурили годежа. Красавицата обяснила, че причината е в това, че Джонатан имал интимна връзка с колегите си Тиаго Алкантара (Байерн) и Матео Мусакио (Милан).Дали е вярно? Дали има гейове във футбола? А има ли пари във футбола? Е как тогава да няма гейове?И не са един и двама, ама се прикриват. Според нас и Меси е под съмнение. Да ме прощават пианистите, но кой футболист свири на пиано? Изхоменият футболист! Това е истината! Оня ден Лео пусна в профилите си видео, на което изпълнява композицията на Хендел. Нема тая-оная, направо Хендел! В подобна ситуация един български футболист от ФК „Бистрица“ изсвири нещо по-леко – мотив от \"Леката кавалерия\" на Фон Супе. Беше преди години, но съм го запомнил, защото тогава всички го наричаха „пожарникар“. Обаче в залата имаше пожарогасител и пиано. И нашият посегна първо към пианото…Според мен публиката е виновна. Щото и мъж-фундаменталист да си, ако години наред ти викат: „Педераст! Педераст!“, накрая ще се усъмниш. Убеден сме, че от снощи и съдията Апостолов, син на Поли от Симитли, който свири мача на ЦСКА и Черно море Варна, е леко поколебан в сексуалността си. А веднъж усъмниш ли се… Думите имат огромна сила. И затова трябва да се внимава, когато се вменява на някой длъжност. Длъжността задължава, нема какво да се убеждаваме. Може би единствено премиера трябва да убедим, но не мога да измисля как. При него явно само с думи не става. Понеже споменахме Поли. Екологът Петко Ковачев се похвали във Фейсбук, че получил покана от Поли да му гостува в Симитли. Обещал му да го почерпи с краставици от личната си оранжерия. Обаче Петко е леко притеснен и не смее да отиде сам, та търси някой да го придружи.Петко, не отивай! Поли има съмнителна слава! Помисли какво означава да те черпи краставици! Това е метафора. Ако Поли имаше почтени намерения, щеше да те черпи ракия.Из ъндърграунда се разказва една история, на която ние никога няма да повярваме. През смутните времена, когато СИК и ВИС поставяха основите на застраховането, един дребен бандит си позволил да открадне кола, застрахована в СИК. За такова престъпление извратените мутри наказвали, като посягали на мъжката му чест. Опраскали го, с една дума. И се знае кой е бил „екзекуторът“. Те тогава откъде да знаят кой ще стане премиер, кой кмет… Та оттам е тръгнала онази приказка, дето един пиян бизнесмен я каза на един събор. Но пак казвам, ние никак не вярваме това.", "date": "2017.09.18", "title": "Из делниците на един луд (11-15 септември)"}
{"url": "https://offnews.bg/zvezdi/lejdi-gaga-otlozhi-evropejskoto-si-turne-za-2018-ta-665376.html", "text": "Лейди Гага временно отмени европейското си турне. Причината за това са непрестанни болки, породени от болестта фибромиалгия, от която страда певицата, пише в профила на Гага в Twitter.Турнето трябваше да започне на 21 септември в Барселона и на приключи на 28 октомври в Кьолн, но засега е изместено в началото на 2018-а година.„Лейди Гага страда от непрестанни болки и се налага да бъде под лекарско наблюдение за известно време. Певицата е съкрушена поради факта, че няма да може да пее пред феновете си в Европа“, съобщава екипът на звездата.Фибромиалгията е състояние, причиняващо постоянни болки в мускулите, умора и проблеми със съня и паметта.", "date": "2017.09.18", "title": "Лейди Гага отложи европейското си турне за 2018-та"}
{"url": "https://offnews.bg/sviat/gorbachov-putin-ima-poveche-pliusove-otkolkoto-minusi-665372.html", "text": "Михаил Горбачов вижда в Путин повече плюсове, отколкото минуси. Това стана ясно от думите му пред журналисти при представянето на новата си книга \"Оставам оптимист\". Да разказа за перестройката беше важно за мен, защото повечето млади хора нямат понятие за това време. Иска ми се да разберат откъде е дошъл Горбачов, да не мислят, че се е появил като дявола от табакерата, посочи Горбачов, цитиран от gazeta.ru. Президентът на СССР заобикаля въпросите за Владимир Путин. В книгата си той пише за настоящия президент: \"Той се прояви като силен човек\", а пред журналистите казва само, че вижда в Путин повече плюсове, отколкото минуси. Двамата имат сложни отношения, но се отнасят с уважение един към друг. Двамата се отнасят добре към Юрий Андропов - \"началник\" на Путин в КГБ и политически ментор на Горбачов, отбелязва gazeta.ru.Горбачов неколкократно подкрепи Путин за негови решения от външната политика, в това число за анексирането на Крим. Това трябва да се приветства, а не да води след себе си санкции, пише той в книгата си. Горбачов проследява и разочарованието от много стъпки на САЩ в международната политика, което според него се дължи на липсата на прозрачност от страна на определени кръгове в страната. Той разказва за посещение в САЩ преди избора на Барак Обама за президент. По време на лекция го попитали какъв съвет може да даде на американците, на което той отговорил: \"Направете си перестройка\".Горбачов съветва съвременните политици да се доверяват повече на народа си: \"Не се страхувайте от народа. Той е по-умен и по-добър, отколкото си мислите\". \"Никога няма да се съглася, че на Русия е чужда свободата, че тя не е нужна на народа. Свободни хора в нашата страна има повече от когато и да било... Тези хора не трябва да се отблъскват, не трябва да се гледа на тях като на врагове\", пише той в книгата си. ", "date": "2017.09.18", "title": "Горбачов: Путин има повече плюсове, отколкото минуси"}
{"url": "https://offnews.bg/112/darveta-goriaha-v-borisovata-gradina-samniavat-se-v-umishlen-palezh-665375.html", "text": "Дървета горяха в Борисовата градина в неделя, когато отбелязахме Деня на София. Пожарът е станал между кв. \"Изток\" и алея \"Яворов\", малко преди 16 часа, съобщи Фейсбук групата \"Да спасим Борисовата градина\". Потребители пуснаха и видео от мястото на пожара. Те посочиха, че е имало знаци за умишлен палеж. На мястото са пристигнали пожарникари, които са успели бързо да се справят с огъня. \"В деня на София някой се опита да запали Борисовата градина! Тренирах и случайно минах оттам, личи как умишлено са палени дърветата. Пожарникарите дойдоха, но следващият път може и да не успеят\", написа Николай Бучков, което е споделил и видеото от пожара. Членове на групата са подали сигнал в полицията. Видео от пожара можете да видите на страницата на . ", "date": "2017.09.18", "title": "Дървета горяха в Борисовата градина, съмняват се в умишлен палеж"}
{"url": "https://offnews.bg/izvan-terena/sirakov-s-iliana-se-sdobriavame-v-legloto-665383.html", "text": "Наско Сираков повдигна чаршафите на семейното ложе. Той разкри как със съпругата му Илиана Раева се сдобряват, след като са се скарали.\"Как се запазва брак? С любов, с послъгване тук-там, с отношение. Илиана е великолепен човек. Каквото и да кажа за нея, ще е малко. Всяка сутрин ѝ казвам, че я обичам. Иначе не може да ми започне денят по друг начин, забранено е\", довери Наско пред bTV.\"Няма нещо, за което да не сме се карали с нея. Примерно, защо като съм слязъл от колата, съм вървял един метър пред нея, а не съм я чакал. И ставахме на кълбо, кълбо от нерви. Как се сдобряваме? В леглото, как! Там най-лесно се сдобряват хората. Всичко приключва бързо\", продължи бронзовият медалист от САЩ'94.\"Най-големият скандал от ревност? Рязала ми е дрехите на ивици, правила ги е като на идиански вожд. Изхвърляла ми е всички парфюми от 17-ия етаж, часовници\", сподели още голмайстор на Левски да всички времена.На въпрос колко пари има в момента в джоба, той показа нагледно: \"Ето, имам 2250 лева. Реално това са ми парите до края на месеца\".", "date": "2017.09.18", "title": "Сираков: С Илиана се сдобряваме в леглото"}
{"url": "https://offnews.bg/obshtestvo/obiava-matematicheska-paralelka-s-klasen-rakodovitel-si-tarsi-uchilis-665369.html", "text": "Училище for Dummies: Математическа паралелка с класен ръководител си търси училище - тази странна на пръв поглед обява от , събрала е хиляди споделяния и харесвания, а причината за това навярно е положителният ѝ край. Историята разказва майка на шестокласник, която иска единствено по-добро образование за сина.Историята на Марина Вълевска започва на 15-ти септември 2016-та година. Синът ѝ е приет в математическата паралелка на 5-ти клас в 125-то училище в столицата, а там децата и родителите се запознали с \"НЕЯ\" - госпожа Правда Найденова.\"Не знам защо, когато за първи път прочетох името й, си я представих като 50-годишна, сериозна жена, с къса черна коса. Някак си името Правда допринесе. Оказа се, че това е 30-годишна, амбициозна, добра, мила, справедлива, умна, знаеща жена с дълга руса коса.\"Марина Вълевска е впечатлена от начина на работа на г-жа Найденова: прави за учениците групи във Фейсбук и Вайбър, винаги е на разположение. \"Тя стриктно следеше оценките на децата по другите предмети. Поставяше им срокове, за да се подготвят по история например, за да оправят четворката от последното изпитване. Говореше с другите учители за проблемите на децата. Общуваше активно с тях по всякакви въпроси.\"Всичко било чудесно до самия край на учебната година - тогава родителите и децата разбрали, че Правда Найденова е на срочен договор, който няма да бъде подновен.\"Ситуацията беше „жените плачат, пищят децата“. Оказа се, че не само аз съм силно впечатлена от Правда Найденова и нейната работа през учебната година. Последваха дълги нощи в обсъждане на ситуацията с другите родители, притеснения и стратегии.\"Родителите организирали среща с ръководството на училището, на което обаче единствено разбрали със сигурност, че Найденова няма как да преподава повече там, тъй като се търси учител по математика и информатика, а нейната длъжност е само по математика.Вълевска продължава разказа си: \"Веднъж се пошегувах, че ще напиша обява, която да гласи „Математическа паралелка с класен ръководител си търси училище“. Посмяхме се малко… После си дадохме сметка, че децата се сработиха много добре помежду си и с госпожа Найденова. Май това не беше толкова лоша идея…\"И така тази налудничава идея започва плахо да става реалност. Родителите пробвали едно училище, но първият опит се оказал неуспешен.Втори дубъл на смелата инициатива се развива в 128 СУ \"Алберт Айнщайн\". Родителите запознали директора г-н Плачков със ситуацията.Цял клас родители и деца отишли при него с молба за помощ и той се притекъл с думите: „Аз трябва да съм луд да не я приема… Следват я не един и двама родителя... Ама вие сте двайсет! Значи има защо!“Една година след началото на историята 17 деца от 27 се преместили в новото училище, за да бъдат със своята любима г-жа Правда Найденова.\"Исках да разкажа! Защото да преместиш почти цял клас, да му намериш училище със смел директор, да му осигуриш математически профил, този клас да си запази класния ръководител… Направо си е постижение и трябва да се знае! Защото е възможно и защото е необходимо, когато системата те предаде и разочарова.Много неща не разказах… Например как децата ходеха из училището (125-то) и скандираха \"Искаме ПРАВДА\"... Или как днес се прегръщахме и целувахме с родителите, госпожата и децата, защото така ни идва отвътре след всичко преживяно... Или как към класа се присъединиха още 3 деца от 125-то училище, които не са били в математическа паралелка... И едно дете от 128-мо училище с желание и интерес към математиката.. Беше едно дъъъълго училищно лято…\", завършва разказа си Марина Вълевска.", "date": "2017.09.18", "title": "Обява: Математическа паралелка с класен ръкодовител си търси училище"}
{"url": "https://offnews.bg/obshtestvo/shesta-detska-gradina-v-plovdiv-zaraboti-po-metoda-montesori-665380.html", "text": "Шеста детска градина в Пловдив заработи по методиката на Мария Монтесори. След първоначално одобрените пет детски заведения, от 15 септември и Детска градина \"Марица\" внедри в две групи специфичното оборудване на обучителната програма. В града вече над 500 деца в общинските детски градини се подготвят за живота по системата Монтесори, съобщи БТА.По тази система децата играейки работят, работейки те придобиват знания и умения. Самата среда, чрез триизмерни материали подтиква детето да развива важни знания и умения. В Монтесори педагогиката учителите са само в помощ на децата и пряк наблюдател на придобиване на знания и умения.\"Пловдив е новатор и единствената община в страната, която въвежда Монтесори педагогиката в общинските детски градини\", каза кметът Иван Тотев при представянето на новата система в ДГ \"Марица\". Увеличават се родителите, които търсят специално групите с Монтесори, увеличават се и колективите, които искат да внедрят новата система на обучение в детски градини, поясни кметът. Детските учители преминават през специален курс на обучение, а около година е необходимо за подготвяне на една градина за въвеждане на тази система.Има изключителни резултати, промяната е видима между Монтесори и конвенционална група, каза ресорният зам.-кмет Стефан Стоянов. По думите му предстои задълбочено проучване за обявяване на резултатите на края на първата година. Между 10-11 000 лева инвестира община Пловдив при въвеждането на новата система в една група в детските градини каза Стоянов, като поясни, че само толкова струва специфичното оборудване. Община Пловдив плаща и обучението на педагозите. По думите на Стоянов общата инвестиция не надхвърля 100 000 лева на година.Напълно възможно в края на следващата година две или три градини в Пловдив, от тези шест работещи по системата Монтесори да бъдат с изцяло обучен персонал и да подготвят децата от първа до четвърта група по тази система.", "date": "2017.09.18", "title": "Шеста детска градина в Пловдив заработи по метода Монтесори"}
{"url": "https://offnews.bg/sviat/skopie-shte-demontira-butafornite-pametnitci-665345.html", "text": "Македонското министерство на културата официално ще обяви спиране на проекта \"Скопие 2014\", който бе започнат при управлението на предишния премиер Никола Груевски, съобщи БГНЕС.Този проект стартира през 2009 година и напълно промени центъра на Скопие.Малкият площад в столицата бе осеян с паметници на герои от античността. През 2011 година там бе поставен огромният паметник на античния пълководец Александър Македонски. Скулптурата е висока 13 метра, а самият постамент 10 метра и струваше над 10 млн. евро.Около него има още десетки други паметници - като се започне от бащата на Александър и се мине през Майка Тереза, цар Самуил, Гоце Делчев, партизански герои и се стигне до плувци и кораби в река Вардар.Над реката бяха построени и няколко нови моста, където също има десетки паметници. Проектът предвижда и поставяне на огромно \"Панорамно колело\" за над 15 млн. евро. Всички фасади в центъра бяха променени в барок. Правителствената сграда също бе променена в барок.Според различни изчисления \"Скопие 2014\" струва най-малко 700-800 млн. евро на македонския данъкоплатец.Македонското министерство на културата смята да реши проблема на няколко етапа и разглежда различни сценарии. Първо ще се започне с най-спорните паметници и тези, които са в етап на строителство.Той подчерта, че веднага трябва \"да извършим дезинтоксикация на македонския дух от тази псевдоидеология на този проект, който превръща страната ни в заложник на зла клетва от опасен магьосник\".", "date": "2017.09.18", "title": "Скопие ще демонтира бутафорните паметници"}
{"url": "https://offnews.bg/sviat/ispania-konfiskuva-1-3-mln-listovki-za-nezavisima-katalunia-665364.html", "text": "Испанските власти продължават с усилията да спрат референдума за независимост на Каталуния, конфискувайки пропагандни материали, а главният прокурор не изключи възможността политическият лидер на региона да бъде арестуван, предаде Ройтерс, цитирана от БТА.Правителството на североизточната испанска област възнамерява да проведе на 1 октомври референдум, на който гласоподавателите ще се произнесат дали подкрепят отделянето от Испания. Правителството в Мадрид обаче счита вота за незаконен.При акция в склад в района на Барселона вчера полицията е конфискувала около 1,3 милиона листовки и други предизборни материали, издадени от каталунските власти. Това е най-голямата от поредица подобни акции, посочи министерството на вътрешните работи в изявление. По-рано испанската прокуратура, която нареди на полицията да разследва всеки опит за подпомагане организирането на референдума, заяви, че чиновници, участващи в каквато и да било подготовка за него, може да бъдат обвинени в гражданско неподчинение и в злоупотреба със служебно положение и държавни средства.Въпреки това над 700 каталунски кметове се събраха в събота в Барселона, за да потвърдят подкрепата си за вота.Запитан дали, ако подготовката продължи, е възможно регионалният премиер Карлес Пучдемон да бъде арестуван, главният прокурор на Испания Хосе Мануел Маса заяви, че \"може да го обмислим, тъй като първостепенната цел е да спрем референдума\".\"Не бих изключил напълно възможността да се иска присъда затвор и това може да се случи при определени условия\", каза Маса.Поддръжници на каталунската независимост заявиха, че планират да раздават листовки в подкрепа на референдума в Барселона вчера вечерта.Макар че според социологически проучвания по-малко от половината от 5,5-те милиона избиратели в Каталуния подкрепят независимостта, повечето жители на богатата испанска автономна област искат да имат възможността да гласуват по въпроса.", "date": "2017.09.18", "title": "Испания конфискува 1,3 млн. листовки за независима Каталуния"}
{"url": "https://offnews.bg/obshtestvo/otkradnaha-tetradkite-i-uchebnitcite-na-detcata-ot-doma-na-otetc-ivan-665377.html", "text": "Учебниците и тетрадките за децата от дома на отец Иван са били откраднати и сега учениците имат нужда от нови пособия.Пред Нова телевизия отец Иван сподели, че децата от дома са били готови за учебната година, но от склада в Якимово били откраднати тетрадките и учебниците. Той призова и за помощ за дрехи, тъй като и те са оскъдни в приюта му.Отецът разчита основно на дарители, за да може да изпрати на училище всички деца, които е взел под крилото си.Общо в Якимово и Нови хан има 70 деца - ученици. На тях им трябват предимно тетрадки и помагала, посочи отец Иван. Той каза, че имат да плащат ток и вода. Децата имат нужда и от обувки и якета, посочи той.", "date": "2017.09.18", "title": "Откраднаха тетрадките и учебниците на децата от дома на отец Иван"}
{"url": "https://offnews.bg/112/zadarzhaha-bashta-zariazal-deteto-si-samo-v-parka-665352.html", "text": "27-годишен мъж е задържан в полицията в Кърджали, след като оставил без надзор и грижи 6-годишното си дете.Около 18.00 часа в петък мъжът завел 6-годишния си син в парк „Простор“ на разходка и си тръгнал, съобщиха от пресцентъра на Областната дирекция на МВР-Кърджали. След подаден сигнал в полицията момчето е прибрано и ще бъде настанено в Център от семеен тип.Криминална полиция продължава работата по случая.", "date": "2017.09.18", "title": "Задържаха баща, зарязал детето си само в парка"}
{"url": "https://offnews.bg/knigi/zabravenata-kniga-na-radichkov-sharena-cherga-izliza-v-novo-izdanie-665350.html", "text": "За първи път от повече от 20 години насам българският читател ще може да се срещне с добре забравената първа детска книга на българския писател Йордан Радичков „Шарена черга“. Всички деца ще могат да се запознаят с историите, вдъхновени от детството на писателя на 30 септември от 12:30 часа до 14:00 часа в Детско-юношеския отдел на Столична библиотека на пл. „Славейков“ в София.По време на представянето на „Шарена черга“ родители и деца ще могат да видят и изложбата с илюстрациите на книгата на художника Мария Вълкова. Заедно с това децата ще могат да чуят историите от книгата, които ще чете за Цвета Дойчева.Ще бъдат раздавани безплатни карти за библиотеката за всички малки читатели. Необходимо е само присъствието на вашето дете и снимка.„Шарена черга“ е първата детска книга на Йордан Радичков. Като че останала в сянката на останалите му творби и детските книги „Ние, врабчетата“ и „Малки жабешки истории“, „Шарена черга“ е една от най-нежните и красиви творби на писателя, насочена към по-малките читатели.„Шарена черга“ се появява през 1964 година. Писателят рисува картини от реалността на селския живот, който е населен от своенравното животинско царство и неопитомените природни стихии.Магаре, което спори със собствената си сянка, жаба, която разваля детската фантазия, овни, които срутват цели дворци, прасе, което спори с ветровете, охлюв, тръгнал на околосветско пътешествие и деца, откриващи света, са само малка част от историите, поместени в книгата.Тя е плод не само на въображението на автора, но и на Радичковите спомени от собственото му детство. Малките и големи читатели ще научат как е измислена стенобойната машина, колко котки са нужни, за да изядат един кит, защо се окачва торбата на крушата, как да се качим на небето, за какво се иска зурла, как се опознава светът, за какво се карат жабите и откъде идва силата на слънцето.", "date": "2017.09.18", "title": "Забравената книга на Радичков 'Шарена черга' излиза в ново издание"}
{"url": "https://offnews.bg/futbol/milan-s-naj-dobar-start-v-seria-a-ot-10-godini-665348.html", "text": "Славният Милан се завръща на голямата сцена за радост на милионите си фенове.\"Росонерите\" записаха най-добрия си старт за сезона от 10 години насам, като след изиграването на четири кръга вече имат 9 точки. За последно Милан имаше 10 точки след четири мача през сезон 2006/2007 година.Активът от 9 точки отрежда на Милан пето място в класирането, а на върха с пълен актив вървят три клуба - Наполи, Ювентус и Интер. Четвърти е Лацио с 10. В последния си мач от шампионата Милан стигна до победа с 2:1 над Удинезе.Всички резултати от 4-ия кръг:Кротоне - Интер 0:2Фиорентина - Болоня 2:1Рома - Верона 3:0Сасуоло - Ювентус 1:3Торино - Сампдория 2:2Наполи - Беневенто 6:0Милан - Удинезе 2:1СПАЛ 2013 - Каляри 0:2Киево - Ааталанта 1:1Дженоа - Лацио 2:3", "date": "2017.09.18", "title": "Милан с най-добър старт в Серия А от 10 години"}
{"url": "https://offnews.bg/zvezdi/nikol-kidman-specheli-emi-za-naj-dobra-zhenska-rolia-v-limitiran-ser-665347.html", "text": "„Историята на прислужницата“ спечели награда за най-добър драматичен сериал, а „Вице“ - за най-добър комедиен в тазгодишните американски телевизионни награди \"Еми\", които се проведоха в театър „Майкрософт“ в Лос Анджелис. Сериалът „Западен свят“ бе с най-много номинации – 22.Наградите за най-добра главна женска/мъжка роля в комедиен сериал грабнаха Доналд Глоувър („Атланта“) и Джулия Луис-Драйфус („Вице“). Никол Кидман спечели награда за най-добра женска роля в лимитиран сериал („Големи малки лъжи“).Шоуто „На живо в събота вечер“ получи два приза – за най-добра мъжка второстепенна роля на Алек Болдуин заради имитацията му на американския президент Доналд Тръмп, а наградата за най-добра женска второстепенна роля спечели Кейт Маккиниън за имитацията на Хилари Клинтън.Тазгодишните „Еми“ се различиха ярко от миналите, тъй като почти веднага след стартирането на награждаването политиката бе намесена сериозно. Доналд Тръмп стана обект на сериозни шеги. Според водещият Стивън Колбер Тръмп е бил най-голямата телевизионна звезда за изминалата година. Той шеговито обвини наградите \"Еми\" за избирането на милиардера за президент на САЩ.„Ако Тръмп бе спечелил \"Еми\" за шоуто \"Стажантът\", се обзалагам, че нямаше да се кандидатира за президент на САЩ“, подхвърли Колбер. Водещият пусна кратък откъс от предизборната кампания на президента на САЩ, в която Тръмп обяснява, че трябва да спечели награда „Еми“.", "date": "2017.09.18", "title": "Никол Кидман спечели 'Еми' за най-добра женска роля в лимитиран сериал"}
{"url": "https://offnews.bg/kultura/dubioza-kolektiv-kaniat-sofia-na-kontcert-s-kavar-na-todor-kolev-665386.html", "text": "Босненците от Dubioza Kolektiv поканиха софиянци на концерта си през октомври в Арена Армеец с кавър на \"Песен за любимия град\" на Тодор Колев.Бандата днес публикува клип от столичния бул. \"Витоша\", на който свирят песента, която за целта на поканата е съвсем леко преправена.Те ни призовават на 27 октомври в Арена Армеец да донесем най-хубавата си ракия, за да бъде балканският купон на макс.Едно от първите си интервюта за български медии за предстоящия концерт Dubioza дадоха за OFFNews. Какво казаха за събитието през октомври и как живеем на Балканите, може да ", "date": "2017.09.18", "title": "Dubioza Kolektiv канят София на концерт с кавър на Тодор Колев"}
{"url": "https://offnews.bg/temida/sled-10-godishna-saga-otkriha-novata-sgrada-na-rajonnia-sad-665349.html", "text": "Премиерът Бойко Борисов и министърът на правосъдието Цецка Цачева откриха нова сграда на Софийския районен съд и Софийската районна прокуратура. В новата сграда на т. нар. \"военно НДК\" на бул. \"Ген. М. Д. Скобелев\" ще се помещава наказателното отделение на съда. С граждани администрацията ще започне работа на 2 октомври.10 години бяха необходими сградата да бъде открита. Първоначално тя беше замислена като Национален армейски комплекс с хотелски стаи и киносалон. Сградата беше финансирана от правителството на тройната коалиция и беше изградена върху имот на Министерството на отбраната, където по-рано се помещаваше Националния военноисторически музей. През 2008 г. строежът на комплекса бе спрян от назначения по това време военен министър Николай Цонев, въпреки че в него вече бяха вложени близо 30 млн. лв. и за довършването му трябваха не повече от 3-4 млн. В последните месеци от мандата на правителството беше направен опит сградата да бъде продадена за 100 млн. лв., но за търга се яви само един купувач и той беше отменен. При правителството на ГЕРБ имотът беше прехвърлен на Министерството на правосъдието с идеята там да се настанят магистратите от най-големия съд в страната - Софийският районен съд. До този момент той се славеше като съда с най-унизителни условия за работа в цялата страна. В годините бяха отпускани пари за реконструкция и ремонт на недовършената сграда, която трябваше да бъде предадена от правителството на съда в началото на 2016 г. Сградата е с разгърната площ от 36 000 кв. м и е разделена на две основни тела с височина от 8 етажа за прокуратурата и 5 етажа за наказателната колегия на Софийски районен съд.В частта на СРС са изградени 35 съдебни зали и една многофункционална зала с капацитет - 200 души. Към всяка зала е организирана самостоятелна съвещателна зала за съдебния състав. Останалите надземни етажни нива на бившия киноконферентен блок се разполагат работните помещения на магистрати-съдии и служебни лица на Софийски районен съд.За нуждите на СРП са изградени две съвещателни зали, останалите помещения са обособени в кабинети за прокурорите, съдебните служители и нуждите на съответните административни служби.Ремонтните дейности на съдебната сграда са на приблизителна стойност 14 346 000 лева. За цялостното преустройство на сградата Министерският съвет отпусна 10,7 млн. лв. с решение от 11 март 2015 г. Последната проверка на строежа беше на 1 март 2016 г.\"Това беше един изцяло компрометиран обект, за който са дадени десетки милиони левове, но протекъл и разрушен, каза премиерът Борисов, който присъства на откриването на сградата. \"Не знам дали има осъдени за тази \"корупционно компрометирана схема\" и затова е много знаково, че най-големите съд и прокуратура ще имат възможност оттук да наблюдават и това повече да не се допуска\", каза Борисов.Той обеща догодина да започне ремонт на старата сграда на съда, която се намира зад Националното радио. Докато течеше церемонията по откриването на сградата, пред нея дерайлира трамвай. ", "date": "2017.09.18", "title": "След 10-годишна сага откриха новата сграда на Районния съд"}
{"url": "https://offnews.bg/izvan-terena/stoichkov-shte-razdava-avtografi-v-stara-zagora-665355.html", "text": "Христо Стоичков ще се срещне в Стара Загора с почитателите си и ще раздава автографи върху книгата си \"Как да печелим във футбола: 88 съвета от номер 8\".Най-успешният български футболист за всички времена ще се срещне с фенове в Стара Загора часове преди мача \"Дрийм тиймът на Барселона срещу отбора на Стоичков\" на стадион \"Берое\".От 11:30 до 12 ч. на 20 септември до Регионалния исторически музей в града Христо Стоичков ще раздава автографи на онези, които са си купили книгата му \"Как да печелим във футбола: 88 съвета от номер 8\" .Наръчникът е с илюстрации на Христо Тренев и е под редакцията на Владимир Памуков и Тодор Шабански.\"Как да печелим във футбола...\" дава отговор на най-важния въпрос в спорта:\"Как да победим?\". Книгата се основава на натрупания от Стоичков опит и обобщава накратко основните принципи в играта така, че младите таланти да дадат най-доброто от себе си.Книгата е полезна като ориентир не само за начинаещите играчи, а и за професионални футболисти, треньори и фенове на най-популярния спорт.В нея ще намерят по нещо и онези, които просто искат да знаят как се преуспява в живота. Някои от най-известните имена в световния футбол вече са оценили високо книгата на Стоичков. Според Лео Меси в нея може да се намери \"най-важното за футбола, събрано на едно място\", а според Жозе Моуриньо \"когато прочетете съветите на Стоичков, вече сте много по-близо до победата\". Андрес Иниеста добавя: \"Най-накрая любимата игра има своя Навигатор към победата!\".", "date": "2017.09.18", "title": "Стоичков ще раздава автографи в Стара Загора"}
{"url": "https://offnews.bg/dw/saspensat-na-slavi-665346.html", "text": "Да не подценяваме феномена \"Слави\" - поне на теория. В идеалния случай зад известното му лице ще се наредят опитни политици, активисти с кауза, експерти със знание. В лошия – ще си останем с лицето, пише Ивайло Дичев в анализ за \"Дойче веле\":Не знам за гражданите, но за нас, изследователите на политическата култура, събитието предизвиква радостна възбуда: г-н Трифонов май най-после тръгна да трансформира медийната популярност в политическо влияние. За това впрочем го подканяха всички, откакто се хвана с референдума за мажоритарна избирателна система – излез на избори, поеми отговорност.Първият въпрос е защо толкова късно. Трифонов отдавна громи политическата класа, сигурно помните, че първи въведе националистическите емоции в протестите през 96-а; той впрочем първи успя да превърне национализма в мега-зрелище. Според злите езици, просто рейтингът на предаването му спаднал и парата около референдума била, за да си върне няколко хиляди зрители и да сключи нов договор с бТВ. А една партийна формация щяла да го закрепи още за един сезон.Закъснение има и от гледище на общото развитие на медиите. Времето на телевизионните партии като че взе да отминава - последният голям успех отбеляза комикът Бепе Грило, основал движението си „Пет звезди“ през 2009. После Тръмп разгроми телевизията, подкрепен от сайтове, психолози и производители на фалшиви новини. Кой знае, може би г-н Трифонов има таен план за овладяване на интернет, макар че профилът му във Фейсбук е леко дървен.Лесно е да се подиграем с решението на шоумена. На всички взе да омръзва популистката риторика: да изринем политиците, да намерим онова просто нещо, което хоп - анулира нещастията на последните 28 години и всички пеем. Или това, дето щял да събере умните хора, които седят неоценени край печката като едни Пепеляшки. Бас държа, че няма да е партия, а движение - нито ляво, нито дясно, разбира се патриотично, с млади и нови лица, със специална квота за успели българи в чужбина.Загадъчният анонс в писмото на шоумена е също класически похват – казва се съспенс. Медиите послушно откликнаха, политиците вече коментират. Закачките и подигравките в социалните мрежи впрочем само допринасят за усилване на анонса. А събитие още няма. Изобщо не сме сигурни дали ще има политически проект, какъв точно би бил той - с Борисов, с патриотите, с Костов… Или пък мажоритарно сам срещу всички. Текат анализи за това кой всъщност е зад г-н Трифонов и кой му плаща. А ето нá, стоя в петъчната вечер и се мъча да гледам умореното му предаване в очакване да науча нещо за идеята - но водещият не отронва нищичко, освен няколко многозначителни намеци за референдума, несправедливостта, бТВ, политическата класа. И значи ще трябва да пусна телевизора и утре, и в други ден.Здравейте отново. Ще ми се да погледна тази работа от по-сериозната страна. Защо тъкмо г-н Трифонов събра три и половина милиона гласа? Вярно, подведени бяха хората, че мажоритарно ще се избират „личности“; вярно – пяха им задушевни патриотични песни, громиха противниците на идеята със смешки. Но вижте: за електронното гласуване се произнесоха 2,5 милиона граждани, за атомната централа в Белене – само 1,4 милиона, макар че зад единия референдум стоеше цял президент, зад другия – мощният апарат на БСП.Въпросът е кой изобщо може да има влияние днес в тази страна, където доверието към всеки и всичко спада неудържимо. Отвъд партийните апарати, субсидиите, парите на КТБ. Експертите не ги обичат, защото създават усещане за малоценност у необразования народ; за съдиите чуваме или лошо, или нищо; на успешните бизнесмени завиждаме; хората от гражданския сектор са непоправимо окаляни като „грантаджии“; професорите ги разкарват като мечки по студията; журналистите служат на собственика си… Навремето от само себе си възникна Симеон Сакскобурггота: нищо не знаехме за политическите му възгледи, но пък се фасцинирахме от монархическия ореол - сянка на отминала слава. След него г-н Борисов рита футбол и се държи гаменски-мъжествено. Но не е същото, защото отзад е партийната машина на Цветанов.Новата медийна среда направи така, че лицето заживява свой живот независимо от лидерските умения на конкретния човек. Известността сякаш няма съдържание: известният с това, че е известен, преминава с лекота от НПО към политиката, от политиката към университета, после му дават да води предаване, после се озовава в някаква комисия. Тъжно, но факт: медийното зрелище остана последен източник на легитимни публични лица. Някои виждат в това кретенизиране на публиката, аз бих разсъждавал по-скоро за колапса на обществените йерархии, предизвикващи едно перманентно късо съединение между гражданина и екрана.За това, поне теоретически, не бих подценявал феномена „Слави“. Има ли някой в България, който да не го познава - и не само заради поомръзналото шоу, но и заради многобройните каузи, с които г-н Трифонов се е ангажирал от 89-а насам. Внушавайки ни всеки път, че го прави безкористно, защото „аз си печеля парите от друго“. Образ, при това доста успешен. Вярно, само образът не стига, да станеш политически лидер - и Бареков го знаеха всички, пък виж каква фира даде. В идеалния случай зад известното лице ще се наредят опитни политици, активисти с кауза, експерти със знание. В лошия – ами ще си останем с лицето.", "date": "2017.09.18", "title": "Съспенсът на Слави"}
{"url": "https://offnews.bg/futbol/dimitar-berbatov-se-diplomira-v-nsa-665362.html", "text": "Бившият капитан на националния отбор по футбол Димитър Бербатов получи своята диплома по \"Спортен мениджмънт\" в НСА.След това бившият нападател на Манчестър Юнайтед, който ще играе през новия сезон за индийския Керала Бластърс, говори пред събралите се медии в академията. Той бе попитан дали мисли да управлява един ден българския футбол, на което отговори, че може да стане и министър.  \"С тази диплома мога да бъда управленец. Дали мога да застана начело на БФС? Да, аз мога да бъда и министър с тази диплома, нали? Трябва да се целим високо, но всичко с времето си. Сега още играя футбол, а впоследствие ще видя какво ще решавам, но се опитвам паралелно да правя всички неща. Догодина ще бъда на 37 години и полека-лека приключвам с футбола.Впоследствие с инструментите, които имам, в случая моята диплома, ще ми помогнат, ако реша да се занимавам с управление, или мога да поискам да съм министър. Мога и без нея (дипломата) най-вероятно, но няма да е 100% изпълнено всичко. Като се погледна в огледалото и нещо няма да е както трябва. В момента всичко си е по местата.Сега отивам да , който ще бъде интересен. Ще дойдат хора, ще се забавляваме. Дали може след Индия да се върна по терените на Първа лига? Нищо не е изключено, нищо не е изключено. Трудно се отказва човек! Като бях малък си мислех, че стигна ли Манчестър Юнайтед, после се отказвам, но това са детски неща. Откажеш ли се, няма връщане. Колкото мога, ще играя.Не се виждам като нападател, никога не съм бил толкова бърз, а и вече с годините скоростта намаля още повече. Виждам се като халф, като организатор на играта\", довери Митко в НСА, цитиран от Спортал.", "date": "2017.09.18", "title": "Димитър Бербатов се дипломира в НСА"}
{"url": "https://offnews.bg/sviat/vsichki-ochi-shte-sa-vpereni-v-tramp-na-godishnata-sreshta-na-oon-665361.html", "text": "Годишната сесия на Общото събрание на ООН е най-голямото събитие в дипломатическия календар и тази година тя ще бъде домакин на един от най-малко дипломатичните световни лидери - президента на САЩ Доналд Тръмп. В продължаващото цяла седмица събитие всеки е поканен да се качи на трибуната да говори по тема по свой избор, а по традиция президентите на САЩ говорят втори.\"Наистина всичко ще се върти около това какво ще каже Доналд Тръмп и как хората ще реагират\", каза Ричард Гоуън, експерт в нюйоркския университет, цитиран от БТА.Дали ще чете от предварително подготвен текст? Ще се отклони ли, за да се впусне в тиради против ООН? Ще призове ли за повече \"огън и ярост\" срещу Северна Корея? Както обичайно стоят нещата с Тръмп, е трудно да се предвиди, посочи Гоуън - \"поведението на Тръмп към ООН е донякъде шизофренично - известно е, че много пъти е бил груб към нея.\"Тръмп настоява, че ООН харчи \"безконтролно\" и по-рано тази година заплаши да съкрати с около 1 милиард долара вноската на САЩ за миротворчески операции в предложението си за бюджета.Но когато постоянната представителка на САЩ в ООН Ники Хейли доведе делегация на Съвета за сигурност да го посети във Вашингтон по-рано тази година, той им каза, че парите са \"дребно нещо\" в сравнение с работата, която вършат.Тъй като САЩ са най-големият вносител в бюджета на организацията, заплахата за съкращаване на вноската - САЩ плащат 25 процента от общия бюджет и 28 процента от фондовете за мироопазване - не беше подмината леко. Хейли полага големи усилия да намали парите за мироопазване и коментира, че реакциите, предизвикани от предложените съкращения, са нещо положително, защото показват, че на САЩ вече няма да се гледа като на даденост в ООН.Реформата в Обединените нации е сред първите места в дневния ред и е темата на традиционното събитие в понеделник, на което домакин са САЩ, преди да започнат речите.Тръмп ще поиска от останалите страни членки да подпишат декларация в подкрепа на плановете за реформи на генералния секретар на ООН Антониу Гутериш, в която към него се отправя призив да направи организацията \"годна за целите й\".В проект на документа, с който се запозна ДПА, е включен призив \"за по-голяма прозрачност и предвидимост на необходимите ресурси\".Що се отнася до речта, голяма част от нея ще е посветена на критики срещу ООН, смята Майкъл Дойл, експерт за ООН в Колумбийския университет и бивш съветник на Кофи Анан.Всички речи са предназначени за вътрешната публика, каза Дойл, така че няма да е учудващо, ако Тръмп пробута своята политика \"Америка на първо място\" и на световната сцена.\"ООН често е служила на американските президенти като полезна изкупителна жертва в смисъл, че институцията се ползва с проблематична популярност в САЩ и очернянето й им спечелва точки - няма да се учудя, ако чуем остра риторика в речта на Тръмп\", каза Дойл.На каквато и тема да говори Тръмп, можем да очакваме фойерверки, допълни Дойл.А и е важно да не пропускаме, че Тръмп не е ограничен само до трибуната - цялото Туитър пространство е негова трибуна.Туитър е предпочитана медия от Тръмп за критики срещу ООН. След като беше избран за президент, той обвини в туит световната организация, че е \"клуб за хора, които се събират да си говорят и да се забавляват\".Тази година не е първата, когато Тръмп отправя съвет към ООН за съкращаване на разходите. През 2005 г. роденият в Ню Йорк магнат на недвижими имоти предложи да обнови централата на ООН в Манхатън срещу една трета от цената, предвидена от ООН.През 2012 г. той написа туит, че мраморните облицовки зад трибуната на ООН са \"евтини\".Но тази година за първи път ще застане на подиума пред същите тези облицовки. И тази година предложението на президента Тръмп за предекориране е вероятно най-малката грижа на ООН.", "date": "2017.09.18", "title": "Всички очи ще са вперени в Тръмп на годишната среща на ООН"}
{"url": "https://offnews.bg/obshtestvo/prashtame-deklaratcia-do-iunker-slozhete-kraj-na-dvojnia-standart-pri-665356.html", "text": "Омбудсманът на България Мая Манолова, български евродепутати и министърът на земеделието Румен Порожанов днес подписаха обща декларация, адресирана към Европейската комисия, с която се противопоставят на двойните стандарти при храните в ЕС и зоват за ново европейско законодателство, което да регулира пропуските до момента.\"Изправени сме пред заплахата от Европа на два стандарта, като добавка към вече съществуващата Европа на две скорости. Касае се за опасни и много тревожни тенденции, защото най-честите потребители на тези храни с по-ниско качество са нашите деца!\", пише в декларация, която ще бъде адресирана до Европейския парламент, Европейската комисия и Съвета на министрите по земеделие.Манолова обясни, че в момента има изисквания продуктите да са безопасни и в етикетите да бъде отразено съдържанието им, но няма да забрана за продаването на един и същи продукт с различни показатели в различните страни.Тя е категорична, че промяна трябва да бъде направена в три точкиВ началото на август излязоха резултатите от българското изследване на храните, което доказа опасенията родното МЗХ - разлика има и в качеството, и в цената на продуктите, като за изненада у нас са по-скъпи, отколкото в западната част на Европа.\"Въпросът с двойния стандарт на храните може да бъде решен само с единна европейска регулация\", категоричен бе днес министър Румен Порожанов. Той обеща да следи и поддържа кампанията на Манолова и цялата ѝ организация.", "date": "2017.09.18", "title": "Пращаме декларация до Юнкер: Сложете край на двойния стандарт при храните"}
{"url": "https://offnews.bg/futbol/hubchev-se-otkaza-ot-georgi-milanov-665367.html", "text": "Селекционерът на „А“ националния отбор на България Петър Хубчев обяви имената на футболистите, състезаващите се в чуждестранни клубове, на които ще разчита за световните квалификации срещу Франция на 07.10.2017 на стадион „Васил Левски“ и Люксембург на 10.10.2017 на стадион \"Жози Бартел\". Прави впечатление отсъствието на Георги Миланов от ЦСКА МоскваОтборът ще стартира лагера си за предстоящите квалификации на 1-ви октомври.Списък на футболистите състезаващи се в чуждестранни клубове, повикани в „А“ националния отбор за световните квалификации срещу Франция и Люксембург:  Пламен Илиев („Астра“, Румъния), Страхил Попов („Касъмпаша“, Турция), Петър Занев („Амкар“, Русия), Васил Божиков („Слован“, Словакия), Георги Костадинов („Макаби“ Хайфа, Израел), Симеон Славчев („Лехия“ Гданск, Полша), Ивайло Чочев („Палермо“, Италия), Александър Тонев („Кротоне“, Италия), Ивелин Попов („Спартак“ Москва, Русия), Спас Делев („Погон“ Сшчечин, Полша), Божидар Краев („Мидтиланд“, Дания), Андрей Гълъбинов („Дженоа“, Италия).  Имената на футболистите състезаващи се в българското първенство ще бъдат обявени допълнително. Класиране в група \"А\":1. Франция - 16 точки, + 10 гола 2. Швеция - 16 точки, + 11 гола3. Холандия - 13 точки, + 5 гола4. БЪЛГАРИЯ - 12 точки, - 4 гола 5. Люксембург - 5 точки, - 10 гола6. Беларус - 5 точки, - 12 гола", "date": "2017.09.18", "title": "Хубчев се отказа от Георги Миланов"}
{"url": "https://offnews.bg/obshtestvo/pochina-vidinskiat-mitropolit-dometian-665368.html", "text": "Почина Видинският митрополит Дометиан, съобщи Светият синод. Негово Високопреосвещенство е издъхнал след продължително боледуване.В следващите дни Синодът ще се събере на извънредно заседание и ще определи деня и часа на опелото и погребението.От Светия синод припомнят, че светското име на митрополит Дометиан е Димитър Попвасилев Топузлиев.Роден е на 11.11.1932 г. в с. Хасовица, Смолянско. След завършване на основното си образование, през есента на 1947 г. е приет за ученик в Пловдивската духовна семинария, обединена от есента на 1950 г. със Софийската и преместена при гара Черепиш, курсът на която завършва през 1952 г. От края на същата година е студент в Духовната академия „Св. Климент Охридски\" в София, която завършва през 1956 г. На 14.01.1959 г. в мъглижкия манастир „Св. Николай\" е подстриган в монашество с името Дометиан от Старозагорския митрополит Климент под духовото старчество на архимандрит Панкратий (по-късно Старозагорски митрополит). На 10.03. с. г. в старозагорския катедрален храм „Св. Димитър\" е ръкоположен в йеродяконски чин от митрополит Климент и е назначен за епархийски дякон, проповедник и певец при храм „Св. Богородица\" в гр. Стара Загора.От началото на м. септември 1959 г. до 1962 г. йеродякон Дометиан е на богословска специализация в Московската духовна академия. Там на 18.07.1962 г., в академичния храм, с благословението на Св. Синод на БПЦ е ръкоположен в йеромонашески чин от Руския патриарх Алексий (по време на съслужението му с Българския патриарх Кирил). Завърнал се в Родината, от 01.01.1963 г. е назначен за протосингел на Великотърновската митрополия, която длъжност изпълнява до края на м. февруари 1967 г. Като такъв на 04.12.1963 г. във великотърновския катедрален храм „Рождество Богородично\" е възведен в архимандритско достойнство от Великотърновския митрополит Стефан. От 10.03.1967 г. архимандрит Дометиан е на научна специализация в Монашеския център в Тезе, Франция, а от м. октомври същата година и в Икуменическия институт при ССЦ в Босей, Швейцария. От м. февруари до м. август 1968 г. слуша лекции в Богословския факултет в Лозана, а от м. август 1968 г. до м. август 1969 г. е на стаж и езикова специализация в Лондон и Оксфорд, а заедно с това слуша лекции и в колежа „Кадестън\".От 01.09.1969 г. до 01.11.1970 г. той е протосингел на Софийската митрополия, а от 01.11.1970 г. е назначен за главен секретар на Св. Синод, какъвто остава до 01.03.1979 г. Като такъв на 15.12.1974 г. в Патриаршеската катедрала „Св. Александър Невски\" е хиротонисан в епископски сан с титлата „Знеполски\". От 01.03.1979 г. епископ Дометиан е управляващ българската Акронска епархия в САЩ, който пост заема до м. март 1983 г. След завръщането си в България, от 01.04.1983 г. до м. юли 1987 г. е викарий на Софийския митрополит.На 26.07.1987 г. е избран, а на 02.08. с. г. е и канонически утвърден за Видински митрополит.", "date": "2017.09.18", "title": "Почина Видинският митрополит Дометиан"}
{"url": "https://offnews.bg/tenis/sesil-karatancheva-vze-titlata-v-las-vegas-665382.html", "text": "Софиянката Сесил Каратанчева спечели първата си титла през 2017-а година. Тя триумфира в българския финал с друга столичанка Елица Костова.Сесил взефинала на ITF турнира в Лас Вегас с 6:4, 4:6, 7:5 за два часа и половина на корта. Надпреварата в САЩ е с награден фонд от 60 000 долара.Шампионката взима 80 точки за световната ранглиста. Това е общо трета победа за Каратанчева от четири срещи с Костова.Очаква се Сесил да се придвижи до около 180-о място в класацията на WTA. Хбавата Елица Костова ще бъде №211.Припомняме, Каратанчева се състезаваше за Казахстан, но отново е под родния флаг. Тя дори беше върната в националния отбор. ", "date": "2017.09.18", "title": "Сесил Каратанчева взе титлата в Лас Вегас"}
{"url": "https://offnews.bg/politika/bolnitca-v-plovdiv-parva-zhertva-na-ambitciata-na-georgi-gergov-za-s-665370.html", "text": "БСП-Пловдив се съюзи с ГЕРБ на заседанието на Общинския съвет на 14 септември, четирима от червените съветници гласуваха с управляващите за вливането на болница \"Св. Мина\" в по-малката \"Св. Панталеймон\", един от социалистите е против, но се подчинява на взетото преди това решение след скандал на ИБ. Според вътрешния опозиционер в БСП-Пловдив Иван Петков това няма да реши проблемите на \"Свети Мина\", по-скоро ще повлече надолу и \"Св. Пантайлемон\". Според колегите му обаче финансовият план за оздравяване на клиниката е добър и затова те променят на 180 градуса позицията си за месец и половина лятна ваканция - на заседанието на Общинския съвет на 1 август всички от БСП гласуват \"против\" вливането на Първа във Втора градска, както са известни сред пловдивчани болниците. Така на местно ниво хората на областния лидер Георги Гергов реализират личната му амбиция за коалиция с ГЕРБ, която той заяви публично още на 24 юли. Тогава бившият член на ИБ на БСП заяви: „Моята лична амбиция беше, след като имаме 2 милиона гласа за президента, да спечелим тези избори и тогава да направим коалиция с ГЕРБ и да водим държавата в правилен път”.Според националната си програма обаче БСП не би трябвало да подкрепя нито сливане, нито вливане, нито закриване на болници.   Според неофициала информация крайната цел на вливането е сградата на \"Св. Мина\" да се превърне на следващ етап в частна онкологична клиника. Против решеното от БСП и ГЕРБ вливане е и бившият управител на МБАЛ \"Св. Мина\" д-р Галина Карауланова, която бе освободена от поста през ноември миналата година 9 месеца след назначаването си. Пред OFFNews тя обясни, че е заварила болницата с над 3 млн. лева дългове, заедно с лихвите, и е започнала оздравяването й. Съкратих около 50 души, няма как приходите да са толкова, колкото и фонд \"работна заплата\", уточни Карауланова. Причината за отстраняването й - въпреки протестите на медиците от клиниката в нейна защита, е именно несъгласието й \"Св. Мина\" да се влее в \"Св. Пантайлемон\". Медицинският съвет на МБАЛ \"Св. Мина\" смята, че евентуалното сливане с МБАЛ \"Св. Пантелеймон\" ще навреди на пациентите и лечебните заведения\", писаха тогава в декларация, разпространена до медиите, работещите в бившата 1-ва градска. \"Това е единственият начин болницата да продължи да съществува. Не става въпрос за пребазиране, а за юридическо сливане, при което сградният фонд и персоналът ще бъдат запазени\", подчерта пак тогава градоначалникът Иван Тотев. С помощта на БСП-Пловдив сливането на болниците мина през Общинския съвет.А се него и малка част от личната амбиция на Георги Гергов за БСП+ГЕРБ=Власт.", "date": "2017.09.18", "title": "Болница в Пловдив - първа жертва на амбицията на Георги Гергов за съюз с ГЕРБ"}
{"url": "https://offnews.bg/interviu/parvan-simeonov-proektat-na-slavi-zakasnia-no-pak-shte-privleche-sto-665365.html", "text": "В петък шоуменът Слави Трифонов , в което обеща, че ще намери тези българи, които да заместят сегашната политическа класа. Мнозина разтълкуваха думите му като заявка за нов политически проект. За шансовете и потенциала на подобно начинание OFFNews потърси за коментар социолога Първан Симеонов.Ето разговора ни с него:- Г-н Симеонов, заявката на шоумена Слави Трифонов да започне свой политически проект се превърна във водеща политическа новина през последните дни. Това от какво е резултат - от популярността на тв водещия, или наистина имаме ситуация, в която наистина имаме необходимост от пренареждане на политическия пасеанс у нас?- То е комбинация от двете. В България има постоянно търсене на алтернатива, на ново. Това се доказа и от резултата от референдума и от президентските избори, което Слави Трифонов доста правилно разчете. Нещо повече - двете основни политически сили - ГЕРБ и БСП добре знаят, че хората винаги гледат с едното око към резервната скамейка. Те създадоха такова ярко противоречие помежду си, което обслужва и двете партии. Те фокусират целия политически дебат върху себе си с цел да не позволят на хората да мислят за нещо странично. Тоест и БСП, и ГЕРБ ясно съзнават, че винаги има търсене на ново. Трето, много важно, за ГЕРБ това е трети управленски мандат и няма особено въодушевление.  Да - предвидимо е, да - стабилно е, да - икономиката расте, но всичко това успива. Тази привидна безнадеждност не отменя големия въпрос, че милиони хора в България живеят с усещане за несправедливост и с това, че премахването на несправедливостта идва с промяна на елита. Дълбоко наивно схващане!Допълнителна причина е национал-консервативната и популистка вълна в целия западен свят. Естествено, причина е и популярността на това тв предаване, което отдавна се опитва да надмогне профила на шоуто и да се превърне в обществен коректив. Рано или късно щеше да се стигне до подобни мисли. Пак казвам - да видим дали ще се случи. Сега виждаме заявка, засилка имаме, но дали ще скочи? Не знаем! Рано или късно това може да се случи. За мен обаче е по-скоро късно, защото Слави Трифонов на няколко пъти каза А без да каже Б. След като се случи това ми се струва, че проектът му е мънично предържан, преносен.- А защо сега Трифонов каза Б?- Моментът не е лош. Никак не е лош. Първо, много логично изглежда: пробвахме чрез референдум - спряха ни. Остава ни да влезем. Сега Трифонов има легитимен отговор на неудобния въпрос \"Ти това за да влезеш в политиката ли го правиш?\". Сега вече той спокойно може да каже, че не е така.Плюс това идват европейски избори, където ще е важна националната кампания, а не толкова местната. Трифонов знае, че ще има известен проблем с хората по места. Защото по места, както днес Борисов правдиво отбеляза, винаги има една мръсна пяна, която се насочва към всеки нов проект. Трифонов ще трябва да ги избягва тези хора. Европейските избори са добър момент, защото там ще се касае за национална кампания.Има и още нещо. Много замря темата с мажоритарното гласуване. Щеше да е много безславно, ако Трифонов не направи нищо. Защото от два месеца насам никой думичка не е споменал за мажоритарно гласуване. А то бяха клетви, то беше страх, то беше треперене не на шега. Милиони са гласували за това и какво излезе - ГЕРБ отигра топката в стил ние сме \"за\", ама другите не дават и казуса замря. Излезе, че ГЕРБ са се качили на раменете на Трифонов. Той едва ли може да понесе това. Трифонов е честолюбив човек, струва ми се. Мисля, че е и сравнително искрен, макар че не смятам посоката, която той чертае за много полезна за страната. Защо? Защото това е добрата стара популистка посока. Под популизъм нямам предвид нищо лошо, това е легитимно политическо течение, което казва не е важно лявото или дясното, а казва - народа срещу елита или доброто срещу злото. Щеше да е прекрасно, ако не го бяхме виждали за n-ти път. Това сме го виждали и чували и не забелязвам да сме станали по-доволни - \"нови личности\", \"личности, а не партии\", \"национално\", \"социално\", \"крайно време е някой да изчисти боклука\". Половината ми живот мина с тия приказки.- Да, но точно тези приказки така да се каже \"хващат дикиш\".- Не съм особено убеден, че винаги хващат дикиш, защото дори и народ като нашия, който винаги допуска една и съща грешка, май вече разбра, че въпреки че все идва новият, и новият, и новият ние не ставаме по-доволни. Това е големият проблем. Но, че ще хване дикиш, ще хване! Нашите изследвания отдавна го показват. Ние бяхме първата агенция, която показа, че Трифонов дори и преди да си е отворил устата, вече има огромен потенциал. Имаше проценти, малко разбира се, но на открит въпрос за кого бихте гласували. Това означава много. Всеки изследовател ще ви каже, че на открит въпрос, без ясна политическа заявка да регистрираш няколко процента подкрепа,  това вече е много.  Става дума за стотици хиляди гласове. Разбира се - балонни, пяна, потенциални, не реални и т. н. Но това означава голямо обществено очакване. Сега, когато имаме реална заявка, може и да са повече.- Като имаме предвид, че Трифонов пълни зали и стадиони, че има хиляди почитатели, рекордното участие в референдума, може ли да се очаква той да влезе с гръм и трясък в политиката. Какъв е електоралният потенциал на политическия му проект?- Двете неща не са едно и също. Рейтингът като телевизионен водещ и шоу звезда, много трудно се прехвърля като авторитет на политик. Той служи за първоначално ускорение, V (нулево). Но после обикновено започва да се изхабява. Имаме доста примери. Освен това самото шоу мина зенита си. Преди години, може би преди десетилетие, шоуто беше всичко. Тогава то беше ултимативната трибуна. Отдавна вече не е така. Нещо повече - много такива неща се случиха. Случи се телевизия СКАТ, случи се Волен Сидеров, телевизионни образи влязоха в парламента. Ами какво друго освен журналисти, интерпретатори, разказвачи и анализатори на местата на политици са Александър Симов, Елена Йончева, Тома Биков, Антон Тодоров... Това, което Слави Трифонов прави сега отдавна не е новост. Отдавна сме виждали телевизионните говорещи глави да влизат в политиката и да стават там говорещи глави. Вечният пример - Бареков.Тоест, потенциал има, не е никак малък, видя се на референдума, но има и ред други ограничения, които могат да му попречат да стане големият популизъм. В България имаше два големи изблика на популизъм - през 2001 г. Симеон Сакскобургготски и през 2009 г. - Бойко Борисов. През цялото останало време имахме малки и средни по величина популисти.- От ранга на Бареков?- Щях да кажа Марешки. Звучи обидно, но популизмът може да е шанс на политиката въобще. Това е нещото, което я извиква отново на живот. Да кажеш и левите и десните са еднакво свръхадминистративни, корумпирани, скучновати и невдъхновяващи, време е да идват новите. Ами то Макрон какъв е, той е това. Ами детето чудо на австрийската политика Себастиан Курц. Мейнстрийм партиите приемат част от този дневен ред, за да могат да оцелеят и да бият радикалите. Нищо ново под слънцето. Така че Трифонов има своите шансове, но от днешна гледна точка изглежда съмнително дали ще е големият популист или поредният среден. И изобщо дали ще бъде някакъв. Защото Слави Трифонов очевидно не е човек, който ще скочи в дълбокото рязко. Виждаме го - засилва се, отваря вратата, заплашва... Получава се малко като \"дръжте ме, ще скоча\".- Според вас кой трябва да се страхува най-много от материализирането на този проект, на тази идея  - леви, десни, ГЕРБ?- Първо, виждам, че за момента Борисов изпълнява любимата си тактика спрямо всички потенциално опасни конкуренти и тя е дръж конкурентите си възможно най-близо. Виждаме го как мери всяка своя дума за президента Радев, в чието лице вижда много сериозен свой конкурент в средносрочен и дългосрочен план. ГЕРБ вместо да служи за вълнолом срещу вълната Слави Трифонов, реши да сърфира по нея. Тоест да оглави бунта срещу себе си. Статуквото се олицетворява от най-голямата партия, а те веднага излязоха и казаха \"и ние сме на страната на народа и подкрепяме мажоритарното гласуване\". По този начин ГЕРБ опитоми енергията на Трифонов. Тоест тука ГЕРБ подходи много внимателно и си помисли дали пък не може да печели от цялата работа. Ще ви кажа как може да спечели. Трифонов може да обере част от онзи протестен и наказателен вот, който може да се фокусира при БСП, защото ако има усещане за връщане на двуполюсното противопоставяне, то тогава е лесно да се концентрира вотът срещу управляващите при левицата. При поява на нов субект обаче, това работи в полза на ГЕРБ.От друга страна ГЕРБ трябва също да се притеснява, защото част от този аморфен центристки или дясно-центристки, личностно ориентиран вот, то този вот си е присъщ за ГЕРБ, а сега може да започне да си мисли за Трифонов. Но все пак повече трябва да се притесняват тези, които звучат национално-социално, леко консервативно. Това по естествен път засяга и БСП и патриотите и новите проекти от типа на Марешки, всички тези, които години наред използват една и съща формула - връщане на националното достойнство. От градската десница не знам от какво трябва да се притесняват от Трифонов, защото те по-скоро трябва да се притесняват за съществуването си.- Смятате ли, че зад заявката на Трифонов за влизане в политиката стои някакъв външен инженеринг?- Не обичам да говоря по този начин за политиката, защото това всъщност е разговор за ченгета.- Голямото питане в момента е това. Кой стои отзад?- И да стои, и да не стои - все тая. Важна е нишата. Като я има, инженерът ще се появи. Аз така разсъждавам. Въобще не е важен въпросът \"кой\". Кой винаги ще се намери. Въпросът е защо и необходимо ли е? Да, необходимо е. Хората продължават да търсят алтернативата с главно А. Винаги я търсят и е нормално да я търсят при това социално разслояване, усещане за несправедливост и трудно работещо правосъдие. Нормално е.Много е важно как Трифонов ще се заяви. БСП е в много добра политическа форма. Даже леко пренавита, но БСП си е БСП. При нея трудно ще се събере каквато и да е периферия. БСП е като метал - разширява се и намалява с микрони. Големите резервоари са при флуидните политически проекти, които могат бързо да се нагреят, бързо да разпънат балон и после бързо да се спукат. Такива проекти са идеалният партньор за една партия като БСП. Техният голям проблем винаги е бил коалиционният партньор. Те си имат гласовете, но им липсват няколкостотин хиляди гласа, с които да направят управление. Това винаги им е било проблем. Ако БСП мисли стратегически, може дори и да припознае национално-социалния протестен патос на Трифонов, който се харесва и на част от техния електорат. Това е чиста хипотеза.Що се отнася до това има ли външен или вътрешен инженеринг, нека съдим по външните белези. В България винаги е имало едно такова деление - произточно, балканско, управление на здравия разум, битов консерватизъм. Това, което излъчват кажи-речи всички партии в парламента. И ГЕРБ е такава, БСП е още по-такава, патриотите, ДПС и Марешки също са такива. Липсва прозападното, либералното, това, което все пак победи у нас Студената война. Сега за пръв път това течение не е представено. Заявката на Трифонов пак е по масовата линия - балканското, битовото, тукашно, антизападно внушение. Ако търсим някаква външна инспирация, то тя едва ли е на запад. Не ми изглежда много западно, освен ако западните хора не са изхитрели внезапно, което не ми изглежда така. ", "date": "2017.09.18", "title": "Първан Симеонов: Проектът на Слави закъсня, но пак ще привлече стотици хиляди гласове"}
{"url": "https://offnews.bg/obshtestvo/politcejskiat-sindikat-se-oplaka-na-borisov-vatreshniat-ministar-gi-665358.html", "text": "Синдикалната федерация на служителите в МВР (СФСМВР) излезе с открито писмо до премиера Бойко Борисов, в което го уведомява са отправена към тях заплаха от страна на вътрешния министър Валентин Радев.От синдикалната организация цитират изказване на министъра пред журналисти, в което той упреква синдикатите и протестите и самият той се оплаква от натиск: \"Синдикатите да не ни притискат - ако го правят и аз ще правя обратното\".Според СФСМВР това е отговор на законни синдикални действия и в този смисъл \"звучи като зле прикрита заплаха\".\"СФСМВР настоява да отговорите, подкрепяте ли едно такова изказване, споделяте ли подобно поведение и бихте ли застанали зад такива действия на министър от Вашия екип?\", се посочва в писмото на синдикалистите.Те настояват за становище от страна на Борисов предвид заявената от него \"демократична ориентация на държавата, членството на Република България в европейското семейство и предстоящото Председателство на Съвета на ЕС от държавата ни.\"\"Ако не получим удовлетворително обяснение на тази \"изтървана\" реплика, си запазваме правото да информираме за изявлението на министър Радев, нашите партньори от Германия, Холандия, Испания, Австрия, Румъния, Норвегия и др., както и да сезираме компетентни български и европейски институции\", се посочва още в писмото.", "date": "2017.09.18", "title": "Полицейският синдикат се оплака на Борисов - вътрешният министър ги заплашил"}
{"url": "https://offnews.bg/politika/stanishev-nepriemaneto-na-balgaria-v-shengen-e-skandalna-diskriminatc-665324.html", "text": "Лидерът на ПЕС Сергей Станишев приветства призива на председателя на Европейската комисия Жан Клод Юнкер България и Румъния да бъдат приети в Шенген и окачестви негативните изявления по въпроса на германския министър на вътрешните работи Томас де Мезиер като \"скандална дискриминация и антиевропейско поведение\". В Ямбол Станишев информира медиите и за писмото, изпратено от над 50 евродепутати до украинския президент Петро Порошенко с искане да наложи вето на приетия от парламента закон, с който се ограничава възможността на малцинствата в Украйна да се обучават на своя майчин език.Много граждани, младежи и представители на неправителствени организации присъстваха на церемонията по откриването на информационния офис на евродепутатите-социалисти в Ямбол. Неговата основна цел е да съдейства за поддържането на по-тясна връзка с Европейския парламент, да даде възможност гражданите на областта да поставят своите проблеми, предложения и мнения директно пред членовете на делегацията на българските социалисти в ЕП.Пред събралите се хора лидерът на ПЕС Сергей Станишев изрази надежда офисът да е много деен, в полза на всички, които имат нужда от информация за това каква политика водят социалистите в Европейския съюз, както и за европейските програми и възможности.На откриването присъстваха и депутатите от БСП за България Кристиан Вигенин и Николай Пенев, членовете на Националния съвет на БСП Атанас Мерджанов и Румен Банков, областният лидер Митко Андонов, общинските председатели на БСП от областта, кметове и общински съветници.", "date": "2017.09.18", "title": "Станишев: Неприемането на България в Шенген е скандална дискриминация"}
{"url": "https://offnews.bg/analizi-i-komentari/dobroto-ili-loshoto-chenge-za-nas-e-makron-665328.html", "text": "От неспиращите публикации за визитата на френския президент в България става все по-ясно, че той се е опитал да изиграе тук ролята едновременно и на доброто, и на лошото ченге. В оценките обаче постепенно лошото измества доброто.Първоначалната радост от приятелското му отношение към страната и обещанието му за подкрепа на членството ни в еврозоната и в Шенген отстъпи пред впечатлението, че той се е водил само от конкретни икономически интереси и то в откровен ущърб на нашите. Така че, приемайки безкритично исканията му, заедно с материалните загуби, които ще понесем, пак сме демонстрирали политическа безхарактерност в сравнение с другите бивши соцстрани в Евросъюза. Защото един от малкото ни шансове да постигнем някаква конкурентоспособност спрямо тези, които не са минали през разрухата на комунизма, е да им продаваме труд на по-ниска цена, от което именно Макрон цели да се откажем.Но всъщност, едва ли има никакво значение какво постигна президентът на Франция в България. Нито ние ще загубим кой знае колко, ако се увеличи точно заплащането на командированите работници в ЕС – нашите спрямо полските, например, са 40 пъти по-малко. Нито точно той, ако въобще има такова желание, е в състояние да уреди приемането ни в еврозоната и Шенген. И отминалите преговори, и неотминаващите им коментари, подобно на тоалетите на първите дами, са преди всичко упражнения по стил.Много по-показателна за отговора на въпроса – кой в политически смисъл е Еманюел Макрон, е речта му преди седмица в Гърция, където той иска еврозоната да има собствени бюджет, финансов министър и парламент. Тоест, тези, които не сме в нея, оставаме някъде по перифериите на европейската солидарност, по-близко до бежанците по границите, отколкото до старите демокрации.Дали либералното въодушевление от победата на Макрон над Марин льо Пен не ни попречи да си дадем сметка, че може би и двамата са поддръжници на радикалния национализъм – само че нейният е повече политически, а неговият повече икономически. И дали зад амбицията на Макрон за икономическо стабилизиране на Франция и еврозоната не прозира друга – да стане неформалния лидер на ЕС като измести Меркел, последователен защитник на либералния ред в общността. Засега това са въпроси. Отговорите – след парламентарните избори в Германия на 24 септември. Не случайно Макрон съобщи, че едва тогава ще разкрие своята „пътна карта” за ЕС.В медийната публичност напоследък упорито се налага убеждението, съпътствано от обществена тревожност, че тече ислямизиране на ромските общности. Наскоро като негов източник се посочи дори Държавната агенция „Разузнаване”.Възникват два въпроса: вярно ли е и лошо ли е?Не е вярно, защото исторически именно такова е основното вероизповедание на ромите в България, тенденцията е обратната – на чувствително процентно свиване на мюсюлманите сред тях и въобще на вярващите.Не е и лошо, защото религията, всяка религия, е култура и компенсира културни дефицити. Социологически доказано е, че вярващите много повече от невярващите имат ценностни задръжки и не са склонни към насилие, хулиганство и кражби. Особено характерен пример за това са резултатите от присъствието на Евангелски църкви в някои ромски махали.И лошо е, и опасно е, само ако става дума за радикален ислям и то доколкото той се свързва и използва като синоним на склоняване и подготовка на терористи. Това обаче вече е престъпление и като всяко друго трябва да се преследва, изобличава и наказва без връзка с етническа или религиозна принадлежност. Само според закона, който е за всички и от институциите, на които това им е работа.Иначе набиването в общественото съзнание на веригата циганин-ислям-заплаха като логически свързана може да доведе единствено до нетърпимост към различния и междуетническо напрежение. И то наистина може да взима жертви, но за тях вече няма да са виновни нито световният тероризъм, нито Ислямска държава, а Някой Некадърник Наш, както се изразява Валери Петров в „Репортаж за трите хаш”.", "date": "2017.09.18", "title": "Доброто или лошото ченге за нас е Макрон"}
{"url": "https://offnews.bg/temida/mazh-v-burgas-vilnia-i-nabi-4-dushi-sred-tiah-i-dvama-politcai-665354.html", "text": "33-годишен мъж от Бургас е задържан, след като при скандал успя да набие мъж, жена и двама полицаи. Инцидентът се разиграл в петък в бургаския квартал \"Славейков\", където първоначално хулиганът нападнал жена. Той ѝ ударил няколко шамара, като я изритал и в тялото. В резултат пострадалата Ива Р. е получила охлузване на дясното коляно. Нападателят нападнал и мъж, когото ударил два пъти с юмрук в лицето.При опитите им да го озаптят, са пострадали и двама полицаи.Единият бил ударен с ритник с крак в дясната ръка, като счупил костта на кутрето. От това той получил травматичен оток и трайно затруднение на движението на ръката за около два месеца. Вторият полицай, бил нападнат от мъжа в сградата на 02 Районно управление. Там нападателят ударил с глава в лицето на служител, при което пострадалият получил оток. Първоначално нападателят е задържан в ареста за 72 часа. Очаква се във вторник Районната прокуратура в Бургас да внесе в съда искане за определяне на постоянна мярка за неотклонение.", "date": "2017.09.18", "title": "Мъж в Бургас вилня и наби 4 души, сред тях и двама полицаи"}
{"url": "https://offnews.bg/ikonomika/protest-sakrashtavat-150-ot-180-rabotnitci-v-zavoda-za-hartia-v-koste-665329.html", "text": "Служителите на завода за хартия в Костенец излязоха на протест заради подготвяните съкращения на повечето от тях. Очакват се 150 души от общо около 180 наети да останат без работа.Според протестиращи, интервюирани от Нова телевизия, само членовете на синдикалните организации са информирани за съкращенията.Причината за готвените уволнения в най-големия завод за хартия у нас \"Костенец Пейпър Мил\" ЕАД е инцидент от януари. Тогава в завода избухва пожар, който унищожава голяма част от базата. Тъй като пълната сума от застраховката не е получена, предприятието изпада във финансови затруднения. Според ръководството фирмата работи на загуба и няма как да продължи да държи на работа всичките си служители.", "date": "2017.09.18", "title": "Протест: Съкращават 150 от 180 работници в завода за хартия в Костенец"}
{"url": "https://offnews.bg/tenis/tomova-izmesti-pironkova-ot-varha-u-nas-665330.html", "text": "Виктория Томова стана официално първа ракета на България на жените. 22-годишната софиянка, която преди седмица триумфира с титлата на турнира “Алианц Къп” в София, отне на Цветана Пиронкова дългогодишния статут на българска тенисистка с най-предно класиране в световната ранглиста.Томова се изкачи с девет места в класацията на WTA и от днес е №149 с актив от 374 точки.В същото време Пиронкова продължава отстъплението си и след нов срив с пет места се смъкна до №161 с актив от 353 точки. Цвети е с контузия в рамото, заради която пропусна последния за годината турнир от Големия шлем - US Open.Последният й мач бе във втория кръг на “Уимбълдън”, където тя остъпи пред поставената под №5 Каролин Вожняцки.Трета ракета на България е Сесил Каратанчева, която отбеляза скок с 44 места до №180 с 309 точки. Елица Костова е четвърта сред родните тенисистки с 211-о място и актив от 251 точки.Тази нощ Каратанчева спечели именно срещу Костова изцяло българският финал в Лас Вегас с 6:4, 4:6, 7:5.Това беше 8-ма титла в кариерата на Сесил в турнири на ITF, но едва първа от 2011 година насам.Испанката Гарбине Мугуруса оглавява световната ранглиста с 6030 точки, а Симона Халеп и Елина Свитолина допълват топ 3, съответно с 5965 и 5640 точки.", "date": "2017.09.18", "title": "Томова измести Пиронкова от върха у нас"}
{"url": "https://offnews.bg/politika/za-chas-svaliha-nadpisa-chajka-van-ot-evropa-665331.html", "text": "\"Страхът пред съветския началник явно е огромен. Надписът \"Чайка, вън от Европа!\" вече е свален\", съобщиха от \"Да, България!' по повод посещението на генералния прокурор на Руската федерация Юрий Чайка в страната ни.Тази сутрин активисти на “Да, България!” поставиха надпис на моста над Цариградско шосе - \"Чайка, вън от Европа!\". Акцията им е протест срещу посещението. Посланието бе изписано върху надлеза на София Тех Парк на Цариградско шосе, откъдето ще мине кортежът на магистрат №1 на Путин. Само час след това надписът го нямаше на булеварда, без да става ясно кой толкова бързо е премахнал. Преди ден от партията на Христо Иванов разпространиха позиция срещу посещението на генералния прокурор на Руската федерация Юрий Чайк. Според \"Да, България\" полуконспиративният характер на това мероприятие е опит за заобикаляне на българското обществено мнение и израз на тоталната липса на легитимност на подобно действие.\"Г-н Чайка не е обикновен представител на РФ и срещата с него не е част от регулярните и необходими двустранни отношения. Първо като министър на правосъдието и после като генерален прокурор, г-н Чайка е централно действащо лице в изграждането на авторитарния режим на Путин в Русия. Той е лицето на погазването на върховенството на правото и човешките свободи, репресията срещу медиите и опозицията, толерирането на корупцията и злоупотребата с власт и на задушаването на руската демокрация. Той е сред основните отговорни за актове на международна агресия и нарушения на международното право, държавно допустителство на политически убийства, замитане на следите на огромен брой политически и държавно организирани престъпления на Путиновия режим. Срещу г-н Чайка и неговото семейство има подозрения за корупция, чието разследване се спира от него самия\", се казва още в декларацията на \"Да, България\".", "date": "2017.09.18", "title": "За час свалиха надписа 'Чайка, вън от Европа'"}
{"url": "https://offnews.bg/medii/sazdateliat-na-sp-rolling-stone-go-prodava-665359.html", "text": "Издателят на популярното американско списание за съвременна култура The Rolling Stone обяви, че пуска в продажба контролния пакет акции на изданието.Списанието е създадено преди 50 години и е най-популярно с репортажите си за музика и попкултура, но често публикува и статии на политическа тематика и коментари по актуални теми.Основателят му Джан Уенър започва да го издава през 1967 г. с музикалния критик Ралф Глийзън. Оттогава досега списанието не е сменяло собственика си - то се управлява от компанията \"Уенър Медия\".На корицата на \"Ролинг стоун\" са били звезди като Мадона, Джим Морисън и още много музикални величия, президенти и дори папата. Една от най-известните корици е кадърът на фотографката Ани Лейбовиц с голия Джон Ленън и съпругата му Йоко Оно. Снимката е била заснета само часове преди Ленън да бъде убит.\"Направихме огромни стъпки към трансформирането на списанието към мултимедийна компания и с нетърпение очакваме то да намери нов дом, в който да стъпи на тази силна основа\", казва Уенър. Не се съобщава дали компанията му е намерила вероятен инвеститор.", "date": "2017.09.18", "title": "Създателят на сп. Rolling Stone го продава"}
{"url": "https://offnews.bg/kultura/predstaviat-album-i-izlozhba-s-nevizhdani-dosega-risunki-na-ilia-beshk-665353.html", "text": "На 19 септември от 18 ч. в Софийска градска художествена галерия ще бъде представен албумът \"С рисунката правя човеци\" от Илия Бешков и ще се състои откриването на изложбата \"Илия Бешков - свян и страсти\", която ще може да се види до 22 октомври.За книгата и забележителния художник ще говорят Аделина Филева, директор на Софийска градска художествена галерия, Красимир Илиев, изкуствовед и съставител на \"С рисунката правя човеци\", Любен Козарев, управител на издателство \"Изток-Запад\".След военния преврат от 19 май 1934 г., когато цензурата спира левите вестници, в които Илия Бешков (1901–1958) публикува безпощадните си политически карикатури,той е обзет от творчески бяс да нарисува всичко, което човеците вършат, въобразявайки си, че няма да бъдат разкрити.Надзърта в домашните и обществени бани, в бардаците, шантаните, кабаретата и спалните. Това е пътуване на прозрелия същността на царя и политическата клика художник към породилата ги благодатна среда – битието на градския човек, с всичките му страсти и пороци, които го превръщат във верноподаник, опрощаващ покварата на своите управници.В албумното издание \"С рисунката правя човеци\" са събрани над 180 рисунки, повечето от които се публикуват за пръв път. Те го представят като изключителен рисувач и неуморен търсач на истината за човека.", "date": "2017.09.18", "title": "Представят албум и изложба с невиждани досега рисунки на Илия Бешков"}
{"url": "https://offnews.bg/futbol/tunde-i-nar-ne-iskat-da-si-hodiat-ot-levski-665334.html", "text": "Драмата с Бабатунде Адениджи и Франсис Нар ще продължи минимум до зимата. Двамата отказаха да разтрогнат договорите си с Левски, макар че са нежелани на “Герена” и не са допускани до тренировките, пише \"Меридиан Мач\".Официалните причини, поради които двамата не се готвят под ръководството на Делио Роси са, че Бабатунде е с наднормено тегло, а Нар е в слаба физическа форма.Заради това треньорите са наредили двуразови занимания за играчите, с които да подобрят състоянието си. Терзанията им обаче ще приключат най-рано зимата, тъй като дори да разтрогнат сега, няма как да подпишат с друг клуб.Друг е въпросът, че “сините” бяха склонни да пуснат Франсис Нар като свободен агент, но не мислеха по същия начин за Бабатунде Адениджи.Наскоро от клуба са получили оферта за него от Скендербег, но самият играч не се е съгласил да отиде в този клуб.Това допълнително е вбесило спортно-техническото ръководство, след като преди време Левски инвестира доста пари в привличането му и е нормално клубът да си върне част от вложенията.", "date": "2017.09.18", "title": "Тунде и Нар не искат да си ходят от Левски"}
{"url": "https://offnews.bg/politika/borisov-ako-stane-vojna-ruskite-raketi-sa-nasocheni-kam-balgaria-665327.html", "text": "\"Пришиването на Пеевски към мен е опорна точка. \"Дунарит\" в никакъв случай няма да отиде при Пеевски. Не общувам с него\", заяви в интервю за бТВ премиерът Бойко Борисов.В отговор на въпрос дали взема страната на Делян Пеевски в конфликта му с Цветан Василев по темата за военно-промишления комплекс, министър председателят отсече:Борисов коментира и заявката на шоумена Слави Трифонов да стартира свой политически проект.Борисов каза, че не познава бившия шеф на Общинския съвет в Септември Лазар Влайков, с чийто пистолет бе убит собственик на заведение. Министър-председателят призна, че попадането му в редиците на управляващата партия било грешка.По думите му след предишното отстраняване на Влайков местните организации ходатайствали пред зам.-председател на партията с мотива, че се бил поправил.Колкото до друг скандален кадър на ГЕРБ – депутата Живко Мартинов - Суджука, Борисов заяви, че изобщо не иска да чува за него. Премиерът призна, че много пъти са използвали името му без негово знание, но с помощта на фейсбук сигналите за злоупотреби стигали до него, а от там – в някои случаи и до ДАНС.Премиерът коментира и доклада за състоянието на националната сигурност, в който Москва е идентифицирана като заплаха за страната.Той подчерта, че на всички срещи на НАТО Русия се сочи като основна заплаха за НАТО заедно със Северна Корея.В същото време премиерът посочи, че България има голям интерес руските туристи да идват у нас и от това руския газ да стигне до бъдещия газов хъб \"Балкан\".", "date": "2017.09.18", "title": "Борисов: Ако стане война, руските ракети са насочени към България"}
{"url": "https://offnews.bg/obshtestvo/bez-voda-v-chasti-ot-dolni-bogrov-i-v-zona-b-19-665319.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството.Монтаж на водомерен възел на ул. „Димитър Петков“ в „Зона Б-19“ налага спиране на водоподаването от 9:00 до 14:00 часа по ул. „Димитър Петков“ от бул. „Александър Стамболийски“ до бул. „Тодор Александров“.Заради подмяна на сградно водопроводно отклонение на ул. „3-ти март“ в с. Горни Богров, се налага спиране на водоподаването от 10:00 до 16:00 часа на ул. „3-ти март“, ул. „Ботунски път“, ул. „Шабаница“, ул. „Воденицата“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - . “Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.09.18", "title": "Без вода в части от Долни Богров и в Зона Б-19"}
{"url": "https://offnews.bg/futbol/zhestok-skandal-raztarsi-otbora-na-popeto-v-rusia-665360.html", "text": "Шампионът на Русия Спартак Москва, в който играе капитанът на националния отбор Ивелин Попов, е разтърсен от невероятен скандал.След поредния кръг в Премиер лигата, треньорът Масимо Карера е обвинил играчите публично, че са играли симулативно. Спартак водеше с 2:0 като гост и с човек повече на терена допусна изравняване до 2:2 срещу Тосно.\"Искате да си тръгна ли? Това ли се опитвате да направите?\", полудял италианецът и разбил предмет в съблекалнята.Не е ясно откъде и защо идва бойкотът на играчите спрямо Карера, който изведе Спартак до първа титла от 16 години насам през миналия сезон. В първите десет кръга от новото първенство Попов и компания спечелиха само три срещи и вървят десети във временното класиране.Иначе двубоят с Тосно се развиваше отлично за шампионите, които още в 28-ата минута получиха числено предимство на терена, тъй като Виталий Шахов от домакините бе отстранен от игра с директен червен картон. Седем минути по-късно Георгий Джикия изведе Спартак напред в резултата, а в 63-ата Марио Пашалич бе точен за 0:2 и всичко изглеждаше ясно.Последните няколко минути обаче се превърнаха в кошмар за гостите. Първо, в 86-ата минута Евгений Марков реализира попадение за Тосно, а в последните секунди Антон Заболотний попари Попето и компания с изравнителен гол за 2:2.", "date": "2017.09.18", "title": "Жесток скандал разтърси отбора на Попето в Русия"}
{"url": "https://offnews.bg/politika/radev-zamina-za-uchastie-v-72-sesia-na-obshtoto-sabranie-na-oon-665333.html", "text": "От 18 до 24 септември президентът Румен Радев ще бъде на работно посещение в САЩ. Държавният глава ще представи България в рамките на 72-ата сесия на Общото събрание на ООН.На 18 септември президентът Радев ще участва в годишния форум „Отдаване на почит към героите на световната кампания срещу екстремизма и нетолерантността“ и ще направи изказване. Държавният глава ще разговаря и с еврейски организации от САЩ.На 19 септември българският президент ще участва в тържественото откриване на Общия дебат на 72-ата сесия на Общото събрание на ООН, след което ще проведе двустранни срещи със свои колеги.На 20 септември държавният глава Румен Радев ще направи изказване пред Общото събрание на ООН.Българският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги.По-късно през деня Румен Радев ще участва в конференция, посветена на предотвратяването на използването на интернет за терористични цели.На 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България.На 22 септември президентът Радев ще проведе среща с Генералния секретар на ООН Антониу Гутериш.По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност.На 23 и 24 септември Румен Радев ще посети Чикаго и ще се срещне с представители на българската общност. Той ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”.В делегацията, ръководена от българския държавен глава е и заместник министър-председателят по правосъдната реформа и министър на външните работи Екатерина Захариева.", "date": "2017.09.18", "title": "Радев замина за участие в 72 сесия на Общото събрание на ООН"}
{"url": "https://offnews.bg/ikonomika/ombudsmanat-organizira-diskusia-za-dvojnia-standart-pri-hranite-665322.html", "text": "Омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа.Форумът ще се състои днес в зала „Изток“ в сградата на Народното събрание.Участие ще вземат български евродепутати, посланици на държавите-членки на ЕС, министърът на земеделието, храните и горите Румен Порожанов, министърът на здравеопазването проф. Николай Петров, народни представители от парламентарните комисии по земеделието и храните, по вероизповеданията и правата на човека, по здравеопазването, по въпросите на децата, младежта и спорта, по взаимодействието с неправителствените организации и жалбите на гражданите, председателят на Комисията за защита на потребителите Димитър Маргаритов, ръководството на Българската агенция по безопасност на храните, представители на браншовите организации, на производителите, неправителствени организации и експерти в областта.Специални видеообръщения към участниците ще направят европейският комисар за правосъдието, потребителите и равенството между половете Вера Йоурова и българският еврокомисар по цифрова икономика и общество Мария Габриел. Ще бъде излъчена и позицията на председателя на Европейската комисия Жан-Клод Юнкер срещу двойния стандарт при храните.Идеята на дискусията е да се набележат решения за предотвратяване на проблема с двойния стандарт при храните от една и съща марка с различни съставки и различна цена, което дискриминира потребителите от Източна Европа. Най-често потърпевшите у нас са децата и подрастващите, които са обичайните потребители на храни с двоен стандарт. Омбудсманът Мая Манолова ще представи и конкретни продукти с драстични разлики в съставките и цените.В рамките на форума ще бъде подписана декларация, която призовава европейските институции да приемат законодателство срещу двойния стандарт. Документът ще бъде внесен в Европейския парламент по време на изслушване по темата в края на септември.", "date": "2017.09.18", "title": "Омбудсманът организира дискусия за двойния стандарт при храните"}
{"url": "https://offnews.bg/kultura/vizhte-programata-na-sofia-art-book-fair-2017-665323.html", "text": "Sofia Art Book Fair е ежегоден фестивал и изложение на арт книги, независими художествени издания и експериментални книжни форми от цял свят. Основна цел на фестивала е да създаде платформа за развитието и разпространението на подобен тип издания в България и да запознае широката българска публика с изявени автори и специализирани издателства от цял свят.Тази година фокус на фестивала са фотокнигите и фотографските независими издания – артистична форма, набираща все по-голяма популярност не само на независимата издателска сцена, но и сред културните институции, музеите и утвърдените международни фестивали за изкуство.Sofia Art Book Fair 2017 ще се проведе между 18 и 24 Септември и програмата включва изложби на арт и фотокниги, лекции и презентации на български и международни автори и книжно изложение. Организатори на фестивала са Десислава Панчева, основател и куратор на Hip hip Library и фотографа Никола Михов, основател на виртуалната платформа за българска съвременна фотография Bulgarian Photography Now.ИЗЛОЖБИИЗЛОЖБА ЯПОНСКИ ФОТОКНИГИОТ КОЛЕКЦИЯТА НА СЕБАСТИАН АРТУР ХАУ14 – 28 СептемвриHip Hip LibraryВ Япония книгата е предпочитано средство за представянето на фотографията, а фотокнигата е широко възприемана като самостоятелна форма на изкуство. В изложбата ще бъдат представени 28 изключителни издания от последните 40 години, сред които и фотокниги на култови японски фотографи като Дайдо Морияма и Такума Накахира.Себастиан Артур Хау работи като търговец на книги от 15 години първо в Кьолн, Германия, а след това в Париж, Франция. Редовно пише за фотографията, куратор е на изложби и организира разговори и събития.За повече информация: https://www.facebook.com/events/1925063731081568ИЗЛОЖБА ОТ ПРОЕКТА REFORGET YOUR PAST18 – 30 СептемвриГалерия SynthesisВ изложбата ReForget Your Past ще бъдат представени резултатите от проекта на фотографа Никола Михов, в който той кани 30 български и чуждестранни артисти - художници, фотографи, дизайнери и графити артисти - да преработят екземпляри от неговата фотокнига Forget Your Past. Издадена през 2012 г. от издателство Жанет 45, тя проследява съдбата на най-значимите монументални паметници от времето на комунизма, от построяването им до сегашното им състояние на разруха и безстопанственост.За повече информация: https://www.facebook.com/events/554705351527586ЛЕКЦИИ“1 + 1 = 4!” ЛЕКЦИЯ НА КОРИН НОРДЕНБОС19 Септември 19:00чGeneratorВ лекцията си Корин Норденбос обяснява не само традицията на фотографската книга, но също така разглежда концептуалната документална фотография и нейните корени в холандската култура. Корин Норденбос е нидерландски фотограф и преподавател. Нейният принос за образованието в Нидерландия повлиява върху развитието на фотографията в международен мащаб. Корин е ръководител на специалност Фотография в Кралската академия на изкуствата (KABK) в Хага до април 2015 г. През 2014 г. е удостоена с наградата на Кралското фотографско дружество във Великобритания.През 2016 г. тя е обявена за„Офицер на Ордена на Оранж-Насау“ във връзка с приноса ѝ за развитието и признаването на холандската фотография в международен мащаб.За повече информация: https://www.facebook.com/events/339656019792043/“One% OF ONE” ЛЕКЦИЯ НА МИТКО МИТКОВ20 Септември 19:30чSwimming pool Project spaceOne% of One e платформа за независими експериментални книги, каталози и изложби, основана в Хамбург от германския графичен дизайнер Щефан Фухс и Митко Митков - български фотограф и графичен дизайнер, редактор на списанието за култура \"Hartikel”.Лекцията ще проследи развитието на проекта One% of One и неговата метаморфоза от независимо издателство с преобладаващ интерес към фотографското изображение до платформа за културен обмен и реализацията на различни проекти в сферата на изобразителното изкуство.За повече информация: https://www.facebook.com/events/230211834170202“BEIJING SILVERMINE” ПРЕЗЕНТАЦИЯ НА ТОМА СОВАН21 Септември 19:00ч.Institut francais de BulgarieТома Совaн е френски колекционер на намерена фотография и автор на фотографски книги. През 2009 г. той поставя началото на един от най- големите и важни проекти за архивиране в Китай наречен \"Beijing Silvermine\" (\"Пекинската сребърна мина\") - архив от половин милион фотографски негативи, които Сован събира през последните седем години от пунктове за рециклиране, разположени в околностите на Пекин.Днес този фотографски архив обхваща над половин милион анонимни фотографии от периода от 1985 г. до 2005 г., пресъздаващи голяма част от историята на популярната аналогова фотография в Китай.За повече информация: https://www.facebook.com/events/279812682502214Представяне на енциклопедията„История на европейската фотография 1900 – 2000“ЛЕКЦИЯ НА ПРОФЕСОР ВАЦЛАВ МАЦЕК22 Септември 19:00ч.Photosynthesis„История на европейската фотография 1900-2000 г.“ е първата всеобхватна енциклопедия за историята на фотографията през 20 век, която представлява изследователски проект с международно участие в общоевропейски мащаб. Изданието е разделено на три тома/периода: том 1 - 1900-1938 г., том 2 - 1939-1969 г. и том 3 - 1970-2000 г.Координатор на проекта е проф. Вацлав Мацек, председател на асоциация FOTOFO, преподавател в Университета за сценични изкуства в Братислава и директор на фестивала Месец на фотографията в Братислава.За повече информация: https://www.facebook.com/events/399215427143312ЛЕКЦИЯ НА КАРЛОС СПОТОРНО23 Септември 19:00чCosmos coworking campКарлос Споторно е испански документален фотограф с интереси в социалната и политическата сфера. Той ще представи последната си книга „Тhe Crack”. Страниците на „The Crack“ разказват за срещи с мигранти от Субсахарска Африка и планината Гуругу, за спасяването на лодка близо до либийския бряг, за балканският бежански поток, за присъствието на танкове на НАТО на белоруската граница, за арктични гори, в които финландски наборни войници изследват границите на собствената си страна.КНИЖНО ИЗЛОЖЕНИЕКНИЖНО ИЗЛОЖЕНИЕ SOFIA ART BOOK FAIR23 – 25 Септември 13:00ч - 20:00чCosmos coworking campПо време на изложението публиката ще може да срещне с български и международни артисти, автори на фотокниги, комикси, фензини и специализирани издателства. Посетителите на изложението ще могат да разгледат и закупят арт и фотокниги, комикси, фензини, експериментални печатни издания, авторски графични отпечатъци.Участници:изд. Innocences (Франция)http://www.innocences.net/изд. FotoEvidence (САЩ / България)http://fotoevidence.com/изд. Centrala (Полша)http://centrala.org.uk/изд. MAMA Photobooks (Унгария)http://mamaphotobooks.tumblr.com/изд. This Is Not A Map (Франция)http://www.thisisnotamap.com/изд. Жанет 45 (България)http://books.janet45.com/Тома Сован / Beijing Silvermine (Франция)http://www.beijingsilvermine.com/Елен Корт (Холандия)https://www.ellenkorth.com/Maycec (Мароко / Франция)http://maycec.com/Веселина Николаева (България)http://www.vesselinanikolaeva.com/Кристиан Райстер (Германия)https://www.christianreister.com/Mitch Ar Breizounek (France)http://mitch-ar-brezounek.tumblr.com/София Грънчарова (България)https://www.sophiagr.com/Рада Люис (България)http://radalewis.com/Борис Праматоров (България)http://borispramatarov.tumblr.com/Мартина Вачева (България)http://martinavacheva.tumblr.com/ПУК! (България)https://www.facebook.com/pukplatform/Hip Hip Library (България)https://www.facebook.com/hiphiplibrary/", "date": "2017.09.18", "title": "Вижте програмата на Sofia Art Book Fair 2017"}
{"url": "https://offnews.bg/kultura/film-na-nikolaj-todorov-vze-goliamata-nagrada-na-svetovnia-festival-za-665357.html", "text": "Филмът „Made in Brachycera“ - \"Произведено от мухи\" от режисьора Николай Тодоров спечели голямата награда, на 13 Световен фестивал за анимационно кино, който се проведе във Варна, предаде БНР.\"Герои на този филм са мухите. Предводителката им – мухата Майка – в края на живота си е изпълнена с решимост коренно да преобрази бита на своите поданици като се опита веднъж завинаги да изтрие позора, „прославил” ги като едни от най-гнусните същества сред ципокрилите\", се пише в анотацията на филма победител.Негов сценарист е Виктор Самуилов. По време на фестивала, който се провежда във Варна, бяха отличени ленти от цял свят, а специалната награда за пълнометражен филм отиде при „Момичето без ръце“ на Себастиен Лоденбак от Франция. По време на събитието бяха представени ленти от Франция, Германия, Русия и много други.", "date": "2017.09.18", "title": "Филм на Николай Тодоров взе голямата награда на Световния фестивал за анимационно кино"}
{"url": "https://offnews.bg/sport/sportat-v-efir-na-18-septemvri-665326.html", "text": "Програма за ценители предлага ефирът днес. След много снукър и колоезедене, денят ще завърши с двубоя от Първа лига между Лудогорец и Ботев Пд.09,00 Снукър, World Open Eurosport 212,00 Колоездене, СП., бягане по часовник (дев.) Eurosport 214,30 Колоездене, СП., бягане по часовник (мл.) Eurosport 114,30 Снукър, World Open Eurosport 220,00 Футбол, Лудогорец - Ботев (Пд) Диема спорт", "date": "2017.09.18", "title": "Спортът в ефир на 18 септември"}
{"url": "https://offnews.bg/na-tozi-den/dnes-rozhden-den-imat-663985.html", "text": "Димитър Рачков, актьор и тв водещЧл.-кор. проф. д-р Аксиния Джурова, изкуствовед и специалист в историята на изкуството, филологията и кодикологиятаРуси Чанев, драматичен и филмов актьорПавел Поппандов, актьорД-р Елена Кирчева, юрист, дипломат и бивш депутатО.з.ген. Богомил Бонев, адвокат и министър на вътрешните работи в две правителстваАнелия Луцинова, актрисаДоц. Иван Чалъков, социологИво Димов, кмет на Димитровград и бивш депутатЕлица Янкова, състезател по борба", "date": "2017.09.18", "title": "Днес рожден ден имат"}
{"url": "https://offnews.bg/izvan-terena/chetat-penata-v-avtobus-nomer-1-665335.html", "text": "Актьорът и тв водещ Александър Кадиев изпълни тактическите указания на легендарния ни треньор Димитър Пенев и разпространи книгата му в градския транспорт.Той получи три екземпляра на произведението \"Моят живот и футболът\" със заръката да я разпространи. Книгата е излязла още през 1995 година и е истинска библиографска рядкост.\"Трябва да има приемственост и аз я предавам на Сашко\", каза Стратега в студиото на воденото от Кадиев предаване, което е и инициатор на акцията за четене на книги в градския транспорт.Като жител на Кокаляне Кадиев избра импровизираната библиотека да бъде автобус номер 1.Синът на Катето Евро се надява книгата да достигне максимален брой хора и особено малчугани, които са запалени по футбола.", "date": "2017.09.18", "title": "Четат Пената в автобус номер 1"}
{"url": "https://offnews.bg/temida/tcatcarov-se-vazmuti-kak-posreshtat-kolegata-mu-chajka-665340.html", "text": "Главният прокурор Сотир Цацаров се възмути от начина, по който беше посрещнат руският му колега Юрий Чайка.По-рано днес от \"Да, България\"  и видео за надпис на бул. \"Цариградско шосе\" \"Чайка, вън от Европа\". Преди ден от партията на Христо Иванов разпространиха позиция срещу посещението на генералния прокурор на Руската федерация. Според \"Да, България\" полуконспиративният характер на това мероприятие е опит за заобикаляне на българското обществено мнение и израз на тоталната липса на легитимност на подобно действие.\"А те в кое си качество го отправят тоя призив?\", коментира Цацаров. \"Аз съм малко учуден от каква позиция се задава. Демокрация - всеки има правото да призовава и да иска. Влизаш в парламента, когато за теб са гласували съответният брой хора, когато не са гласували съответният брой хора, не влизаш\", каза Цацаров.Той отново атакува Иванов по линия на \"грантовете\". \"Това е модел, който трябва да следваш. Не го ли следваш, спира спонсорството\", каза Сотир Цацаров. Главният прокурор обясни, че руският му колега идва по силата на споразумение, подписано между двете прокуратури още по времето на предшественика му Борис Велчев. И по време на сегашната визита предстои подписване на споразумение за сътрудничество в областта на антитероризма, включително и за обучение на прокурори.", "date": "2017.09.18", "title": "Цацаров се възмути как посрещат колегата му Чайка"}
{"url": "https://offnews.bg/obshtestvo/nudisti-na-protest-v-sofia-iskat-si-plazh-delfin-665339.html", "text": "Протест с искане да бъде освободен плаж \"Делфин\" в Ахтопол от наемателя и да бъдат оставени нудистите да плажуват спокойно се организира в сряда пред Министерството на туризма. Плаж \"Делфин\" е популярен сред нудистите, но това лято наемателят създаваше непрекъснато проблеми на плажуващите, като ги снима с камери, а няколко туристи дори бяха глобени за това, че се разхождат голи.Протестът на нудисти и къмпингари бе обявен във Фейсбук и е насрочен за сряда, 20 септември в 17.30 часа.\"Нудизмът не е престъпление, да спасим плаж делфин в Ахтопол\" е мотото на протеста. ", "date": "2017.09.18", "title": "Нудисти на протест в София, искат си плаж 'Делфин'"}
{"url": "https://offnews.bg/politika/hristo-ivanov-nikoj-v-evropa-ne-viarva-che-borisov-bori-koruptciata-665332.html", "text": "В Европа може да ползват Бойко Борисов, когато им е удобен за дребни поръчки, но нямат никакви илюзии за борбата с корупцията у нас. Промяна може да се очаква чак когато депутатът от ДПС, бизнесмен и крупен медиен собственик Делян Пеевски спре да бъде недосегаем, заяви в студиото на „Тази сутрин” лидерът на „Да, България” и бивш правосъден министър Христо Иванов.Според него премиерът е зависим от Пеевски:Той очаквал новият състав на ВСС да е съпътстван от същите проблеми, на които бяхме свидетели и досега.Той определи като половинчато решението на президента Румен Радев да остави следващия ВСС да препотвърди избора на Георги Чолаков за шеф на Върховния административен съд.Иванов призова за бойкот на посещението на руския главен прокурор Юрий Чайка. Според него Чайка е „доста страшен човек” и вероятно идва с послание, тъй като случващото се в оръжейния бизнес, по думите му, няма как да не е свързано с руски интереси.", "date": "2017.09.18", "title": "Христо Иванов: Никой в Европа не вярва, че Борисов бори корупцията"}
{"url": "https://offnews.bg/tenis/sharapova-prodalzhava-s-razkritiata-za-bivshite-si-665343.html", "text": "Бившата номер 1 в света Мария Шарапова продължава с разкритията за връзките си в излязлата наскоро автобиография \"Неудържима\".Преди дни излезе откъс, в който тя описваше отношенията си с Григор Димитров. Сега дойде ред и на предшественика му - словенския баскетболист Саша Вуячич. Двамата излизаха дълго време, като дори стигнаха до годеж, но не отидоха пред олтара.\"Нямах сериозни връзки почти до 20-ата си година. В края на 2009 година една моя приятелка организира барбекю. Покани ме и ме попита дали може да викне още някого. Съгласих се, защото нямах представа какво е намислила. Саша влезе по време на вечерята. Косата му беше още мокра от душа. Беше облечен със спортен костюм, а на колената си носеше лед. Веднага ми хареса. Събота вечер, а той току-що е приключил тренировка. Определено беше мой тип.Ядохме филе от риба, шегувахме се, а накрая си разменихме телефонните номера. Проблемите ни се появиха след една година. Когато бяхме в Лос Анджелис, той настояваше да живеем у тях, макар моята къща да беше на същата улица и определено беше по-уютна. Това беше типично мъжка проява или по-скоро проява на мъж от Източна Европа. Искаше да контролира всичко, да бъде център.Не понасяше това, че аз изкарвам повече пари, че къщата ми е по-голяма. Усещах напрежение в него, че аз съм по-голямо име в тениса, отколкото той в баскетбола, макар и да не го обсъждахме на глас. На втората година се сгодихме. Това не беше точно подготовка за сватба, а по-скоро някакво славянско обяснение в любов. Един вид - аз имам само теб, ти имаш само мен. Подари ми огромен пръстен, който свалях само по време на мачове.Постепенно обаче успехите ми на корта станаха за него все по-голям товар и проблем. Преди Ролан Гарос 2012 година започнах постепенно да се отделям от него. Спечелих в Париж и му се обадих по телефона. Той беше на тренировка, но вдигна. Поздрави ме. Благодарих му, че е бил с мен в трудните моменти, че ме е подкрепял и тласкал напред. Бях изпълнена с радостни емоции. Мислех, че и той се радва за мен.Вечерта се чухме отново. Тонът му беше различен. Каза, че е гледал мача и церемонията по награждаването. Усетих, че ми е ядосан, защото не съм го споменала в речта си на церемонията по награждаването. Той мислеше единствено за това. Дадох си сметка, че от месеци чакам такъв знак и го получих. Отношенията ни приключиха тази вечер\", пише Шарапова.", "date": "2017.09.18", "title": "Шарапова продължава с разкритията за бившите си"}
{"url": "https://offnews.bg/futbol/liubo-penev-atakuva-prezidentskia-post-na-bfs-665388.html", "text": "Любо Пенев ще се кандидатира за президент на БФС, научи OFFNews от достоверни източници. Конгресът е през февруари, а засега се очертават още двама мераклии за поста. Боби Михайлов вече обяви, че иска нов мандат. Наско Сираков също събира подкрепа от Левски и ЦСКА-София.Любо в момента е треньор на втория тим на Валенсия. Това не му пречи да се пробва в тежката битка срещу статуквото. Знае се, че който командва БФС, той обира гласовете на стотиците малки, част от които на практика нефункциониращи клубове.Любо обаче бил категоричен, че не се притеснява. Той дори споделил през съмишленици, че е мотивиран да бие Боби Михайлов, който всички сочат за особено близък до Лудогорец. Знаем, Любо и Кирил Домусчиев си размениха публично обвинения след уволнението на треньора от националния тим.Пенев бил категоричен, че няма никакви притеснения да атакува и лобито на Гриша Ганчев, което стои зад Сираков. Бившият голмайстор бил убеден, че истинските цесекари няма да се колебаят и секунда между него и човека на Гришата.Интересното е, че и доста левскари харесват Любо, защото никога не се кланя на силните на деня. Кандидатурата му обаче ще бъде издигната официално от няколко малки клуба и бивши футболни функционери. Политически сили също са готови да помагат, научи OFFNews.Напук на слуховете в София, сред отборите, издигащи идола на \"армейците\", не е ЦСКА 1948. Чисто формално \"червените\" от трета дивизия още не са приети за редовни членове и нямат думата.Феновете на \"армейски\" тим обаче отдавна коментират, че биха подкрепили с две ръце Пенев за президент. Те не обичат нито сегашното ръководство на БФС, за кандидат на Гриша Ганчев е излишно да се говори.", "date": "2017.09.18", "title": "Любо Пенев атакува президентския пост на БФС"}
{"url": "https://offnews.bg/futbol/ultras-raus-665336.html", "text": "Скандиранията срещу президента на Хановер 96 Мартин Кинд не са нещо ново. Дори напротив – те са неизменна част от репертоара на крайните фенове на отбора вече три години. Както и бойкотът им – когато Хановер изпадаше от Бундеслигата през пролетта на 2015-а, на някои мачове на втория тим на клуба имаше по 5000 зрители, а трибуните на „АВД Арена“ бяха полупразни.Новото е, че на друга част от „културните“ зрители им писна и започнаха да отговарят. В петък докато тимът на Андре Брайтенрайтер се оправяше в северно дерби с Хамбургер (2:0), а улстрасите недоволстваха с “Kind Raus” (Махай се, Кинд), на стадиона доста често звучеше и “Ultras Raus”. Протестите са заради това, че Кинд иска да превърне Хановер в четвъртото изключение от Правилото 50+1 (това, което не позволява на един човек да има повече от 49% процента от акциите на даден клуб). Изключенията сега са Байер Леверкузен, Волфсбург и Хофенхайм (Лайпциг не е в тази категория, правилото там е заобиколено по различен начин).Кинд () може да го направи, защото вече 20 години издържа Хановер, а в правилата на ГФС пише, че след толкова години, спонсорът може да кандидатства за изключение от правилото. Бордът на директорите вече гласува да продаде 51% от акциите на компанията майка на Кинд (решението бе взето с 3:2 гласа), ако той получи позволението на ГФС.Според 73-годишния меценат това е единственият начин клубът да привлече нови инвеститори и да се бори за повече успехи. „Ако има предложение, няма да продам отбора на когото и да е. Ако има предложение, то ще бъде гласувано от Общото събрание, а не само от Борда на директорите“, обещава Кинд.Феновете обаче твърдят друго – че 117 молби за нови членове са отхвърлени, защото те са на хора, които не са съгласни с Кинд – тоест това е неговият начин да си осигури мнозинство. „Няма как да си сигурен в инвестицията си, ако нямаш контрол“, казва Кинд.С кратко изключение обаче той е управляващ директор на дружеството в последните 10 години, така че и този негов довод е мъгляв – дори и без да има 51 процента от акциите, той контролира Хановер. Той доведе бившият канцлер Герхард Шьодер в клуба, до миналата година компанията Madsack, която издава двата най-важни всекидневника в Хановер, беше част от клуба, а сега инвеститор номер две е Дирк Росман – негов приятел от детинство.“Нямаме нужда от тях на стадиона. И не ги искам. Разбирам, че са част от традицията на футбола, но подобно мислене е за отбор от четвърта дивизия”, каза Кинд след прекратената контрола с Бърнли, когато 50-тина фена на Хановер замеряха със седалки англичаните.Подобни действия не помагат на протестиращите. Дори напротив – правят ги да изглеждат ултра-глупави. Макар че полицията счита, че има сериозна заплаха за Кинд и му осигуря охрана в дните около мачовете на тима.А и засега добрите резултати на Хановер накланят везните в полза на Кинд. Бордът също ще го подкрепи, а това правят и треньорът Брайтенрайтер и спортният директор Хорст Хелд. Но както каза Брайтенрайтер – „Ние не можем да сме гост във всеки един мач. Това е непреодолимо“. Част от феновете, които не подкрепят протеста, се обединиха в друг сектор, но това може да доведе и до ескалация на напрежението между самите привърженици на клуба.„Знам, че има бойкот на феновете и ние правим всичко възможно той да не се усети. Но аз съм бил футболист и знам колко е важно да имаш подкрепа от зрителите. Но също така знам, че футболът се откъсва от хората, което ги дразни. Важното е да се намери правилния баланс“, каза Хелд.Не че това е лесно – при победата с 1:0 над Майнц Мартин Харник вкара победния гол и се изправи срещу 2000 мълчащи и непразнуващи ултраси. „Бях ужасен“, каза след това Харник. Засега ужасът се крие зад добрите резултати, но е лесно да си представим какво ще се случи, ако северняците попаднат в негативна серия.Място в историята:Сандро Вагнер се разписа шест минути след началото на Хофенхайм – Херта. И вкара най-ранния гол в историята на Бундеслигата (засега). Това бе първият мач с начален час 14:30 в неделя – първата неделя, в която имаше три телевизионни мача.Важните неща от кръга: се върна в игра за Шалке 04 след 336 дни.  продължава да е единственият отбор без допуснат гол – вече четири кръга. Така Петер Бос изравни рекорда на Петер Щьогер за треньор-дебютант в Бундеслигата с подобна серия. Бос спечели с лекота дуела между двамата в неделя (5:0), но в центъра на вниманието бяха решенията на виодеоасистента, който помогна за два гола във вратата на Кьолн.Първо при 1:0 в добавеното време на първото полувреме съдията Патрик Итрих отсъди нарушение в атака на Сократис срещу Хайнц при това в момента, в който Соктратис се възползва от изпуснатата от Хорн топка и засили към вратата.обаче отсъди, че нарушение няма и голът бе признат. Втората намеса бе в 60-та минута, когато Клюнтер спря с ръка удар в наказателното поле. Първочанално Итрих отсъди корнер, но после правилно промени решението на дузпа. Обамеянг реализира от бялата точка, а минута по-късно добави и още един гол – така той вече има голове срещу всички други отбори в Бундеслигата. разнищи Майнц и показа футбол, настроение и желание както в най-добрите си дни. Левандовски се усмихваше и подаваше на Робен и останалите си съотборници и всичко беше идеално. В Мюнхен се надяват да не е само заради началото на Октоберфест.пострада ужасно срещу Волфсбург. Капитанът на Щутгарт скочи за висока топка и със сигурност не си спомня нищо след това. Гентнер бе ударен с коляно от вратаря Кун Кастелс и се строполи окървавен. Резултатът – счупени очна орбита, челюст и нос, както и сътресение. Той бе опериран веднага и го чака доста дълго възстановяване. Отстрани ще гледат и Макс Крузе (осем седмици), Ерик Дурм (пет седмици) и Нико Бунгерт (три седмици). има вече седем точки - най-силно начало на сезон в историята за тима. И голът на Каюби. Един от много великолепно изпълнени удари извън наказателното поле този уикенд.Л може и да не вкара автогола във вратата на Вердер срещу Шалке, но без да опита да изчисти със задна ножица, той нямаше да ритне Милош Велькович, който на свой ред прати топката в мрежата. А за награда сърбинът получи и травма.вкара два гола във вратата на Фрайбург и можеше дори да запише хеттрик, но видеоасистентът не поволи. Той вече има седем попадения в осем мача срещу южняците. Това бе първа победа за Хайко Херлих начело на Байер Леверкузен.Втора Бундеслига:Холщайн Кийл се изкачи на първото място след 3:0 във визитата си на Ауе. Новакът има 13 точки, колкото и Дармщадт и Фортуна. Дуисбург на Илия Груев катастрофира с 1:6 на свой терен срещу Нюрнберг. Както пише в коментара за мача в „Кикер“ – \"зебрите\" доминираха, Ишак вкарваше.Дербито между Зандхаузен и Кайзерслаутерн доведе до куриозна дузпа – след сблъсък в наказателното поле и сигнал Тим Кистер от домакините хвана топката с ръце. Съдията Рене Роде отсъди дузпа, като обясни, че сигналът преди това е дошъл от трибуните. След дълга дискусия и протести, продължили три минути, наказателният удар бе отменен. Три минути по-късно дойде и победният гол за Зандхаузен.Цитатите: „Ако искаме да печелим титли, имаме нужда от Рибери. Прекрасно беше да празнувам с него“ – Ариен Робен за това защо отиде при Франк Рибери след гола си.„Имаше времена, в които Робен и Рибери имаха много по-малко симпатии един към друг“ – Томас Мюлер по същия повод.„Много съм щастлив. Но не заради резултата, а заради оризовия пудинг, който ни бяха оставили в съблекалнята. Благодаря на Хофенхайм – беше изключително вкусно“ – треньорът на Херта Пал Дардай след 1:1 в Хофе.", "date": "2017.09.18", "title": "Ultras Raus!"}
{"url": "https://offnews.bg/sviat/ryanair-strada-ot-nedostig-na-piloti-natisnaha-ia-da-publikuva-vsichk-665384.html", "text": "Авиокомпанията Ryanair бе подложена на силен натиск да публикува пълния списък с полетите, които планира да отменя всеки ден на фона на нарастващия гняв сред пътниците.Миналата седмица компанията обяви, че ще отменя по 40-50 полета на ден за следващите шест седмици, след като обърка графика на почивките на пилотите си, а също така се стигна и до неизпълнение на някои от тях.За сега големият превозвач публикува затворените полети до тази сряда, но група за защита на потребителите заяви, че на пътниците им трябва повече информация, предаде Би Би Си.\"От съществено значение е Ryanair да пусне пълен списък на полетите, които ще бъдат засегнати, така че пътниците да имат възможно най-много време да организират пътуванията си\", заявиха от организацията.Анулирането на полети ще засегне близо 400 000 клиенти, на които се предлагат алтернативни полети или обезщетения. В момента Ryanair има проблеми с недостига на персонал, а това от части се дължи и на факта, че в рамките само на тази година близо 140 пилота на авиокомпанията са напуснали и са стартирали работа в конкурентната Norwegian Air, съобщи говорител на норвежката компания. От Ryanair все още не са коментирали изказването на конкуренцията, но в писмо от главния оперативен директор на компанията Майкъл Хики до пилотите се пише, че се предвижда броят на пилотите да се стесни още повече.Оказва се, че самолетните водачи на Ryanair са били уведомени за недостига на персонал едва на 13 септември. В писмото си Хики продължава, че от миналата година знае, че може да се стигне до неизпълнение на отпуските.Пилотите са помолени да работят по време на почивка, за да покрият обявените полети.Един анонимен пилот на Ryanair заявява пред Би Би Си, че въпросът за отпуската е второстепенен и че основната причина за проблема са твърде многото напуснали пилоти.На тяхно място компанията се опитва да обучи нов екипаж.", "date": "2017.09.18", "title": "Ryanair страда от недостиг на пилоти, натиснаха я да публикува всички отменени полети"}
{"url": "https://offnews.bg/112/spasiha-s-helikopter-ruski-paraplanerist-postradal-kraj-sopot-665391.html", "text": "Руски парапланерист пострада, след като падна край Сопот. Сигнал за инцидента е подаден около 15.30 часа днес. Мъжът е паднал близо до хижа \"Незабравка\", съобщи БНТ. За спасяването на парапланериста е изпратен хеликоптер. Парапланеристът беше транспортиран в столичната болница \"Св. Анна\". Приет е в ортопедията на болницата. Той има множество счупвания на долните крайници, включително открита фрактура на глезена. Има съмнения за счупени ребра и фрактура на гръбначни прешлени, съобщиха от лечебното заведение.", "date": "2017.09.18", "title": "Спасиха с хеликоптер руски парапланерист, пострадал край Сопот"}
{"url": "https://offnews.bg/obshtestvo/i-dnes-shte-e-idealno-za-plazh-665320.html", "text": "Днес отново ще е слънчево, а след обяд и горещо, показва прогнозата за времето на НИМХ на БАН.Максималните температури ще са в диапазона 30 - 35 градуса.По морето ще е идеално за плаж. Там температурите ще са 28-30 градуса, а морската вода е 23-26 градуса. Вълнението е 1-2 бала.Все пак от утре започва постепенно спадане на типичните за лятото стойности. Очаква се от сряда да започнат и валежи, които в четвъртък на много места да прераснат и в гръмотевични бури. Празничният 22 септември се очаква да бъде ветровит и хладен ден с променлива облачност, а на много места ще има и превалявания.", "date": "2017.09.18", "title": "И днес ще е идеално за плаж"}
{"url": "https://offnews.bg/ikonomika/kakvo-triabva-da-ni-pritesniava-v-sluchaia-sas-zarazenite-iajtca-665338.html", "text": "Скандалните разкрития за наличие на инсектицида фипронил в милиони яйца в Европа са на път да разкрият доста слабости в системите за безопасност на храните.В края на юли избухна новината, че белгийски яйца са били заразени с фипронил, инсектицид, забранен за употреба при животни, отглеждани за производство на храни. Скоро стана ясно, че яйцата са от холандска птицеферма, използвала незаконно обезпаразитяване срещу червени акари. Първоначално стотици ферми в Белгия и Холандия, Германия и Франция) бяха запечатани и милиони яйца бяха унищожени. Впоследствие броя на държавите-членки, засегнати от скандала се увеличи. А наскоро замърсени яйца бяха открити и в български птицеферми.ФактологияНа 20 юли Белгия информира Европейската комисия и другите държави-членки чрез Системата за бързо предупреждение за храни и фуражи на ЕС (RASFF), че яйцата от белгийски ферми са били заразени с фипронил. Фипронил е инсектицид, използван най-често върху домашни животни срещу бълхи, червеи и кърлежи. Не се разрешава употребата му при животни, отглеждани за производство на храни, като например пилета. Световната здравна организация (СЗО) класифицира фипронил като \"умерено токсичен\" за хората. В големи количества може да повреди бъбреците, черния дроб или щитовидната жлеза.Източникът на замърсяването беше идентифициран - почистващ препарат наречен Dega 16 - разрешен препарат за контрол на червените акари за домашни птици, произвеждан от малка белгийска фирма, наречена \"Poultry Vision\". Двама души от компанията бяха арестувани в Белгия по подозрение, че са добавяли фипронил към иначе разрешения натурален продукт, състоящ се от ментол и евкалипт и сам по себе си напълно безопасен дори за човешка консумация. По информация от белгийските власти те с удивителна лекота са успели да убедят своите клиенти да ползват техния продукт, тъй като сходни препарати на пазара са ефективни за около три месеца, а Dega 16 е бил ефективен в продължение на осем месеца и дори е имал хубав мирис. Все още не е ясно колко ферми са закупували фалшифицираният препарат, но е ясно че е бил използван от холандската компания за птицевъдство ChickFriend в стотици птицеферми в Холандия и Белгия, Франция и Германия.Всички те използвали препарата от януари 2017 г., бяха запечатани, докато официалните анализи покажат, че продуктите, от тези ферми, отговарят на изискванията. Милиони несъответстващи яйца, вече пуснати в продажба бяха изтеглени от пазара. Реакцията е много по-бавна и сравнително непоследователна в ЕС по отношение на преработените продукти, съдържащи яйца.Колко голяма е опасносттаСъгласно законодателството на ЕС отговорност на стопанските субекти в хранителния сектор е да гарантират, че яйцата, които използват като съставки, отговарят на изискванията за безопасност на ЕС (т.е. ако фипронил изобщо присъства, е по-нисък от \"Максималния остатъчен лимит\" (Maximum Residue Limit (MRL) от 0,005 mg/kg). Ако се установи, че фипронил е над тази стойност, но все пак е под така наречената \"Остра референтна доза\" (Acute Reference Dose (ARfD), която е 0,72 mg/kg за яйцата), от фирмите се изисква да изтеглят продуктите си от пазара, но нямат задължение да информират обществеността.Ако се установи, че фипронил е над ARfD, продуктите трябва да бъдат изтеглени и потребителите трябва да бъдат информирани. Независимо от това, Великобритания предприе много превантивен и прозрачен подход и публикува пълния списък на всички продукти, които бяха оттеглени, тъй като са произведени от яйца от засегнати птицеферми в Холандия (без да се проверява дали фипронил е над / под MRL (0,005 mg/kg). За разлика от това, Франция публикува само списък на изтеглените продукти, съдържащи яйца с фипронил над MRL (0,005 mg/kg). Белгия от своя страна не публикува никаква информация за изтеглените продукти, но информира потребителите за изтеглянето на една партида яйца (тъй като нивата на фипронила надвишават ARfD (0,72 mg/kg).Къде сме ниеВ България на 18 август се появи информация за една партида германски яйчен прах от 500 кг. с наличие на фипронил. Впоследствие Българската агенция по безопасност на храните установи и възбрани няколко партиди майонеза и сладолед, в които е бил използван. Имената на продуктите не бяха назовани. На 14 септември БАБХ оповести нова положителна проба (0,027 mg/kg) за наличие на фипронил в яйца - този път от български производители. Във втория случай бяха публикувани имената на фермите и партидните номера на яйцата. Всички потребители, които са закупили от заразените партиди бяха приканени да не консумират яйцата и да ги върнат в търговският обект, от който са закупени. Няма данни да са използвани в производство на други хранителни продукти.Какви са тревогитеВремето, необходимо за откриването на тази измама, повдига някои въпроси. Фалшифицираният продукт е бил в хранителната верига от септември 2016 г. насам и холандските власти са били информирани за това през ноември 2016. Защо не са реагирали толкова дълго време? Белгия също реагира бавно, след като първоначално е информирана за фипронила през юни 2017 г. Все по-ясно става, че въпреки че правилата за безопасност на храните са едни и същи на хартия в целия ЕС, прилагането несъмнено не е еднакво. Наложително е да се направят промени в системата в целия ЕС, тъй като свободното движение на стоките прави националните мерки нелепи. Ето няколко мерки, които трябва да се обсъдят:Финансиране на контролаБелгийската асоциация на потребителите отчасти обвини бюджетните съкращения на Белгийската агенция за безопасност на храните, както и все прекомерното доверие самоконтрола на индустрията. Това е тенденция в целия ЕС и за съжаление държавите-членки се противопоставиха на опита на Комисията да наложи задължителни такси в целия ЕС за всички предприятия за хранителни продукти, за да се осигури устойчиво финансиране на официалния контрол върху храните.Превантивно разследванеПовече пари за контрол няма да постигнат чудеса. Не е реалистично да се иска от органите да тестват храни за всяко едно забранено вещество. Те трябва също да променят методите на работа и да прилагат повече полицейски подходи (измамният инсектицид се продава като продукт \"чудо\", което трябва да поражда съмнения). Дали холандските власти са взели сериозно информацията от ноември? Трябва ли те да са предупредили други държави-членки още тогава?Сътрудничество между държавите-членки на ЕС:Някои наблюдатели обвиниха Холандия и Белгия, че не са реагирали бързо в опит да защитят националните си интереси. Ако е така, Европейската комисия може и трябва да започне процедура за нарушение срещу тези държави-членки за неизпълнение на своите задължения в съюза.След скандала по конско месо ЕС създаде информационен инструмент, който позволява на държавите-членки да обменят поверителна информация относно измамите с хранителни продукти. Работи ли? Има ли някакви начини да се подобри използването на този инструмент? Има ли препятствия (напр. национални закони, които не позволяват на дадена страна да разкрива информация при разследване на измами)? Трябва ли да има задължение да докладва, дори и да не е застрашена безопасността (например за RASFF)? Можем ли да се доверим на държавите-членки за своевременно отчитане, ако това противоречи на интересите на националните производители?Информация за потребителитеСъобщаването на информацията за фипронила бе много объркващо за потребителите. Докато холандските власти звучаха доста обезпокоително (предупреждавайки обществеността за сериозен риск за общественото здраве), в Белгия информацията беше по-спокойна. В Холандия реагираха бързо и публикуваха партидите със заразени яйца, Белгия и Франция бяха по-бавни. Реакциите бяха дори по-бавни и непоследователни за преработените продукти. В България темата ескалира с месец закъснение и все още не е приключила. Голяма част от потребителите останаха доста объркани от случилото се. Затова трябва да се възприеме единен и последователен подход, който да повишава доверието, а не да всява паника.След случаите с Ешерихия Коли в покълнали семена през 2011 г. и конското месо (в продукт от свинско) през 2013 г., кризата с фипронил през 2017 г. допълнително ще разруши доверието на европейските потребители. Обичайните обяснения на политиците, че уроците от предишни инциденти са били научени и предприетите мерки за предотвратяване на повторението им, може да звучат като празни думи за потребителите, изправени пред повтарящи се скандали. Потребителите трябва да могат да разчитат на ефективна система за контрол на храните, която да гарантира, че храната на чинията им е безопасна или не е имитация.Статията е от сайта на", "date": "2017.09.18", "title": "Какво трябва да ни притеснява в случая със заразените яйца"}
{"url": "https://offnews.bg/obshtestvo/za-dobre-doshal-chajka-van-ot-evropa-video-665318.html", "text": "Надпис с огромни букви \"Чайка, вън от Европа\" ще посрещне главният прокурор на Русия Юрий Чайка, който идва на посещение у нас.Посланието е изписано върху надлеза на София Тех Парк на Цариградско шосе, откъдето ще мине кортежът на магистрат №1 на Путин.Снимки и видео за надписа за добре дошъл публикува \"Да, България\" в профила си във фейсбук.Преди ден от партията на Христо Иванов разпространиха позиция срещу посещението на генералния прокурор на Руската федерация Юрий Чайка в страната ни. Според \"Да, България\" полуконспиративният характер на това мероприятие е опит за заобикаляне на българското обществено мнение и израз на тоталната липса на легитимност на подобно действие.", "date": "2017.09.18", "title": "За добре дошъл: Чайка, вън от Европа! (видео)"}
{"url": "https://offnews.bg/obshtestvo/skandalnoto-siropitalishte-kodzhakafaliata-se-prevarna-v-naj-krasivoto-665342.html", "text": "Най-щастливите първокланици тази година прекрачиха прага на новото държавно училище в Бургас - \"Александър Георгиев Коджакафалията\". Само преди няколко години това беше дом за деца, който беше известен с постоянни проблеми с децата, включително имаше и скандал, в който едно от момичетата беше снимано в порно филм. Днес грозното сиропиталище е най-красивото училище у нас. След цялостен ремонт училището приема първокласници в стаи, в които учениците се чувстват уютно като у дома си. Снимките и репортажът от училището са публикувани в сайта .  200 деца от предучилищна възраст, първи и пети клас, облечени в униформите на училището с герба на \"Коджакафалията\", прекрачиха прага на новото школо. Стаите са китни и светли, а по коридорите има статуи, цветя и меки фотьойлчета. В коридорите са монтирани шкафчета, в които учениците ще могат да оставят учебниците и помагалата, които използват в училище и така няма да им се налага всеки ден да носят тежките раници. Шкафчетата вече са надписани с имената на децата, които ще получат ключ за тях. В стаите има проектори за образователни филмчета. Всяка стая е обзаведена по различен начин, според образователната програма, пише още бургаският сайт.В двора са изградени нови спортни площадки и озеленяване. Училището е свързано чрез топла връзка със сградата на Френската и Математическата гимназия.Вижте снимките - такова училище у нас няма.    ", "date": "2017.09.18", "title": "Скандалното сиропиталище Коджакафалията се превърна в най-красивото училище у нас"}
{"url": "https://offnews.bg/politika/bg-komunistite-rusia-ne-ni-e-vrag-vragat-e-nato-i-es-665341.html", "text": "\"Русия не ни е враг! Врагът е НАТО и ЕС!\", се казва в позиция на Съюза на комунистите и на Движение \"Че Гевара\".Тя бе разпространена веднага след Според тъмночервените докладът на правителството за състоянието на националната сигурност за 2016 година, в който се посочва, че Русия представлява заплаха за националната ни сигурност и за стабилността на Балканите, е \"изпитание пред честта на българския народ\".Според Съюза на комунистите и Движение \"Че Гевара\" членството на България в НАТО и ЕС превръща българския народ в жертва на геополитическите интереси на шайка политикани, играещи си с властта в България.Ето и още от декларацията:", "date": "2017.09.18", "title": "БГ комунистите: Русия не ни е враг! Врагът е НАТО и ЕС!"}
