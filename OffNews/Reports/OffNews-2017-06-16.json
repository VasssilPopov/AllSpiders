{"url": "https://m.offnews.bg/news/Futbol_18793/Kamata-kategorichen-Dogodina-titlata-se-vrashta-na-Balgarska-armiia_658379.html", "text": "Мегазвездата на българския футбол Христо Стоичков прогнозира категорично в интервю пред колегите от Блиц, че догодина титлата ще се върне на \"Българска армия\".Камата обаче посъветва хората от ЦСКА-София да не разчитат само на чужденци, а да заложат повече на български кадри, като даде за пример Барселона, където той премина именно от ЦСКА.\"Аз мисля, че още следващия сезон ЦСКА ще е шампион! Трябва да се работи здраво, за бъде спечелена отново титлата. Ако я караме само на интервюта, няма да стане нищо. Трябва да има и добра политика на клуба. Необходимо е идеите да са ясни. Нека да се вземе пример от Барселона.Ако мислим да я караме само с чужденци, нищо няма да се получи, защото чужденецът идва и си заминава. Трябва да се разчита на собствени кадри, в тях се крие печалбата. Барса го доказа през годините.По мое време чужденците бяхме само трима. Ядрото беше от кадри на клуба. И последваха титли в Испания, в Европа и в света. Структурата на един тим не започва от първия му състав, започва отдолу, от школата. Но трябва да имаш професионалисти, а не пълнежи отляво и отдясно на защитата или атаката\", казва Камата.Той коментира и афишираните от Левски амбиции да стане хегемон у нас до три години.\"Да си направят първо кабриото (така наричат останалия без козирка нов сектор на стадион \"Георги Аспарухов\"), пък тогава да говорят. Те у Сухата река вода нямат, искат футбол да играят. Борката Боримиров е мое, момче, но...\", казва по повод \"сините\" Стоичков.", "date": "2017-06-16", "title": " Камата категоричен: Догодина титлата се връща на \"Българска армия\"!"}
{"url": "https://m.offnews.bg/news/Obshtestvo_4/Otlozhiha-deloto-na-Svetoslav-brutalno-blasnal-zhena-v-berlinskoto-me_658360.html", "text": "Отложиха делото на българина Светослав Стойков, брутално ритнал жена по стълбите на берлинското метро, заради протест на защитата, предаде БТА, цитирайки ДПА.Съдията Силвия Буш съобщи, че адвокатите на подсъдимия са поискали отвод на съдебна заседателка, която според тях била предубедена срещу мигрантите. Смята се, че жената е пращала писма до медии, в които заема позиция срещу мигрантите, дошли в страната. Процесът ще продължи следващата седмица във вторник.Ритнатата жена, чието име властите пазят в тайна, е получила фрактура на ръката и травма на главата. Тя е част от съдебния процес като съобвинител.Светослав Стойков бе арестуван през декември миналата година. Той бе разпознат по записите, които показват как напада жената в гръб.Стойков се бе укрил в Южна Франция и бе арестуван при връщането си в Берлин. Прокуратурата му наложи постоянен арест.Стойков е обвинен в нанасяне на телесна повреда, повдигнати са му и две обвинения за ексхибиционизъм.", "date": "2017-06-16", "title": " Отложиха делото на Светослав, брутално блъснал жена в берлинското метро"}
{"url": "https://m.offnews.bg/news/Sviat-_12/Otkriha-bomba-ot-Vtorata-svetovna-vojna-v-Hanover-15-000-sa-evakuiran_658361.html", "text": "250-килограмова бомба беше открита в северния германски град Хановер. Бомбата е била открита вчера следобед при изкопни работи.Наложила се евакуация на около 15 000 жители на града.Част от тях обаче отказвали да напуснат домовете си и затова сапьорите успели да започнат работа за обезвреждане на бомбата едва рано сутринта. Обезвреждането започнало в 3,13 часа местно време и продължила половин час. ", "date": "2017-06-16", "title": " Откриха бомба от Втората световна война в Хановер, 15 000 са евакуирани"}
{"url": "https://m.offnews.bg/news/Futbol_18793/BFS-zaradva-otborite-v-elita-s-novi-topki-ima-i-za-sniag_658363.html", "text": "12 от отборите участници в първенството на Първа професионална лига през сезон 2017-18 вече се сдобиха с по 65 броя футболни топки.Очаква се в скоро време тимовете на \"Дунав\" и \"Етър\" също да получат последния модел топки на \"Adidas\", с които ще играят през новия шампионат.  За втори пореден сезон, клубовете получават футболни топки като подарък, благодарение на доброто сътрудничество между Българския футболен съюз, Българския спортен тотализатор и Министерството на младежта и спорта. Последният модел на \"Adidas\", който българските отбори получават, беше представен официално на финала на Шампионската лига на УЕФА, който се проведе на 3 юни 2017 година на стадион “Милениум“ в Кардиф.Пет от общия брой топки, които всеки клуб получава са в червен цвят, за да са подходящи за игра на заснежен терен.", "date": "2017-06-16", "title": " БФС зарадва отборите в елита с нови топки, има и за сняг"}
{"url": "https://m.offnews.bg/news/Futbol_18793/TcSKA-Sofiia-izleze-s-ofitcialno-saobshtenie-otnosno-Liga-Evropa_658366.html", "text": "Вицешампионът ЦСКА-София излезе с официално съобщение към феновете относно възможността клубът да бъде допуснат до участие в турнира Лига Европа още това лято, а не през 2019 година.От клуба призовават привържениците си да запазят спокойствие и ги уверяват, че когато пристигне нещо официално, то те ще бъдат своевременно информирани.Ето и съобщението от страна на ЦСКА-София:\"Армейци,В момента в медиите има всевъзможни спекулации относно участието на ЦСКА в Лига Европа през сезон 2017/2018. Ние в ЦСКА държим изключително на коректността и прозрачността в отношенията с всички, които милеят за червения клуб.Когато има официално и окончателно решение на въпроса от страна на КАС и УЕФА, ръководството на клуба ще ви уведоми незабавно чрез официалната страница на клуба - CSKA.BG.\"", "date": "2017-06-16", "title": " ЦСКА-София излезе с официално съобщение относно Лига Европа"}
{"url": "https://m.offnews.bg/news/Sviat-_12/Pochina-obediniteliat-na-Germaniia-Helmut-Kol_658365.html", "text": "Бившият германски канцлер Хелмут Кол почина на 87-годишна възраст, съобщи в. \"Билд\", цитиран от \"Ройтерс\". Наричан \"главен архитект на обединението на Западна и Източна Германия\", Кол има ключова роля в обединението на Германия след падането на Берлинската стена. От 19 май 1969 г. Кол е министър председател, а през 1971 г. се кандидатира за канцлер, но не е избран. От 1966 до 1973 г. е член на федералния съвет на партията. Едва през 1982 г. става канцлер на Западна Германия – от 1 октомври 1982 до 27 октомври 1998, с което става най-дълго управлявалият германски канцлер след Ото фон Бисмарк.Заедно с френския президент Франсоа Митеран са движещи сили за създаването на един от основополагащите документи на ЕС - Маастрихстския договор.От 2008 г. насам Хелмут Кол беше прикован за инвалиден стол след падане.Бившите президенти на САЩ Джордж Буш баща и Бил Клинтън го определят като \"най-големият европейски лидер от втората половина на 20-и век\".", "date": "2017-06-16", "title": " Почина обединителят на Германия Хелмут Кол"}
{"url": "https://m.offnews.bg/news/Obshtestvo_4/TcGM-spria-porachkata-za-tiket-sistemata-puska-ia-pak-sled-2-sedmitci_658368.html", "text": "Центърът за градска мобилност спря обществената поръчка за тикет системата, тя ще бъде обявена отново след две седмици, съобщиха от ЦГМ. Причината са молби и въпроси на кандидати за участие в нея. ЦГМ отвори за посещение метростанциите, депата, гаражите и Центъра за управление, за да могат потенциалните участници от 14 фирми с общо 43 представители да добият директна представа за естеството на работата. 25 от кандидатите се отзоваха на поканата, уточняват от ЦГМ. Някои от компаниите изпратили уточняващи въпроси и искания за удължаване на срока, за да могат да отговорят на изискванията на поръчката. При изтекли нормативни срокове, Центърът за градска мобилност като възложител не би могъл да отговори на исканията на кандидатите в рамките на съществуващата процедура, без да я рестартира. Ето защо беше взето решение това да се направи, за да могат фирмите да получат отговори и да представят възможно най-добри и с високо качество оферти за реализацията на поръчката. Сред въпросите на участниците има такива, касаещи техническите параметри на системата и реализацията им, легализирането на финансовата отчетност на участник от чужбина през заклет преводач, за документите на самите фирми, свързани със свидетелства за съдимост или приходи и други. Днес ЦГМ информира Комисията за защита на конкуренцията за спирането на поръчката. Новата ще бъде обявена след две седмици.", "date": "2017-06-16", "title": " ЦГМ спря поръчката за тикет системата, пуска я пак след 2 седмици"}
{"url": "https://m.offnews.bg/news/Intcidenti_6/Bojko-Borisov-priet-v-bolnitca-po-speshnost_658369.html", "text": "Премиерът Бойко Борисов е претърпял спешна операция на минискуса.Тя е преминала успешно днес в Университетска болница „Софиямед“.\"Той претърпя успешна оперативна артроскопска интервенция по спешност на коляно поради увреден менискус\", информират от болницата.Операцията е извършил началника на Клиниката по артроскопска травматология в УМБАЛ „Софиямед“ и един от най-добрите травматолози в страната доц. д-р Антони Георгиев.„Операцията премина успешно като очакваме бързо възстановяване“, коментира доц. д-р Георгиев.", "date": "2017-06-16", "title": " Бойко Борисов приет в болница по спешност"}
{"url": "https://m.offnews.bg/news/Futbol_18793/Bivsh-advokat-na-TcSKA-razkodira-reshenieto-na-sada-v-Lozana_658374.html", "text": "Бившият адвокат на фалиралия ЦСКА Радостин Василев разтълкува на нормален език решението на съда в Лозана по жалбата на ЦСКА-София за спиране от евротурнирите.Ето какво написа Василев в социалните мрежи минути след излизането на становището.\"ЦСКА към момента ще играе в УЕФА само и единствено заради издадения лиценз от БФС. Писмото на УЕФА до БФС относно тригодишното правило не е насочено към ЦСКА, не засяга интереса на ЦСКА и не може да бъде обект на обжалване.Няма правен интерес и от искане за спиране на изпълнение на нещо, което не подлежи на изпълнение от ЦСКА.Затова искането на американските адвокати на ЦСКА е отхвърлено. Те дори не са искали бърза процедура??? БФС без да иска е направил невероятна услуга на ЦСКА. Важното е, че сме в Европа за сега и враговете няма да спят! САМО ЦСКА!!!\", написа Василев.", "date": "2017-06-16", "title": " Бивш адвокат на ЦСКА разкодира решението на съда в Лозана"}
{"url": "https://m.offnews.bg/news/Kultura_33/Shediovrite-na-edin-zabraven-balgarski-fotograf_658356.html", "text": "Йордан Йорданов – Юри (1940 - 2009 г.) е един от майсторите на българската фотография през последните 30 години на ХХ век. Печелил е награди от конкурси в Мюнстер, Сан Франциско, София, участвал е в изложби в Мюнхен, Токио, Хюстън, Лозана, Мексико сити, Цюрих, Братислава и много български градове. притежават някои от най-големите галерии по света. Днес името му е познато само на по-старото поколение ценители на това изкуство, а творчеството и личността му дълго време са забравени. Много скоро обаче това ще се промени.Ето че след десетилетия на забрава кадрите на майстора ще бъдат показани отново в София. На 20 юни 2017 г. (вторник) от 19 ч в галерия „Синтезис“ (бул. „Васил Левски“ 55) се, която включва 70 сребърно желатинови фотографии, копирани лично от автора, собственост на фондация „Серджо Поджанела“.В София ще пристигне и самият италиански колекционер, който е закупил снимките от автора. Фотографиите ще могат да бъдат разгледани в продължение на цял месец – до 18 юли.На откриването Серджо Поджанела ще представи събраните кадри и ще разкаже интересната история за това как се е сдобил с тях преди повече от десетилетие и с какво го е впечатлил Юри. Ще бъдат показани множество кадри, които повече от десетилетие не са били представяни пред широката аудитория. В откриването ще участва и фотографът Гаро Кешишян.Дълги години Йордан Йорданов е главен фотограф на списанията „Лада“ и „Божур“ – най-популярните издания в областта на модата отпреди промените. Паралелно с това той създава своята силна социална фотография, пътувайки из малките градове и села на България. Един от най-характерните му кадри представя възрастни жени в гръб, които за първи път виждат морето.След промените Юри е първият фотограф, който показва живота в българските затвори и психиатрични клиники.През 90-те години прави запомнящи се серии от Албания и Монголия, докъдето пътува с финансиране от швейцарската фондация „Про Хелвеция“. Добре познато име на всички с интерес към фотографията от по-старото поколение, той преживява последните си години в бедност и забрава.„Работите му приличат на деликатно опоетизирани теренни изследвания“ - казва за Юри неговият приятел доц. Георги Лозанов - „Те търсят чист антропологичен материал, способен да блокира механизмите на модерната мисъл. Той организира нещо като социален стриптийз, в който персонажите му свалят белезите на културната си принадлежност – те са никъде и никои, ту изцяло да потънали в мизерната си среда, ту издигнали се над нея с магическа безпричинност като герои на Шагал“.За Юри отново се заговори след дълъг период на забвение в края на миналата година, когато излезе  Книгата разказва историята на живота му на границата между биографичното и художественото. Тя бе отличена на националния конкурс за дебютна литература „Южна пролет“. Според председателя на журито, писателя Владимир Зарев „този роман е биографичен, но изпълнен с изключително интересни психологически наблюдения, с дълбоки познания за човека, за човешкото у нас“.В романа са вплетени стихове и размисли, оставени от Юри. „Нашето съществуване се осмисля от факта, че светът продължава да е загадка“, казва фотографът.„Виждайки негова фотография, дори да не е изкушен от това изкуство, всеки може да си нарисува цяла история, да погадае за човека на нея, за образа и фона, за времето“, разказва авторът на романа Георги Караманев.„Точно толкова многопластов е и самият Йордан Йорданов – Юри. Човек, който не само фотографира, но и „вижда“ във всеки един от смислите на тази дума, човека зад снимката. Автор на истински сентенции, поет, художник, баща на три дъщери, мъж, способен да скочи от 30-метров мост, за да впечатли жена, и блестящ професионалист, пример с майсторството си за поколения фотографи. Чепат характер и изящен перфекционист към всеки детайл от процеса на изграждане на образа. Време е невероятните му снимки да излязат от пепелта на годините, за да пробуждат задрямалото усещане за изкуство у повече хора. Точно както е време и личността на Юри да продължи да вълнува. Да ни напомня, че понякога е добре да спреш, да се насладиш на процеса, на всеки детайл от него, преди да продължиш. И само тогава се ражда истинското изкуство“, допълва писателят.Изложбата се осъществява със съдействието на фондация „Серджо Поджанела“ - Италия и Галерия SYNTHESIS / ФотоСинтезис Арт Център и е част от осмото издание на Месеца на фотографията.", "date": "2017-06-16", "title": " Шедьоврите на един забравен български фотограф"}
{"url": "https://m.offnews.bg/news/Politika_8/GERB-ofitcialno-poiska-ostavkata-na-Uzunov-za-snimkata-s-natcistkiia-p_658373.html", "text": "ГЕРБ поиска оставката на президентския секретар по антикорупция Пламен Узунов от парламентарната трибуна, предаде бТВ.Според управляващите, Узунов трябва да бъде отстранен заради снимката, на която е преоблечен като Хитлер. Те обвиниха и БСП в двоен стандарт, защото в предишните случаи на снимки в редиците на управляващите с хитлеристка символика са искали оставки, а сега не.„Реакцията на БСП дойде на четвъртия ден след избухването на скандала, когато не по своя инициатива, а в отговор на журналистически въпрос Корнелия Нинова заяви: „Президентът Румен Радев сам взима решенията за състава на екипа си, но демонстрациите на хитлеристки символи са недопустими, акъл на президента не даваме, но подобни хитлеристки символи и знаци са недопустими”, каза депутатът от ГЕРБ Тома Биков.Вече имаме двоен стандарт. Завръща се максимата от социализма, според която всички сме равни, но някои са по-равни, особено ако са приятели на президента”.От своя страна президентът Румен Радев заяви, че не вежда причина да иска оставката на секретаря си по антикорупция.Самият Узунов също заяви преди време, че не възнамерява да си подаде оставката.", "date": "2017-06-16", "title": " ГЕРБ официално поиска оставката на Узунов за снимката с нацисткия поздрав"}
{"url": "https://m.offnews.bg/news/Sviat-_12/Shvedskite-sluzhbi-otchetoha-riazak-skok-na-broia-na-ekstremistite_658359.html", "text": "Броят на екстремистите в Швеция рязко се е увеличил и е достигнал няколко хиляди души, повечето от които симпатизират на радикалния ислям, съобщи шведската служба за сигурност, цитирана от Асошиейтед прес и БТА. \"Никога не сме виждали нещо подобно\", коментира шефът на службата за сигурност Андерс Торнберг. Той обясни, че само преди няколко години екстремистите в Швеция са били няколкостотин. По думите му ключов фактор за ръста има пропагандата на \"Ислямска държава\".\"Изправени сме пред историческо предизвикателство от разширяването на екстремистката среда. САПО получава по 6000 разузнавателни донесения за дейността на екстремистите всеки месец, което е три пъти повече, отколкото преди две години\", посочи Торнберг. Нивото на терористична заплаха в Швеция остава на степен три по 5-степенната скала, след като на 7 април шофьор връхлетя с камион върху пешеходци в центъра на Стокхолм.Загинаха петима души, а 14 бяха ранени. ", "date": "2017-06-16", "title": " Шведските служби отчетоха рязък скок на броя на екстремистите"}
{"url": "https://m.offnews.bg/news/Obshtestvo_4/Srabskata-tcarkva-kanonizira-hiliadi-sarbi-ubiti-ot-balgarite-prez_658377.html", "text": "Сръбската църква канонизира т. нар. \"Сурдурларските мъченици\" или всички сърби, избити от българските окупатори по време на Първата световна война в Сурдулица, предаде сайтът \"Двери на православието\".На 29 май се е състояло първото честване на техния ден. В сайта на Сръбската патриаршия пише, че става дума за 7000 души, 4000 от които идентифицирани.Сръбската пропаганда от следвоенния период пише за 20 до 30 хиляди избити от \"българските окупатори\" и тази цифра заляга в официалната сръбска история. Тъй като цялото местно население е значително под тези числа, сръбските историци обясняват разликата с това, че българите са водили всички заловени от цяла Сърбия именно в Сурдулица и под предлог за депортиране в България са били убивани, допълва изданието.Инициатор на канонизирането е Вранския епископ Пахомий, който през 2010 г. издигна в двора на училището в Сурдулица военна гробница с костите на убитите.Първи в акта за канонизацията се пише: \"Скопски митрополит Викентий, Призренски епископ Никифор Перич, игуменът на манастира \"Св. Прохор Пшински\" Владимир и цялото братство, убити в периода на Първата световна война от 1915 до 1918 г. от българските окупатори\".Първата литургия за новия празник в сръбския църковен календар беше отслужена от Вранския епископ Пахомий на 29 май в църквата \"Св. Георги\" в Сурдурлица.Изданието разказва, че събитията са свързани с Топлишкото въстание на Коста Пекянец и Коста Войнович в 1917 г., при потушаването на което българските войници и части на ВМОРО убиват близо 1500 души. В акта за канонизацията не се споменава, че при тези кървави събития има убити от сръбските четници и сред българското население, като например 37-те убити вкл. деца при запалването на Босилеград и др.Всъщност, канонизацията става малко след разразилия се скандал около паметната плоча с имената на 37-те убити българи, която бе поставена в Босилеград. На 15 май инициативен комитет в града, заедно с вицепрезидента Илияна Йотова, откри паметната плоча. Тогава нито кметът, нито други официални лица от сръбска страна не присъстваха на откриването на плочата.По-късно плочата бе преместена, а след това дори прибрана в полицейския участък на града. ", "date": "2017-06-16", "title": " Сръбската църква канонизира хиляди \"сърби, убити от българите\" през Първата световна война"}
{"url": "https://m.offnews.bg/news/Futbol_18793/Sadat-v-Lozana-pusna-TcSKA-Sofiia-v-Evropa_658370.html", "text": "Международният арбитражен съд в Лозана (КАС) пусна ЦСКА-София за участие в Европа, като счита клуба за легитимен участник в европейските клубни турнири. Клубът от Борисовата градина се обърна към съда след полученото в БФС писмо от УЕФА, че няма право на участие в три последователни сезона като нов клуб.От решението на съда на практика се оказва, че подаването на жалбата е било безсмислено губене на време и пари.В становището си КАС не уважава молбата на \"червените\" с обяснението, че те вече имат издаден лиценз за европейските клубни турнири от БФС и с наличието на такъв могат още тази година да участват в тях, тъй като УЕФА не го е оспорила.Пред участието на ЦСКА-София има една последна пречка, за която алармира специалистът по спортно право Георги Градев. Клубният контролен финансов панел на УЕФА вече бил задействал процедура, в която се разглежда дадения от родната футболна централа лиценз на ЦСКА-София.Именно този орган ще има последната дума дали да пусне \"червените\" в евротурнирите, или не. Очаква се решението да бъде взето до понеделник, когато предстои да бъде изтеглен жребия за първия квалификационен кръг. Според Градев именно тогава щял отнет издаденият лиценз на ЦСКА-София.Коефициентът, с който ЦСКА-София ще участва в надпреварата в случай, че бъде допуснат, ще бъде този на фалиралото \"червено\" дружество от 2014 година - 4,175. По този начин финиширалият на четвърто място в Първа лига - Дунав (Русе) ще пропусне възможността да се завърне в европейските клубни турнири.Какво ще се случи обаче окончателно, ще стане ясно едва в понеделник.Ето и пълния текст на решението на КАС по казуса: \"Спортният арбитражен съд отхвърли молбата за временни мерки по жалбата на новосъздадения клуб ПФК ЦСКА София АД (ЦСКА-София) срещу Европейската футболна централа, свързано с решение на УЕФА от 29 май 2017 г.В това решение УЕФА отказва молбата на ЦСКА-София за изключение от т.нар. \"тригодишно правило\". Т.е., правилото, според което желаещият да получи лиценз за Европа клуб трябва да е регистриран член на УЕФА в последните три години.Като следствие, Европейската футболна централа индикира, че ЦСКА-София няма да може да кандидатства за лиценз за клубните ѝ турнири за сезони 2017/2018 и 2018/2019.Молбата на клуба за временни мерки беше отхвърлена, като се взима предвид, че властите на УЕФА не са решили да отхвърлят решението, взето впоследствие от Българския футболен съюз да даде лиценз на ЦСКА-София да участва в турнира Лига Европа през сезон 2017/2018.Вследствие на това, към днес, 16 юни, българският клуб е легитимен участник в сезон 2017/2018 на Лига Европа и няма никакъв риск от това, да получи непоправими щети. Следователно, искането да се предприеме действие срещу УЕФА, която да попречи на ЦСКА-София да участва в Лига Европа през настоящия сезон, е отхвърлено\", написаха от КАС в прессъобщение.", "date": "2017-06-16", "title": " Съдът в Лозана пусна ЦСКА-София в Европа"}
{"url": "https://m.offnews.bg/news/Intcidenti_6/Skasani-zhitci-predizvikaha-pozhar-do-pametnika-na-Levski-v-Sofiia_658362.html", "text": "Скъсани жици предизвикаха пожар до паметника на Васил Левски в София. Инцидентът е станал на обръщалото при паметника, което трамваите използват от началото на ремонта на бул. \"Дондуков\".Запалили са се жиците на трамвай 22, съобщи БНТ. Пътниците са излезли от веднага от трамвая, няма пострадали. Паднали жици са подпалили храсти до паметника. На мястото веднага са пристигнали две пожарни коли, които бързо са загасили пожара. Движението на трамваите беше временно спряно. Мотрисата е изтеглена на безопасно място. Токът в района е спрян. Работи се по отстраняването на проблема. ", "date": "2017-06-16", "title": " Скъсани жици предизвикаха пожар до паметника на Левски в София"}
{"url": "https://m.offnews.bg/news/Turizam_75/Ulesniha-protcedurata-za-naemane-na-sezonni-rabotnitci-ot-chuzhbina_658341.html", "text": "Работодателите в туризма вече могат да наемат работници от трети страни по-облекчена процедура.Държавен вестник обнародва промените в Правилника за прилагане на Закона за трудовата миграция и трудовата мобилност.С тях се намаляват изискванията към документите, които работодателите трябва да представят за получаване на разрешение за работа в България. Инспекцията по труда следи за нерегламентирани практики за заобикаляне на законодателството по наемането на чужденци от трети държави, каквито бяха засечени по време на инспекционната кампания в зимните курорти. Тогава граждани най-вече от Украйна и Молдова бяха изпратени „за практическо обучение“ по силата на договори между обучаващи организации и партньорски предприятия – в случая хотели и ресторанти, без с тях да се сключват трудови договори, в т.ч. за стажуване или обучение. В същото време разгледаните в хода на проверките документи и установените факти безспорно доказваха, че обучаваните лица полагат труд. Те имаха работно време, съобразено с работното време на обекта, работно място, полагаха нощен труд, включвани бяха в графиците на работните смени и имаха определено възнаграждение.Работодателите са длъжни да уведомят Главна инспекция по труда в седемдневен срок от действителното започване на работа на чужденеца. Целта е да бъде следено полагането на труд от тези лица, условията, при които работят, и да се проследи напускането им след изтичане на срока на разрешението.Главната инспекция вече е стартирала eжегодната си кампания за контрол на трудовото законодателство по черноморските курорти.При контролната дейност се установява тенденция договори да се регистрират в деня на обявяване на кампания. Санкцията за всеки установен случай на работа без трудов договор е минимум 1500 лв. За да бъдат защитени трудовите и осигурителни права на работещите, те трябва да сигнализират в ИА ГИТ, докато още са на работните си места, тъй като контролните органи на Агенцията нямат правомощия да установяват и обявяват наличие на трудови правоотношения със задна дата.", "date": "2017-06-16", "title": " Улесниха процедурата за наемане на сезонни работници от чужбина"}
{"url": "https://m.offnews.bg/news/Politika_8/Veche-i-po-dokumenti-Peevski-e-mnogo-uspial-mlad-mazh_658353.html", "text": "Известният ДПС депутат Делян Пеевски е декларирал много сериозни лични финанси в новата си декларация по публичния регистър на лицата, заемащи държавни длъжности пред Сметната палата.Народният представител е декларирал 110 000 лева налични в брой парични средства.Отделно той е обявил 5 свои депозита. Единият е на стойност 122 005 евро, вторият е за 354 057 долара, третият за 7 971 117 лева. Четвъртият и петият са съответно за 88 077 евро и 4 481 442 долара.Пеевски е декларирал и придобиването на 4000 акции на ИНТРЪСТ EАД на стойност 4 000 000 лева.Успелият млад мъж е обявил дялове за 9 801 089 лева от INTRUST LIMITED, книжа за 6 894 385 от PROOF METHOD MARKETING и дялове за 39 116 600 лева от MERCURY HOLDING LTD. И трите компании са със задграничен адрес.Отделно ДПС депутатът е обявил и свое участие за 1 000 000 лева от ИНТ ЕООД София.Пеевски има три имота в София, придобити отдавна - апартамент с два гаража от 262 кв. м., купен през 2002 г. за 50 000 лева, маломерно жилище от 45 кв. м, купено за 29 763 през 2003 г. Година по-късно ДПС депутатът е купил къща с двор от 600 квадрата за 72 500 лева.", "date": "2017-06-16", "title": " Вече и по документи: Пеевски е много успял млад мъж"}
{"url": "https://m.offnews.bg/news/Intcidenti_6/Dvama-napadnaha-s-nozh-uchenik-bil-s-teniska-na-TcSKA_658357.html", "text": "Двама неидентифицирани са нападнали с нож 15 - годишно момче пред столичното 23 средно училище „Фредерик Жолио-Кюри“, в следствие на което бузата в областта на скулата на момчето е срязана, предаде .Причината според свидетели е, че момчето носело тениска с логото на ЦСКА. По думите на очевидците нападателите слезли от кола, а после избягали.Пострадалото момче е възпитаник на училището. Откаран е в \"Пирогов\" с хематоми по главата. За сега няма задържани за извършеното нападение.", "date": "2017-06-16", "title": " Двама нападнаха с нож ученик, бил с тениска на ЦСКА"}
{"url": "https://m.offnews.bg/news/Politika_8/Vatreshniiat-ministar-popari-politcaite-za-uvelichenie-na-zaplatite_658331.html", "text": "Само ден, след като синдикатите и ръководството на МВР се разбраха за увеличение на заплатите, вътрешният министър Валентин Радев каза, че не се предвижда това да се случи.В четвъртък синдикалисти се срещнаха със зам.-министъра на вътрешните работи Стефан Балабанов на заседание на Съвета за социално партньорство. Там бяха постигнати три договорки: увеличение на заплатите, спешни изменения в Закона за МВР, които се отнасят до социалния статус на служителите в министерството; подготовка на изцяло нов закон за МВР. В петък Радев заяви, че договореното в рамките на съвета няма как да се случи. \"Не съм доволен от това, което са се разбрали, защото са започнали да си говорят не за това, за което ги помолих на първото заседание\", заяви пред журналисти Радев. Той каза, че иска от синдикатите аргументи за повишаване на заплатите и не се съгласи, че нямало дрехи за полицаите.\"Какви дрехи няма? Складът, който се намира в „Симеоново“, е пълен с дрехи за една година“, посочи Валентин Радев. „Когато чуя съществени аргументи, им казах - аз съм член на правителството, ще говоря с г-н Горанов и с премиера“, каза още министърът. Той намекна, че ако има увеличение на заплатите, трябва да се уточни за кои служители става въпрос. \"Има едни, които са на терен. Очевидно там няма кадри. Никой в момента или малко са хората, желаещи да отидат полицаи на терен – по-малко са. Всички искат да стават инспектори с висше образование, офицери. Ниските звена – там е големият недокомплект\", обясни Радев, според когото в системата на заплатите имало \"дисбаланси\". Министърът е категоричен също, че няма да има изцяло нов Закон за МВР, както поискаха синдикатите. Валентин Попов от Синдикалната федерация на служителите в МВР (СФСМВР) обясни за OFFNews, че са искали среща с министъра, за да му изложат аргументите си, но до момента не са получили отговор. Той каза, че на съвета за социално сътрудничество е имало добър диалог и че е изненадан от реакцията на министъра. В началото на юни от федерацията обявиха, че са в готовност да , ако исканията им не бъдат чути. Обяснението на премиера Бойко Борисов за това защо  за работа в МВР е, че са ограничени условията за корупция. Тогава Валентин Радев допълни тезата на Борисов, че \"с камерите и с новите автомобили намаляха вече желаещите значително\" в КАТ.", "date": "2017-06-16", "title": " Вътрешният министър попари полицаите за увеличение на заплатите"}
{"url": "https://m.offnews.bg/news/Intcidenti_6/Zadarzhanata-za-ubijstvoto-v-Hipodruma-e-diagnostitcirana-s-shizofreni_658338.html", "text": "Задържаната за убийството в столичния квартал \"Хиподрума\" жена е била хоспитализирана през март месец в Александровска болница с диагноза шизофрения.Тя страда от биполярно разстройство – шизофрения и е поставена под пълно запрещение, каза на брифинг директорът на СДВР ст. комисар Ивайло Иванов.Общо четирима души за задържани по случая - това са заподозряната 32-годишна жена, нейният съпруг, техен наемател и мъжът, който е подал сигнала за инцидента. Сигналът е подадени в 4.10 часа на спешния телефон 112. Мъжът, който съобщил за случая, съобщил, че жена в безпомощно състояние лежи пред жилищен блок на кръстовището на ул. „Мъглен” и бул. „Цар Борис III”.Веднага на място са били изпратени полицейски екипи и екип на Спешна медицинска помощ, който констатирал смъртта на 53-годишна жена. Подалият сигнала е изчакал полицаите, които го задържали. Към момента заподозряната жена не дава към момента смислени обяснения.", "date": "2017-06-16", "title": " Задържаната за убийството в Хиподрума е диагностицирана с шизофрения"}
{"url": "https://m.offnews.bg/news/Futbol_18793/Georgi-Gradev-raztalkuva-kazusa-TcSKA-Sofiia-v-Liga-Evropa_658358.html", "text": "Специалистът по спортно право Георги Градев коментира в социалните мрежи последните развития около случая с участието на ЦСКА-София в Лига Европа.Днес на сайта на УЕФА първоначално се появи името на Дунав Русе като наш представител във втория по сила европейски турнир, а впоследствие то беше заменено с това на столичани, които имат тригодишна забрана за участие като нов клуб, но я обжалват в спортния арбитражен съд в Лозана. Станалото накара някои медии да напишат, че има неразбория в УЕФА.\"Няма неразбории! Хората са го написали ясно: \"The list of clubs is provisional and subject to final confirmation from UEFA.\"Понеже вече е изтекъл срокът за отговор на УЕФА и всеки момент се чака решение на КАС за обезпечителната мярка, поискана от тирето (б.р. така Градев нарича ЦСКА-София), хайде малко да се посмеем с този казус.Значи, БСФ (б.р. така Градев нарича българския футболен съюз) пита УЕФА за изключение от 3-годишното правило, а УЕФА отговоря на БСФ с решение, с което казва на БСФ, че не допуска изключението. БСФ не се съобразява с решението на УЕФА и издава УЕФА лиценз на тирето.Хайде сега някой студент по право да ми каже къде тук е правният интерес на тирето да обжалват решението на УЕФА, след като вече са получили УЕФА лиценз от БСФ? Страхотни американски адвокати са си намерили!КАС ще отхвърли молбата на тирето поради липса на правен интерес.Голям купон става с тези хора! Искрено се забавлявам с тяхното невежество!\", написа Градев.", "date": "2017-06-16", "title": " Георги Градев разтълкува казуса \"ЦСКА-София в Лига Европа\""}
{"url": "https://m.offnews.bg/news/Tenis_18788/Pironkova-prikliuchi-uchastieto-si-v-Notingam_658375.html", "text": "Най-добрата ни тенисистка Цветана Пиронкова отстъпи в три сета - 3:6, 6:0, 4:6 на петата в схемата Луцие Шафаржова от Чехия в 1/4-финален мач от турнира на трева в Нотингам.Българката загуби първия сет с 3:6, но след това взе втория на нула. Пиронкова продължи добрата си игра и в решителната трета част, като спечели първите два гейма, но след това допусна обрат до 2:3. В шестия гейм Пиронкова имаше предимство, но направи двойна грешка и загуби, като изостана с 2:4, което бе и ключовият момент за крайния изход от мача.При 4:5 българката сервираше за оставане в срещата, но Шафаржова направи нов пробив и спечели победата. Поражението е пето за Пиронкова от шест мача срещу тази съперничка.С участието си на четвъртфиналите в Нотингам българката си осигури 6175 долара от наградния фонд и 60 точки за ранглистата на УТА, в която заема 126-о място.", "date": "2017-06-16", "title": " Пиронкова приключи участието си в Нотингам"}
{"url": "https://m.offnews.bg/news/OFFTOPIC_18750/Keep-the-beatch-tclean-Molia_658376.html", "text": "След куриозния случай с табелата от АМ \"Хемус\", на която \"излизане\" бе изписано на латиница, се оказва, че не само тук сме полиглоти. Авторът на плажната снимка Панайотис Контоянис е \"щракнал\" табела на гръцкия остров Лефкада, на която \"Кеер the beach clean\" (в превод \"Пазете плажа чист\") пък е изписан на кирилица.Снимката е публикувана в групата \"Балканите в надписи, табели и графити\".Очевидно и в Гърция имат свой вариант на \"шльокавицата\", който е поредното доказателство за това колко е важно да пишем правилно, тъй като всеки опит за смесване на различни езици с различни азбуки може да ни направи за смях. ", "date": "2017-06-16", "title": " Кееп тхе беацх цлеан! - Моля?!"}
{"url": "https://m.offnews.bg/news/Futbol_18793/TcSKA-Sofiia-prashta-Penata-na-zhrebiia-v-Nion_658378.html", "text": "От ЦСКА-София направиха официален коментар на днешното решение или по-скоро липса на такова на Спортния арбитражен съд в Лозана. В становището си съдът се произнесе, че няма пречка пред участието на ЦСКА-София в евротурнирите, след като има лиценз за тях, издаден от БФС.Сега топката е в УЕФА, като решение се очаква до тегленето на жребия в понеделник. От клуба от Борисовата градина се надяват да участват в него и дори изпращат почетния президент Димитър Пенев на церемонията. Пената е легендарен с това, че носи късмет на \"червените\" при тегленето на съперници.Ето какво написаха от ЦСКА-София в официалния си сайт:\"Армейци,С решение от 16.06.2017 г. председателят на апелативното отделение на КАС отказва да допусне предварителни обезпечителни мерки поради признание от страна на УЕФА, че ЦСКА е изпълнил всички критерии за допускане в турнира Лига Европа.С този акт участието на ЦСКА в Лига Европа за сезон 2017/2018 година е осигурено успешно, като УЕФА изрично си запазва правото да се сезира отново по въпроса. Очаквайте подробности от правния екип.Очакваме първия съперник на ЦСКА на жребия за Лига Европа, който ще се тегли в понеделник в Нион. Армейците ще бъдат представлявани от почетния президент на клуба Димитър Пенев\"", "date": "2017-06-16", "title": " ЦСКА-София праща Пената на жребия в Нион"}
{"url": "https://m.offnews.bg/news/Sviat-_12/Zhertvite-na-pozhara-v-London-se-uvelichiha-do-30_658336.html", "text": "Жертвите на пожара в небостъргача \"Гренфел тауър\" станаха 30, съобщиха от британската полиция, цитирани от Би Би Си. От полицията обаче уточняват, че все още очакват броят на загиналите да се увеличи. Сред загиналите е и един пострадал, който е починал в болница, уточняват органите на реда. За момента не са открити данни пожарът да е умишлено предизвикан. По-рано от полицията изразиха опасения, че броят на загиналите може да се окаже трицифрено число. Все още има много обявени за изчезнали след пожара. Техни близки са облепили със снимки района около блока в търсене на информация. Сред изчезналите са няколко деца. Властите идентифицираха днес и първата жертва - 24-годишният сирийски бежанец Мохамед Алджахали, съобщи дружество за подкрепа на Сирия, цитирано от Франс прес и БТА.Алджахали е пристигнал във Великобритания с брат си през 2014 г. Следвал е инженерство в университета на Западен Лондон. По-големият му брат Омар също е живеел в опожарения блок. Той е сред оцелелите и в момента е в болница.Британската кралица Елизабет II и принц Уилям посетиха днес Западен Лондон, където местни граждански сдружения са събрали хранителни продукти за пострадалите от пожара в жилищния блок. Кралицата ще се срещне и с доброволци, които помагат на пострадалите.", "date": "2017-06-16", "title": " Жертвите на пожара в Лондон се увеличиха до 30"}
{"url": "https://m.offnews.bg/news/Futbol_18793/TcSKA-Sofiia-shte-igrae-v-Evropa_658350.html", "text": "Името на ЦСКА-София се появи сред клубовете, които ще участват в жребия за първия предварителен кръг на турнира Лига Европа.Сутринта на негово място фигурираше отборът на Дунав Русе, но в ранния следобед той беше заличен и на негово място беше записано името на столичани.По принцип участието на Дунав зависеше от изхода на обжалването на ЦСКА-София в КАС на забраната да играе три поредни сезона в Европа, която изтича през лятото на 2019 г. Не е ясно все още какво се е случило в Лозана и какво следва оттук насетне. От ЦСКА-София заявиха, че още нямат официално потвърждение дали жалбата им в КАС е уважена или не, но очакват такова.Вече съобщихме, в Русе имаха още онзи ден уведомление от УЕФА и резервираха билети за жребия. Президентът на Дунав д-р Симеонов лично ще пътува до Нион.В понеделник ще бъде изтеглен жребият и за първи,  и за втори предварителен кръг. Нашите стартират в Лига Европа на 29 юни, реваншът е на 6 юли. Ако прескочат до втори кръг, датите на мачовете са  13 юли и 20 юли.", "date": "2017-06-16", "title": " ЦСКА-София ще играе в Европа?"}
{"url": "https://m.offnews.bg/news/Drugi_18773/Praznik-na-jogata-v-Sofiia-Teh-Park-vsichki-sa-pokaneni_658339.html", "text": "На 24 юни десетки школи от цяла България се обединяват в честване на Международния ден на йога. София и още 26 населени места в страната организирано и единно ще представят най-добрите учители по йога.Събитието ще се състои на 24 юни в сграда “Джон Атанасов” на София Тех Парк. От рано сутринта до късно вечерта желаещите ще могат да се потопят в древното учение.Във фоайето пред залите ще има прожекции на тематични филми, щандове с изданията на различните йога школи в България, аюрведически продукти, дребни сувенири и др.Участниците ще могат да опитат индийска вегетарианска, континентална вегетарианска и веганска храна, както и да се запознаят с изкуството на къната.Входът е свободен за цялата програма. Достъпът до всички зали и фоайето ще е непрекъснат.Тази година към честването в София координирано и едновременно се присъединяват със свои програми по места още 25 града и едно село в България: Пазарджик, Пловдив, Девин, Смолян, Кърджали, Свиленград, Стара Загора, Казанлък, Сливен, Бургас, Созопол, Черноморец, Емона, Варна, Силистра, Русе, Шумен, Търговище, Велико Търново, Горна Оряховица, Габрово, Павликени, Плевен, Перник, Дупница и Самоков.", "date": "2017-06-16", "title": " Празник на йогата в София Тех Парк, всички са поканени"}
{"url": "https://m.offnews.bg/news/Futbol_18793/Ofitcialno-UEFA-opredeli-Dunav-Botev-i-Levski-sred-uchastnitcite-v-z_658335.html", "text": "Сайтът на УЕФА пусна официално преди 2 часа участниците в жребия за Лига Европа. Той ще се състои в понеделник от 14,00 ч. наше време в Нион.Както може да се убедите от официалната страница, участници от българска страна са Ботев Пловдив, Левски и Дунав Русе. ЦСКА-София не фигурира, тъй като УЕФА изхвърли за 3 години клуба заради погазване на правилата при преименуването на клуба от Литекс,  смяната на седалището и на цветовете.Какво става с молбата на \"червените\" до съдът в Лозана, не е ясно. Според едната версия не е внесена такса за разглеждането й. Според друга това ще стане в понеделник.Вече съобщихме, в Русе имаха още онзи ден уведомление от УЕФА и резервираха билети за жребия. Президентът на Дунав д-р Симеонов лично ще пътува до Нион.В понеделник ще бъде изтеглен жребият и за първи,  и за втори предварителен кръг. Нашите стартират в Лига Европа на 29 юни, реваншът е на 6 юли. Ако прескочат до втори кръг, датите на мачовете са  13 юли и 20 юли. Въобще, футболното лято ще е горещо.", "date": "2017-06-16", "title": " Официално: УЕФА определи Дунав, Ботев и Левски сред участниците в жребия"}
{"url": "https://m.offnews.bg/news/Tehnologii_18759/Pressaobshtenie-ot-GERB-Krasen-Krastev-i-eksperti-razrabotiha-softuer_658337.html", "text": "Политическа партия ГЕРБ разпространи прессъобщение със заглавие \"Красен Кръстев и експерти разработиха софтуер\". Заради изключителната важност на третираната проблематика и впечатляващия научно-изследователски принос на депутата от ГЕРБ, по изключение публикуваме текста без редакторска намеса:  Народният представител от ПП ГЕРБ Красен Кръстев съвместно с експерт разработиха специален софтуер. Той спомага за организация и подредба на ангажиментите, които Кръстев поема като народен представител персонално пред всеки гражданин. Компютърната програма запаметява в детайли конкретните казуси, за които се търси решение, а информацията не се губи и не се забравя.", "date": "2017-06-16", "title": " Прессъобщение от ГЕРБ: Красен Кръстев и експерти разработиха софтуер"}
{"url": "https://m.offnews.bg/news/Obshtestvo_4/Ne-pipajte-BDS-i-kiseloto-mliako_658344.html", "text": "Очаквано или не, общественото обсъждане за това дали материалът на опаковките за киселото мляко да бъде променен се превърна в голяма говорилня, на която експертните мнения се чуваха с тих гласец, а \"патриотични\" крясъци от типа \"Не ми пипайте киселото мляко\" бяха шумни, но несъдържателни. Днес в Българския институт за стандартизация, който отговаря за българския стандарт на продуктите, се проведе обсъждане за киселото мляко, на което присъстваха голяма част от заинтересованите страни.Предложението за промяна в материала на опаковките за киселото мляко са направени от три млекопроизводителни компании - гръцката ОМК (Обединена млечна компания), Маджаров и Полидей. Те искат опаковката да бъде от полипропилен, вид полимер. Държавният стандарт обаче изисква опаковката да бъде полистирен, също полимер.Единствената причина за исканата промяна е икономическа - полипропиленът е по-евтин за компаниите и съвсем логично те искат да дават по-малко пари и така печалбата им да е по-голяма. Предложението им идва замаскирано зад искането да бъде изравнен българският с европейския стандарт, който позволява по-голяма свобода на действие в опаковането.Появиха се и мнения, които твърдят, че полипропиленът би ни отровил. Неверен факт - полипропилен се ползва за опаковането на всякакви храни. Проблемът с полипропилена е, че ферментацията на киселото мляко, поставен в такава опаковка, се нарушава и то фактически вече не е по БДС.Ключът към бараката е именно това - когато даден хранителен продукт не е по български стандарт, той не може да участва в обществени поръчки. Всички детски градини, училища, закусвални на ведомства и други подобни места за хранене на държавни или общински разноски поръчват храна само по БДС. Именно затова трите компании, които искат промяната, толкова се борят да бъде отворена процедура за промяна на БДС в частта му за опаковането на киселото мляко. Така хем ще пестят пари от опаковането, хем ще взимат обществени поръчки.Да, ама неСлед като дори Сдружението на частните детективи в лицето на Марин Маринов се изказа по темата, шумните герои напуснаха залата и дойде ред на експертите от целия заинтересован бранш - от опаковъчния сектор, до млекопреработвателните асоциации. Всички те изразиха едно общо становище - няма смисъл да се отваря процедура за промяна на БДС. Не може да се говори за това, че стандартът е стар и неактуален, тъй като той е обновен преди по-малко от 10 години.Изказване на микрофона направи и депутатът от БСП Румен Георгиев, който на практика даде най-смислено обяснение и решение на ситуацията - компаниите, които искат полипропиленови опаковки, за да пестят, да си ги произвеждат, но те просто няма да се броят за БДС.Общественото обсъждане не е място за вземане на решения, а за изслушване на всички мнения. Важно е уточнението, че процедура за промяна на БДС все още не е започнала, а тепърва ще се взима решение за това. Отговорността за промяната е на техническия комитет към Института за стандартизация. Днес обаче стана видно, че голямо желание за подобна промяна няма и стигне ли се до нея, то тя няма да е по желание на бранша.", "date": "2017-06-16", "title": " Не пипайте БДС и киселото мляко"}
{"url": "https://m.offnews.bg/news/Ikonomika_59/Briuksel-razreshi-224-mln-leva-pomosht-za-BDZh_658346.html", "text": "Европейската комисия разреши на България да осигури помощ за БДЖ в размер на 224 милиона лева.Според Брюксел мерките в подкрепа на държавната железопътна компания са в унисон с правилата за държавна помощ в ЕС. Чрез тях компанията ще успее да намали нивото на дълга си без да уврежда конкуренцията на единния пазар, заявяват от ЕК.Нотификацията на България за отпускане на държавна помощ за преструктурирането на БДЖ е от 2011 г. През ноември същата година ЕК започна проучване за дългосрочната жизнеспособност на компанията, който включваше действия за самоучастие на компанията в процеса по оздравяването ѝ.Основната причина за разрешаването на помощта е изводът, че компанията е била недофинансирана от държавата в годините преди влизането на България в ЕС, заради което е натрупала загуби от транспортните услуги, които компанията е била задължена да прави.Плановете на правителството са парите за подкрепа на БДЖ да бъдат осигурени от концесията на Летище София. Предишната процедура за намиране на частен управител на държавния актив бе прекратена по време на служебното правителство, но сега плановете на транспортния министър Ивайло Московски са да я рестартира. Замисълът е бъдещата компания концесионер да внесе висока еднократна концесионна такса още при подписването на договора, а след това парите да заминат директно към БДЖ.", "date": "2017-06-16", "title": " Брюксел разреши 224 млн. лева помощ за БДЖ"}
{"url": "https://m.offnews.bg/news/Obshtestvo_4/Ot-dnes-se-podavat-dokumenti-za-priem-sled-VII-klas_658352.html", "text": "От днес, 16 юни, започва подаването на заявления за кандидатстване след VII клас в профилираните и професионалните гимназии.Документите могат да се подадат или онлайн, или на хартия - но трябва да бъде избран само единият от двата варианта.За участие в първото класиране заявленията се попълват онлайн на адрес  или на хартиен носител в училищата-гнезда, определени от регионалните управления на образованието (РУО). Списъците на училищата за всяка област са достъпни на интернет страниците на РУО. Заявленията се подават еднократно.Кандидатстването през електронната система става чрез входящ номер и уникален за всеки ученик 10-цифрен код за достъп. Те са записани в служебните бележки, с които учениците се явяваха на националните външни оценявания (НВО). В онлайн заявлението се вписват данните на ученика, предпочитаните училища с избраните профили или специалности от професии, подредени последователно според желанията. Всяка паралелка е отделно желание. Изборът става от падащо меню. В него са включени училищата с прием след завършен VII клас с утвърдените им паралелки по профили и специалности от професии, както и кодовете им, за да не се допускат грешки. Родителите и учениците могат да подават документи за училища в повече от една област в страната, като за всяка област пуснат отделно заявление, припомнят от МОН.Ако ученикът кандидатства и за професионални гимназии, задължително прикачва и сканираното копие на медицинско свидетелство, издадено от общопрактикуващия му лекар (след като натисне бутон „прикачване на медицинско (PDF)). Оригиналът се подава при записването. За да се потвърди електронното подаване на заявлението, се натиска бутон „потвърди“, след което в отделен прозорец излиза декларация за съгласие на родителя.Тази година в кандидатстването за профилираните и професионални гимназии в страната ще се включат всички седмокласници, дори да не са се явили на НВО. Балообразуването се формира от резултатите от изпитите по български език и математика и превърнатите в точки оценки от дипломата за завършен VII клас по предмети, определени от педагогическите съвети на училищата. Максималният бал е 500 т. Право на кандидатстване имат и учениците с 0 т. от НВО. Те ще се включат в класирането само с резултатите от двата учебни предмета от свидетелството за основно образование, необходими за кандидатстване в съответното училище.Подаването на заявления е до 22 юни 2017 г. включително. Списъците с приетите на първо класиране излизат до 27 юни, а записването им е от 28 до 30 юни. В същия срок се подават и заявленията за участие във втори етап. Учениците, класирани по второ или следващо желание на първо класиране, имат възможност да се запишат в училището, в което са приети, или да подадат заявление за участие във второ класиране в същото училище. Ако изберат втората възможност, местата им ще се запазят, но в същото време ще имат възможност да се класират за по-предно желание. Има и трети вариант – да не предпочетат нито една от предходните възможности, което означава, че губят мястото си. Учениците, които не са се записали след първи етап и са подали документи за второ класиране, не пренареждат желанията си, уточняват от Министерството на образованието.", "date": "2017-06-16", "title": " От днес се подават документи за прием след VII клас"}
{"url": "https://m.offnews.bg/news/Medii_73/Prezidentat-zabrani-da-se-zakriva-Radio-Balgariia_658342.html", "text": "Неприемливо е в навечерието на Българското председателство на Съвета на ЕС да се обсъжда идеята за закриването на Радио България. Тази програма на БНР има опит и традиции в създаването на образа ни навън като европейска държава на духа, заяви президентът Румен Радев на среща с журналисти от Радио България.Миналия месец стана ясно, че генералният директор на БНР Александър Велев и Общественият съвет на медията настояват Радио България да бъде закрито.Велев аргументира намерението си със слаб интерес към предаванията на Радио България - то звучи единствено онлайн - и необходимост да се освободят места за нови назначения в националната медия.Доскоро Радио България предлагаше подкаст на английски, немски, френски, руски, испански, турски, сръбски, гръцки и албански.Същевременно председателят на редколегията на Радио България Даниела Константинова каза пред BIT, че \"радиото е много важно, тъй като то е един официоз за чужбина. Тази информация е проверена и е пълен противовес на целия новинарски поток, който е пълен с недостоверни новини. Това е изключително важно за България, защото представя страната ни като инвестиционна и туристическа дестинация. Нашата програма е таргетирана\".На срещата си днес с президента журналистите от Радио България са заявили, че \"програмата създава предавания за чужбина, включително и за българите зад граница, а това е една от функциите на БНР, регламентирана от Закона за радиото и телевизията.\"Трудно можем да приемем, че една над 80-годишна институция, която работи за имиджа и външната ни политика, ще отстъпи от завоювани позиции, от гласа си в региона и в цяла Европа, коментирал от своя страна президентът.По думите на държавния глава, немислимо е в XXI век, когато информацията и комуникацията са водещи в процесите на приобщаването ни в света, да избираме пътя на самоизолацията.", "date": "2017-06-16", "title": " Президентът забрани да се закрива Радио България"}
{"url": "https://m.offnews.bg/news/Obshtestvo_4/Tcarskoto-semejstvo-se-sabra-za-80-tiia-iubilej-na-Sakskoburggotski-g_658340.html", "text": "Фамилията Сакскобургготски се събра за 80-тия юбилей на цар Симеон Втори в София.За годишнината в София пристигна и испанската кралица София, която от десетилетия е близък семеен приятел на семейството.Децата и внуците на Симеон Втори също дойдоха в резиденция \"Врана\" за тържеството, а по-рано днес се събраха на молебен за здраве в храм-паметника \"Св. Александър Невски\".Представители на аристократични фамилии от Австрия, Румъния, Сърбия, Албания и др. също почетоха празника на Симеон Сакскобургготски.", "date": "2017-06-16", "title": " Царското семейство се събра за 80-тия юбилей на Сакскобургготски (галерия)"}
{"url": "https://m.offnews.bg/news/Leka-atletika_18783/Mirela-Demireva-i-Ivet-Lalova-na-zhivo-prez-uikenda_658354.html", "text": "През уикенда феновете на леката атлетика ще имат възможност да гледат на живо по Mtel Sport 2 участието на Мирела Демирева и Ивет Лалова в шестия кръг от Диамантената лига в Стокхолм.Директното излъчване от шведската столица стартира в 17:00 часа, като то ще бъде предшествано от пряко студио половин час по-рано. След като не бе включена в класирането в Осло заради настъпване на вътрешната линия на коридора, Ивет Лалова ще търси добро представяне в спринта на 200 м в Швеция.В момента Лалова е 8-а в световната ранглиста в своята коронна дисциплина, като най-добрият и резултат дотук е 22.88 секунди, записан в Юджийн, САЩ. Очаква се българката да стартира малко след 18:00 часа, като тя ще бяга в компанията на Мюриел Ахуре от Кот Д'Ивоар, която завърши втора в Осло с 22.74 секунди.Мирела Демирева излиза за своя трети старт от Диамантената лига през сезона. Спортист номер 1 на България за 2016 г. ще се появи на стадиона около 17:00 часа. Най-силното постижение през сезона за Демирева е 188 см, постигнато също като Лалова в Юджийн, в края на май.В надпреварата Стокхолм ще участва и водачката в ранглистата през тази година Мария Ласицкене (Кучина). Рускинята, която се състезава под неутрален флаг, спечели състезанията в Юджийн и в Рим, а преди дни записа личен рекорд от 204 см на турнира в Хенгело, Холандия.", "date": "2017-06-16", "title": " Мирела Демирева и Ивет Лалова на живо през уикенда"}
{"url": "https://m.offnews.bg/news/Kultura_33/Naj-dobroto-kasometrazhno-kino-muzika-i-gost-iznenada-na-finala-na_658355.html", "text": "Най-големият и престижен фестивал за късометражно кино в България и региона се подготвя за вълнуващия финал на 14-тото си издание, който ще се състои в Двореца в Балчик между 24 юни и 1 юли.След изключително успешните три етапа на мащабното събитие в София, Велико Търново и Варна, In The Palace International Short Film Festival ще посети Балчик и ще даде платформа за изява на стотици филмови творци, запознавайки публиката с най-актуалните и интересни продукции от страната и света.Навръх Джулай морнинг предстои официалната церемония по награждаването на избраните победители от трите града, както и обявяването на най-добрите късометражни игрални, документални, анимационни и експериментални филми в селекцията. Трудният избор предстои да бъде взет от специално подбрано международно жури, съставено от експерти от Албания, Румъния, Хърватска, Сърбия и Обединеното Кралство.Пет са акцентите в тазгодишната едноседмична програма извън състезателните (национална и интернационална) секции. В блоковете European Film Awards гостите на фестивала ще се запознаят с най-високите постижения в съвременното европейско късометражно кино, представящи номинираните за най-престижните отличия на нашия континент – Европейски филмови награди. В две от фокусните програми – Academy Film Awards Animation и Аcademy Film Awards Live Action ще бъдат прожектирани номинираните за Оскар анимационни и игрални филми, сред които Asteria, Borrowed Time, Blind Vaysha, Sing, Timecode. Специалнo внимание тази година ще бъде обърнато и на италианските продукции, разделени в два акцента под надслов Messagio D’Amore и RIFIGUATI, който ще насочи фокуса към актуалната тема за бежанците. Компетният екип от Hezarfen Film Galeri е подбрал за гостите на фестивала най-добрите продукции от Турция, обединени в блока Hezarfen.Освен с разнообразна и качествена селекция от филми, фестивалъ отново ще зарадва участниците и своите гости с богата музикална програма всеки ден. За нейното оформление ще се погрижи Radio Nula, което в рамките на една седмица ще осигури на посетителите уникална смесица от джаз, фънк, соул, хип-хоп и диско – запазената марка на популярното словенско радио. За отличния микс ще се погрижат редица селектори от екипа на Nula от България и чужбина. Всичко ще започне още на 24-и юни, когато директно от Словения и Хърватска пристигат двама от резидентите на радиото Woo D & Adrian Bijan. След гостуването им щафетата ще поемат обичаните български селектори Ramsey Hercules, Funkusion, Peter Peterson и DJ Jijo, а финалът ще бъде на самия Джулай морнинг, с още чуждестранни гости, които ще са специална изненада и ще бъдат обявени на.", "date": "2017-06-16", "title": " Най-доброто късометражно кино, музика и гост - изненада на финала на In The Palace"}
{"url": "https://m.offnews.bg/news/Ikonomika_59/Burgas-e-domakin-na-godishnata-autsorsing-konferentciia_658333.html", "text": "\"Дефиниране на устойчивите бизнес модели на бъдещето\" е надсловът на тазгодишната аутсорсинг конференция, която се провежда днес в Бургас. Тя се организира от Българската аутсорсинг асоциация, Българската асоциация на софтуерните компании и вестник \"Капитал\". За четвърта поредна година конференцията събира на едно място лидерите в технологичния сектор, изпълнителни директори и висши мениджъри, представители на централната и местната администрация, за да обсъдят бъдещето на индустрията и определят устойчивите бизнес модели.\"Бъдещето на аутсорсинг индустрията и могат ли хора и машини да работят рамо до рамо за предоставяне на висококачествени изнесени услуги от ново поколение?\". С тази тема, експертът Едуард Мати, управляващ партньор в ТАСК & TMI за Канада, САЩ и Близкия Изток, откри конференцията. Ауторсингът е бизнес от хората за хората и затова, той трябва да се променя заедно с променящото се време, посочи Мати. Той отчете фактът на навлизащите все повече в ежедневието ни технологии, посочвайки първите таксита – дронове в Дубай, изграждането на офиси от 3D принтери и много други. Robocop също вече не е само филмов герой, след като отново в Дубай, бе представен първият полицай – робот. Той говори 21 езика и разпознава лица, добави Едуард Мати. Именно и заради това съществува страхът у мнозина, че машините могат да заменят голяма част от работната ръка. Мати бе категоричен, че процесът е двустранен и има десетки нови професии, които не са съществували допреди години, като например оператори на дронове, създатели на съдържание в Youtube и много други.Темата за навлизането на машините в бизнеса бе широко застъпена в конференцията. Според участниците в нея, това е нужно, за да може да се предлагат по-бързи и качествени услуги. Отчита се и рискът от подобно участие на технологията, като експерти заявиха, че не бива да се позволява машините да взимат решения. Тази вечер ще бъдат раздадени и наградите Innovation, Technology & Sourcing Awards 2017. Церемонията се фокусира върху постиженията на българските фирми от сектора на изнесените услуги и IT сектора, инвеститорите и местните власти за водещи добри практики, високи бизнес постижения и създаване на благоприятна бизнес среда за растежа на индустрията. Награди ще бъдат дадени в категориите технологични иновации; технологичен работодател на годината; доставчик на аутсорсинг услуги на годината; център за споделяне на услуги на годината; IT продукт; IT проект; софтуерна компания на годината; стартираща компания на годината; технологичен град на годината и технологична бизнес сграда на годината.", "date": "2017-06-16", "title": " Бургас е домакин на годишната аутсорсинг конференция"}
{"url": "https://m.offnews.bg/news/Drugi_18773/Shef-na-basketbolen-grand-Poveche-ot-dvama-cherni-igrachi-nosiat-nepr_658317.html", "text": "В расизъм беше обявен президентът на един от баскетболните колоси на Европа - Лиетувос Ритас. Сезонът на тима от Вилнюс приключи безславно още на полуфинал за титлата, която отиде при легендарния Жалгирис Каунас.Шефът Гедвидас Вайнуаскас побърза да обвини тъмнокожите играчи на тима - Кори Фишър, Дрю Гордън, Тайлър Браун, както и напусналите преждевременно Дейвид Лоугън, Рашон Броудъс, Джош Аконон и Клевин Хана.“Не може да имаш повече от двама черни играчи, заявявам това от гледна точка на 23-годишния си опит в този бизнес. Отборите не трябва да имат повече от двама черни играчи, защото тогава започват неприятностите”, заяви президентът в ефира на литовската телевизия.“В един момент имахме четирима черни играчи и изведнъж те се събраха и сформираха…. Как да го кажа… Нещо като банда. Няма как нещата да са така”, коментира още Вайуаскас, който в последствие излезе и с официална позиция, с която се опита да оправи създадената от самия него ситуация.“Говорейки за научените уроци през сезона, имах предвид ситуацията с чужденците. На първо място те трябва да са професионалисти, а в плейофите това не бе така. В интервюто изразих разочарованието си от някои от тях. Извинявам се, ако съм бил разбран погрешно”, гласеше официалното изявление на шефът на Ритас, разпространено от клуба след телевизионното му участие.Така де, едва ли някой ще се върже на извинението му. ", "date": "2017-06-16", "title": " Шеф на баскетболен гранд: Повече от двама черни играчи носят неприятности"}
{"url": "https://m.offnews.bg/news/Bojni_18771/Naj-tezhkiiat-ni-boksior-zapochva-prav-na-evropejskoto_658348.html", "text": "Най-тежкият ни боксьор – Петър Белберов (кат. +91 кг), ще излезе пръв от българския отбор на ринга в Харков (Укр), където днес започва европейското първенство за мъже.Тегленият днес жребий отреди за съперник на бронзовия ни медалист от Самоков 2015 състезателя на Беларус Алиаксандър Калейю. Мачът между двамата е тази вечер и е 6-и в програмата на сесията, която започва в 19:30 ч. При победа, във втория кръг Белберов ще срещне поставения под номер 1 в схемата Махамадрасул Мажидов (Азер), бронзов медалист от олимпийските игри в Лондон през 2012 г.Като втори поставени в схемите на своите категории са Даниел Асенов (52) и Елиан Димитров (60), като и двамата и ще почиват в първия кръг. №4 при 56-килограмовите пък е Стефан Иванов, който също ще боксира направо във втория кръг.На ринга утре (събота, 17 юни) в сесията от 14:30 ч ще излезе Симеон Чамов (69 кг), а във вечерната от 19:30 ч – Кристиян Димитров (91).На европейското ще участват общо 258 боксьори от 40 страни, които освен за медалите, ще спорят и за 80 квоти (по 8 в 10-те категории) за световното първенство в Хамбург (Гер) в края на август.Ето и жребият на нашите:49 кг: Тинко Банабаков – Самиул Кармона Ередиа (Исп), №2 в схемата, пети от Самоков 201552 кг: Даниел Асенов (№2) почива в първия, а във втория боксира срещу победителя от мача Тамир Галанов (Рус) – Сиарей Лобан (Блрс).56 кг: Стефан Иванов (№4) – почива в първия, а във втория чака победителя от Жордан Родригес (Фр) – Ярослав Иванов (Пол).60 кг: Елиан Димитров (№2) – почива в първия, във втория чака Ибрахим Гокчек (Тур) – Карен Тонаканиян (Арм).69 кг: Симеон Чамов - Анас Месауди (Бел).75 кг: Арман Хакобян - Силвио Ширле (Гер).81 кг: Радослав Панталеев - Дамир Плантич (Хър)91 кг: Кристиян Димитров - Ален Бабич (Хър)+91: Петър Белберов – Алиаксандър Калейю (Блрс)", "date": "2017-06-16", "title": " Най-тежкият ни боксьор започва пръв на европейското"}
{"url": "https://m.offnews.bg/news/Ikonomika_59/Predlozhenie-Otkazvame-se-ot-kiseloto-mliako-shte-pravim-po-evtin-jo_658312.html", "text": "Три големи фирми, производители на кисело мляко, са поискали две големи промени в производството на българско кисело мляко. Едната е гръцката фирма ОМК – Обединена млечна компания, другите две са българските - Маджаров и Полидей, които произвеждат Домлян.Искането на тези фирми надига протести, тъй като днес промяната в начина на правене на киселото мляко ще се гледа в Института по стандартизация. Пред него граждани ще излязат на протест в 12.30 часа в защита на българското кисело мляко. Идеята на фирмите е опакована в „уеднаквяване на законодателството с европейското“. А предложенията са две – едното да се смени съотношението на бактериите – лактобацилус булгарикус и стрептококус термофилус, а второто – млякото да се продава в по-евтина опаковка, с което производителите определено ще спестят разходи и ще вдигнат печалбата си, но пък евтината опаковка ще спре традиционната българска ферментация, с което киселото мляко ще се превърне в обикновен йогурт и ще загуби здравословните си качества.След като обаче предложението скандализира обществото фирмите се отказват от първото си предложение да сменят съдържанието на млякото и бактериите и остава за обсъждане само второто – за по-евтина опаковка.Интересен акцент е, че процедурата е задвижена по времето на служебния министър проф. Христо Бозуков, а сегашният министър Румен Порожанов е категорично против.Каква е тайната на опаковката По сегашния БДС стандарт за производство опаковките на българско кисело мляко могат да бъдат само три вида - стъклени, керамични и полистирен.Трите фирми производители обаче са внесли предложение да се включат “Всички опаковки, предназначени за контакт с храни”. Те подават искането си на 29 март, с което искат да се признае и полипропилена като опаковка на киселото мляко. На базата на БДС е доказано, че истинската ферментация на киселото мляко не става обаче в обикновена опаковка. А с полиропилен за опаковка се получава и неферментирало кисело мляко, с което Бтългария вече ще загуби автентичното си българско мляко, обясни депутатът Румен Георгиев от БСП, който е поискал отговор от министъра на земеделието какво ще се случи с киселото мляко.В такива опаковки се продава йогурта по цял свят, но той няма ферментация като българското кисело мляко и на практика именно полипропиленът ще превърне българското кисело мляко в обикновен йогурт.Естествено, цената на полипропиленовата опаковка е по-ниска. Макар че и сега има мляко, което се продава в такива кофички.ПолзатаАко досега на производителя разходът за кофичките на кисело мляко е излизал 70 ст., с новите опаковки ще им излиза 40 ст. „Това е 50% печалба“, обясни Румен Георгиев.А гръцката фирма, поискала евтините кофички, е основният вносител на сухо мляко и опаковки за кисело мляко в България.Депутатът е направил собствена проверка на кисело мляко в търговската мрежа и е категоричен, че и сега БДС стандартът за кисело мляко не се спазва, тъй като на много от опаковките пише, че в съдържанието има сухо мляко. А истинското кисело мляко се състои само от прясно мляко и двете автентични бактерии в съответното съотношение – без сухо мляко. Именно такъв е въпросът му и към министър Румен Порожанов. Министърът обаче отговаря, че се правят постоянни проверки и са открити само 5-6 нарушения. Агенция по храните обаче има само една лаборатория, която може да прави анализ, а проверките са едва 30 пъти в годината“, твърди още депутатът от БСП.За и против промянатаТрябва да се знае кои са институциите, които са за нововъдението в производство на българско кисело мляко. Според становищата на сайта на Института по стандартизация се вижда, че освен трите фирми, които са поискали промените, „за“ това да се случи са Агенцията по храните, както и единственото държавно предприятие за кисело мляко Ел би булгарикум. Както вече споменахме, Министерство не земеделието е против. А интересно в цялата процедура е, че първото искане за промяна съдържанието на киселото мляко, което после отпада, е вкарано в Министерство на земеделието в Дирекция „Политика по агрохранителната верига, БАБХ и частна фирма. Частната фирма обаче се оказва, че не знае какво е поискала, защото по-късно подава в министерството удостоверение, че някой използва името й и не искала промяна в производството на кисело мляко.Какво ще е решението за българското кисело мляко предстои да вземе Институтът по стандартизация.", "date": "2017-06-16", "title": " Предложение: Отказваме се от киселото мляко, ще правим по-евтин йогурт"}
{"url": "https://m.offnews.bg/news/Sviat-_12/Putin-kam-Stoun-Nikoga-li-ne-sa-vi-bili_658310.html", "text": "САЩ постоянно се месят в изборите в Русия. Това обяви руският президент Владимир Путин в последната част от документалния филм на Оливър Стоун, излъчен по телевизия Showtime. Путин подчерта, че Вашингтон се е намесвал в изборите през 2000 и 2012 г., като през последната особено очевидно. За тази цел САЩ са използвали дипломати, уточни Путин.\"Американските ни партньори знаят за това, аз и на Кери го казах, и на Обама. На нас ни беше трудно да си представим, че дипломати агресивно се включват в предизборната кампания в Русия. Събираха при себе си опозиционни сили, финансираха ги, ходеха на всякакви опозиционни митинги. Дипломатическата служба трябва да се занимава с друго, дипломатическата служба трябва да оправя международните отношения\", коментира Путин. \"Неоравителствените организации могат да се занимават с всичко, при това организации на различни националности. Макар че неправителствените организации често са финансирани от редица структури - или от държавния департамент, или от някакви други квазидържавни източници. В цялото постсъветско пространство, в Източна Европа и други страни, в Африка, в Латинска Америка, се случва същото\", подчерта руският президент, цитиран от РИА Новости. Путин отново отхвърли обвиненията за руска намеса на изборите в САЩ. Той обяви за пореден път, че тези обвинения не са подплатени с доказателства, а хакерите, за които се говори, така и не са били открити. По думите му обвиненията срещу Русия по този въпрос са се превърнали в инструмент за вътрешнополитически борби и опити да се подкопае легитимността на президента.\"С никакви хакерски атаки не сме се занимавали. Трудно е да си представи човек, че която и да е страна, дори такава като Русия, може сериозно да повлияе на изборите\", допълни Путин. Президентът подчерта, че Русия продължава да симпатизира на Тръмп, защото той говори за стремеж за подобряване на отношенията между двете страни. Според Путин Тръмп много грамотно е изградил предизборната си кампания, основавайки я на очакванията на хората, макар че е отишъл твърде далеч по определени въпроси. Оливър Стоун заяви, че по времето на Путин е имало четирима американски президенти - Бил Клинтън, Джордж Буш-младши, Барак Обама и Доналд Тръмп, и попита какво се е променило. \"Почти нищо. Животът прави корекции. Навсякъде, в това число и в САЩ, има голяма бюрокрация, и тя всъщност управлява света\", отговори Путин. Той допълни, че Русия е готова да чака Вашингтон да е готов за диалог. На въпрос за среща с Тръмп Путин посочи, че не бърза. Тръмп все още има работа в американските учреждения като Пентагона, Държавния департамент, има да разрешава въпроси с републиканците и демократите. Когато администрацията е готова за работа, ние незабавно ще отговорим, подчерта руският президент. \"Надявам се, че ще успеем да намерим някакви точки, по които да се разбираме. Трябва да започнем диалог с американската страна и на ниво Държавен департамент, на ниво спецслужби, на ниво Съвет за национална сигурност. Публичните изявления не са достатъчни нито от наша, нито от американска страна. Ние искаме да чуем аргументи от американската страна, и не от пресата, а конструктивен професионален диалог. Искаме да бъдем чути\", каза още Путин.Секретна кибер война между САЩ и РусияСтоун пусна на Путин част от филма си за Едуард Сноудън и го попита дали в момента не тече секретна война в киберпространството между САЩ и Русия, на което Путин отговори, че по третия закон на Нютон всяко действие поражда противодействие. Режисьорът попита Путин и за публикациите за състоянието му и за това, че има сметки в Кипър, както и докога смята да бъде президент. На първия въпрос Путин отговори, че ако го имаше, състоянието му щеше да е открито досега. По повод плановете му да остане президент Путин посочи, че въпросът за лидер ще реши Русия и тя няма да се оправдава пред никого. \"Въпросът ви за това дали Русия се нуждае от някого - това решава Русия. Що се касае до смяната на властта, то тя, разбира се, е необходима, и несъмнено в тези процеси трябва да се наблюдава здрава конкуренция. Но тази конкуренция трябва да е между национално ориентирани хора\", коментира Владимир Путин. Той допълни, че основната цел не е Русия да доказва нещо на някого, а да се укрепва страната. Стоун нарече това \"опасен аргумент\", тъй като може да се използва за злоупотреба с властта. \"Сега не говорим за оцеляване. И не се оправдаваме за нищо. Имайки предвид всичко негативно - а вие говорите за имперско минало, за съветско минало, всичко това е в миналото, а всичко е позитивно, което е в миналото, Русия се е развивала хиляда години. Има свои традиции. Има свои представи за справедливост. Има своя представа за екфективност на властта. Въпросът съвсем не е в това да се удържа съществуващата система на властта или аз самия да я удържа. Въпросът е в това да има ръст на икономиката, на темповете ѝ, качеството на живот на гражданите, повишаване на отбраната в нормален режим, а не в условия на криза\", каза Путин. На въпрос дали ще се кандидатира за президент на изборите през 2018 г. той не отговори направо, а каза, че \"трябва да остава някаква интрига\". Сталин\"Мисля, че излишната демонизация на Сталин е един от способите, един от начините за атака срещу Съветския съюз и Русия. (Целта е) да се покаже, че днешна Русия носи родилните петна на сталинизма. Всички ние имаме родилни петна, какво от това?\", каза още Путин. Според Путин Сталин е \"сложна историческа фигура\" и \"продукт на своята епоха\".\"Той е бил кървав човек, яхнал вълната на революционните промени, превърнал се в диктатор и тиранин. Паметниците му до днес са навсякъде във Великобритания,\" подчерта Путин и допълни, че във Франция боготворят Наполеон, въпреки че е довел страната до национална катастрофа.\"Това не значи, че трябва да забравяме всички ужаси на сталинизма, свързани с концлагерите и избиването на милиони съотечественици,\" обяви Путин.\"Никога ли не са ви били\"На прощаване Путин неочаквано попита Оливър Стоун: \"Благодаря ви за отделеното време и въпросите. Вас никога ли не са ви били?\", на което режисьорът отговаря, че се е случвало. \"Тогава не свиквайте. Защото ще си го получите\", каза Путин. \"Струва си, ако ще донесе мир и самосъзнание в света\", подчерта Стоун. ", "date": "2017-06-16", "title": " Путин към Стоун: Никога ли не са ви били"}
{"url": "https://m.offnews.bg/news/Bojni_18771/Shampion-po-boks-arestuvan-za-marihuana_658347.html", "text": "Световният шампион по бокс в тежката категория при професионалистите във версия WBC Дионтей Уайлдър е бил арестуван за притежание на марихуана.Инцидентът е станал на 14 юни. Колата на Уайлдър е била спряна от пътната полиция, а инспекторът е усетил аромат на наркотика през отворения прозорец.При последвалия обиск в колата е била намерена и марихуаната.Боксьорът е бил пуснат под гаранция, а адвокатите му твърдят, че той няма нищо общо с наркотика.Уайлдър бил оставил колата си на заем на свой приятел и я взел с наркотиците вътре. Скандалът тепърва предстои, защото това обяснение изглежда доста наивно.", "date": "2017-06-16", "title": " Шампион по бокс арестуван за марихуана"}
{"url": "https://m.offnews.bg/news/Politika_8/Imushtestvoto-na-prezidenta-Radev-1-2-ot-apartament-v-Sofiia-i-Sitro_658319.html", "text": "Президентът Румен Радев подаде впечатляващо скромна имуществена декларация в Сметната палата.Днес одитното ведомство публикува справките по публичния регистър за лицата, заемащи висши държавни и други длъжности.В подадената от държавния глава декларация е записано, че той притежава 1/2 от апартамент от 143 квадратни метра в София. Жилището е закупено през 2010 година за 168 827 лева.Радев няма други имоти, нито земеделски земи и гори. Единственият семеен автомобил е стар \"Ситроен С5\", купен през 2014 г. за 3300 лева.В брой президентът има 4000 лева, а съпругата му Десислава Радева къта още 3200 лева.Държавният глава има и банков депозит на стойност 4379 лева.Семейните спестявания обаче са на значително по-ниска стойност от заемите на Радеви.Президентът има кредитна карта с лимит от 10 000 лева, а съпругата му - потребителски заем от 20 000 лева.", "date": "2017-06-16", "title": " Имуществото на президента Радев - 1/2 от апартамент в София и Ситроен втора ръка"}
{"url": "https://m.offnews.bg/news/Zdrave_18753/Dermatolozi-preglezhdat-bezplatno-za-rak-na-kozhata-vav-VMA_658323.html", "text": "Медицински специалисти от Клиниката по дерматология и венерология към ВМА ще извършват безплатни профилактични прегледи за пигментни петна и рак на кожата, съобщиха от лечебното заведение.Консултациите ще се проведат на 21, 22 и 23 юни, от 10:00 до 13:00 часа, в кабинет 227, намиращ се на втория етаж в поликлиниката на ВМА.Необходимо е предварително записване на телефони: 02/ 92 25 809; 02/ 92 25 023 и 02/ 92 25 002.Статистиката сочи, че една трета от всички видове рак са рак на кожата. Над 200 000 случаи на меланом са диагностицирани всяка година.90% от случаите на кожен рак са лечими, ако бъдат открити навреме.", "date": "2017-06-16", "title": " Дерматолози преглеждат безплатно за рак на кожата във ВМА"}
{"url": "https://m.offnews.bg/news/Sviat-_12/Prognozirat-goliama-prednina-na-Makron-i-niska-izbiratelna-aktivnost-n_658326.html", "text": "Голяма преднина на партията на президента Еманюел Макрон, но и ниска избирателна активност прогнозират социологическите агенции дни преди втория тур на парламентарните избори във Франция, който ще се проведе в неделя. Очакванията са центристката партия на Макрон \"Република, напред\" и съюзникът ѝ \"Демократично движение\" да спечелят между 440 и 470 от всички 577 места в Долната камара на френския парламент. Прогнозата е на агенциите \"Опиниънуей\" и \"Харис интерактив\" след проведени проучвания.Очаква се основната опозиционна партия да е консервативната \"Републиканците\" и нейните съюзници с между 70 и 90 депутати в парламента. Според прогнозите социалистите, които бяха на власт досега, да получат едва между 20 и 30 места в парламента. Между 1 и 5 места предричат прогнозите за крайнодясната партия \"Национален фронт\" на Марин льо Пен, която беше основният съперник на Макрон на президентските избори. Проучванията сочат още много ниска избирателна активност - около 46%. Ниска беше избирателната активност и на първия тур на изборите - по-малко от половината избиратели упражниха правото си на глас, като много от тях обявиха, че не виждат смисъл да гласуват. В същото време френският президент Еманюел Макрон потвърди плановете си за реформа на избирателната система в страната. Френският държавен секретар за цифровизацията Мунир Мажуби каза, че кабинетът ще поиска от парламента да работи за промяна на избирателната система. Той отбеляза, че \"посредством въвеждането на доза пропорционално представителство, партиите, които имат по-нисък резултат, ще бъдат по-добре представени (в Националното събрание)\". \"Това ще е по-справедливо и, най-вече, ще подобри (парламентарния) дебат\", допълни Мажуби, цитиран от БТА.За последно контрол над повече от 80 процента от местата в Националното събрание са имали консерваторите на тогавашния президент Шарл де Гол през 1968 г., припомня Ройтерс.", "date": "2017-06-16", "title": " Прогнозират голяма преднина на Макрон и ниска избирателна активност на изборите"}
{"url": "https://m.offnews.bg/news/Ikonomika_59/VOLIA-vidia-usluga-v-polza-na-bankoviia-kartel-v-zakonoproekt-na-GERB_658313.html", "text": "ВОЛЯ няма да подкрепи измененията в Данъчно-осигурителния и процесуален кодекс, тъй като те ощетяват както българските граждани, така и малкия и среден бизнес, заяви депутатът от партията Кръстина Таскова на брифинг в парламента.От парламентарната група на бизнесмена Веселин Марешки виждат 5 сериозни проблема. Според тях промените в ДОПК, не само не облекчават работата на малките и средни предприятия, а напротив - поставят допълнителни тежести върху тях. Освен това според ВОЛЯ така се дава неограничена власт на данъчната администрация, която вече ще може да подбира сама кое предприятие е рисково и кое не е бед да има ясни правила и критерии и без съгласуване с други инстанции.Според ВОЛЯ този законопроект е в услуга на банковия картел, тъй като се предвижда намаляване на плащанията в брой до 1000 лв. през 2019 година.От парламентарната група заявяват и че фискалният контрол, чиито обхват се разширява, също се очертава като проблем.Според нея при горивата, където се прилага чл. 176в от Закона за ДДС, ще се получи двойно обезпечение - веднъж 20% и после 30%.От ВОЛЯ смятат, че на практика, тази мярка цели да изхвърли от пазара малките и средни играчи, които не могат да си позволят да затворят такива оборотни стоки или пък може да стане инструмент срещу неудобен конкурент.", "date": "2017-06-16", "title": " ВОЛЯ видя услуга в полза на банковия картел в законопроект на ГЕРБ"}
{"url": "https://m.offnews.bg/news/Temida_18762/GERB-predstavi-predlozheniiata-si-za-chlenove-na-VSS-ot-parlamentarnat_658327.html", "text": "На брифинг в Народното събрание групата на ГЕРБ представи своите предложения за членове на Висшия съдебен съвет (ВСС) от парламентарната квота.Кандидатурите бяха представени и аргументирани от председателя на Правната комисия Даниал Кирилов. За членове на Съдийската колегия на ВСС предлагат Боян Магдалинчев – заместник-председател и ръководител на Втора колегия на Върховния административен съд и Вероника Имова – съдия във Върховния касационен съд. За членове на Прокурорската колегия са предложени прокурор Калина Кючукова – административен ръководител на Окръжна прокуратура – Бургас и прокурор Гергана Мутафова – ръководител на Районна прокуратура – Асеновград.„Припомняме, че преди няколко дни нашият колега, народният представител Георги Марков, внесе кандидатурата на Мирослав Джеров. Неговите книжа и документи са качени на сайта. Видими са за всички. Ние подкрепяме и кандидатурата, предложена от Георги Марков”, заяви Данаил Кирилов.Боян Магдалинчев е съдия от 1982 г. Има 38 години юридически стаж, от които 35 години като съдия. \"Председател е на Асоциацията на българските административни съдии, което говори за положението и авторитета, който има сред колегите си\", каза Кирилов, цитиран от \"Правен свят\".Вероника Имова е върховен съдия от 1997 г., а от миналата година е и председател на Комисията по атестирането и конкурсите при Съдийската колегия на ВСС. Нейният юридически стаж е над 36 години.Калина Чапкънова беше първата кандидатура за член на Прокурорската колегия на ВСС, която представи Кирилов. За нея той каза, че е работи в прокуратурата от 1997 г. и е започнала кариерата си в районната прокуратура в Айтос. Заемала е всички длъжности до ниво окръжен прокурор на Бургас.Гергана Мутафова е районен прокурор на Пловдив. Тя беше кандидат за член на съвета от квотата на прокурорите, но не беше сред четиримата, получили най-много гласове. През 2006 г. Мутафова е избрана за шеф на РП-Асеновград, а след това и за районен прокурор на Пловдив.Крайният срок за издигане на кандидатури е 20 юни, а изборът ще бъде проведен в началото на септември. За първи път за него ще е необходимо мнозинство от 2/3 от гласовете в парламента.", "date": "2017-06-16", "title": " ГЕРБ представи предложенията си за членове на ВСС от парламентарната квота"}
{"url": "https://m.offnews.bg/news/Ikonomika_59/Darzhavata-s-merki-sreshtu-biurokratciiata-Po-lesno-registrirame-koli_658318.html", "text": "Активни мерки за облекчаване на административната тежест за гражданите и бизнеса обсъдиха днес в Министерския съвет премиерът Борисов, министри, кметове и представители на браншови организации.Това бе една от основните точки в предизборната програма на управляващите. Премиерът посочи днес, че ще работят активно институциите да си обменят информация по служебен път, вместо граждани и фирми да се прехвърлят и да чакат от гише на гише. Това според Борисов ще намали и корупцията.Една от първите мерки, които държавата поема като ангажимент, е да съкрати чувствително процедурата за регистрация на автомобили. Идеята е до няколко седмици да заработи нова система за регистрация на новозакупените коли. Тя ще позволи автомобил да се регистрира само с едно ходене до нотариус с лична карта. Нотариусите ще подават информацията до КАТ. Така, на практика, висенето на опашки в КАТ може да отпадне до 2-3 седмици.Друга новост е, че гражданите няма да имат нужда от свидетелство за съдимост, а то ще се изпраща по съдебен път. Промяната ще е факт до няколко седмици, ако за нея не са нужни допълнителни нормативни промени.\"Когато си загубват дни да се извади един документ или непрекъснато повторно се иска, всичко това създава едно усещане и за тревожност, и за корупция. Прекрасно всички знаят къде са местата, в които се формират опашките, където е необходимо, ще се вложат средства, където е необходимо, дори на личен контрол да се вземе.\"Вицепремиерът Томислав Дончев посочи, че има и много незаконни административни такси, които също трябва да бъдат премахнати. „Десетки режими могат да отпаднат, базирайки се вътрешно ведомствена справка по електронен път. Всички са еднакво виновни“, каза той.", "date": "2017-06-16", "title": " Държавата с мерки срещу бюрокрацията: По-лесно регистрираме коли, свидетелството за съдимост отпада"}
{"url": "https://m.offnews.bg/news/Obshtestvo_4/Tcar-Simeon-praznuva-80-godini-kralski-osobi-v-park-Vrana_658285.html", "text": "Благодарствен молебен, възглавяван от патриарх Неофит и владиците от Светия синод, ще бъде отслужен днес в храм \"Св. Александър Невски\" за 80-тия рожден ден на цар Симеон Сакскобургготски. Парк Врана ще бъде затворен за посетители до 19 юни. По повод 80-тия рожден ден на Н.В.Цар Симеон II в двореца “Врана” ще гостуват членове на кралски фамилии от цяла Европа. На събитието са поканени и представители на държавната и местна власт, бившата парламентарна група на НДСВ, министрите от правителството Сакскобургготски, общественици, бивши политически партньори, представители на бизнеса.Почти цялото семейство на Цар Симеон и Царица Маргарита е тук за юбилея. Те не са се събирали тук от 10 години, когато беше честването на 70 годишнината на Цар Симеон II. Ще отсъства Тирсо – малкият син на Княз Кубрат и Княгиня Карла, който по това време има изпити. Точно на 16 юни важен изпит има и техният среден син Лукас, който е студент по медицина.Още през януари тази година Негово Величество изпрати писма до кралските фамилии в Европа, в което ги е уведомил, че се налага да ограничи гостите до родени през 1937г. негови връстници. Изключение правят само наследниците на кралските фамилии на Балканите. Това се налага поради факта, че евентуално присъствие тук на кралски двойки от действащи монархии е свързано с ангажиране на държавните институции и засилени мерки за сигурност на държавно ниво. А организираният прием е частен. За разлика от съседните ни държави, където кралските семейства работят заедно с висшите държавни институции в подобни случаи, у нас няма такава практика.Сред гостите от чужбина са Принцеса Маргарита и Принц Раду от Румъния, Принц Александър и Принцеса Катарина от Сърбия, Принц Никола от Черна Гора, Принц Лека от Албания със съпругата му- Принцеса Елия, както и Осман Салаххадин Османоглу – единственият жив пряк потомък на турските султани Мурад V и Мехмед V.От Испания пристигат Кралица София и сестра й Принцеса Ирина. Крал Хуан Карлос, който също ще навърши 80 години след 7 месеца, няма да има възможност да присъства. Австрийската Ерцхерцогиня Елена също ще уважи юбилея. Тук ще бъде и Принц Андреас Сакск-Кобург-Гота, който е доайенът на фамилията. Той ще пристигне със специален самолет директно от град Кобург, Германия. Сред гостите ще бъде и Принц Тусун от Египет, който е бил съученик на Цар Симеон II в прочутия „Виктория Колидж” в Александрия. От поканените ще отсъства Княз Карел Шварценберг, който беше външен министър на Чехия. Той е връстник на Царя и негов близък приятел. За съжаление, няма да пристигне, поради факта, че точно на 16 юни в Чехия започват национални тържества по повод 400 години от основаването на династията Шварценберг в Бохемия. Своите извинения вече поднесе и норвежката кралска двойка – Техни Величества Крал Харалд V и Кралица Соня, които през този месец посещават всички провинции в страната по повод общия им 80-годишен юбилей. ", "date": "2017-06-16", "title": " Цар Симеон празнува 80 години, кралски особи в парк Врана"}
{"url": "https://m.offnews.bg/news/Obshtestvo_4/Bez-voda-v-chasti-ot-Lozenetc-i-na-oshte-4-mesta-v-Sofiia_658255.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Заради реконструкция на уличен водопровод на ул. „Димитър Хаджикоцев“ в „Лозенец“, се налага спиране на водоподаването от 9.30 до 21:30 часа по ул. „Милевска планина “ от ул. „Цветна градина “ до бул. „Арсеналски“, ул. „Кожух планина“ от ул. „Богатица “ до ул. „Милевска планина “ и ул. „Димитър Хаджикоцев “ от ул. „Болград“ до ул. „Милевска планина “. Реконструкция на уличен водопровод на ул. „Еделвайс“ в Иваняне се налага спиране на водоподаването от 10.00 до 21:00 часа на ул. „Еделвайс“ от ул. „Хемус“ до ул. „Родопи“, по ул. „Родопи“ от ул. „Еделвайс“ до ул. „Китен“, ул. „Китен“, ул. „Ильо Войвода“Във връзка с изграждане на сградно водопроводно отклонение на ул. „Калофер“ в „Банишора“ се налага спиране на водоподаването от 10.00 до 16:00 часа на ул. „Калофер“. Подмяна на сградно водопроводно отклонение на ул. „Стефан Стамболов в с. Яна налага спиране на водоподаването от 10.00 до 14:00 часа на ул. \"Васил Левски\", ул. \" Миньорска\", \",ул. \" Стефан Стамболов“, ул. \"Юрий Гагарин\". Без вода заради подмяна на сградно водопроводно отклонение на ул. „Игрище“ в „Суходол“ щебъдат от 9.00 до 16:00 часа на тази улица. ", "date": "2017-06-16", "title": " Без вода в части от Лозенец и на още 4 места в София"}
{"url": "https://m.offnews.bg/news/Obshtestvo_4/Ostava-goreshto-no-oblatcite-se-uvelichavat_658288.html", "text": "Слънце и облаци ще се редуват днес, но времето остава горещо. В югозападната част от страната следобед се очакват превалявания, според прогнозата на НИМХ. Максималните температури ще са между 26 и 31 градуса. Край морето ще духа слаб вятър, термометрите ще се качат до 27 градуса, а сред вълните от 1-2 бала няма да е над 22°. По-силно ще духа в планините, там е възможно да вали и гърми в по-късните часове на деня. По най-високите върхове температурите ще са най-много 13 градуса. От утре започва да прониква по-хладен въздух, от запад на изток тръгват дъжд и гръмотевици. Така ще е и в неделя, но ще вали и гърми на повече места в страната. ", "date": "2017-06-16", "title": " Остава горещо, но облаците се увеличават"}
{"url": "https://m.offnews.bg/news/Bojni_18771/Staloun-Konar-e-kato-Roki-vinagi-sam-za-autsajdera_658289.html", "text": "Американският актьор Силвестър Сталоун разкри пристрастията си към ирландския ММА идол Конър МакГрегър. Звездата изигра боксьора Роки в легендарния филм. Сега ще стиска палци за Конър срещу непобедения Флойд Мейуедър.\"Винаги поддържам аутсайдерите. Конър е истински Роки. Ще стискам палци за ирландеца и смятам, че той има всички шансове да победи Мейуедър. Дали ще бъда в залата? Разбира се\", каза Слай.Актьорът отдавна се увлича от бокса. И забележете - притежава акции във веригата UFC, чийто шампион се явява МакГрегър.Вчера се появи дълго чаканата новина за мач между Конър и Флойд по правилата на професионалния бокс. Той ще е на 26 август в Лас Вегас.Конър ще прибере около 80 милиона долара, като ще отдели процент за UFC. Флойд стартира от 100 милиона долара плюс процент от продажбите, които ще направи кабелният оператор, излъчващ мача за територията на Америка.", "date": "2017-06-16", "title": " Сталоун: Конър е като Роки, винаги съм за аутсайдера"}
{"url": "https://m.offnews.bg/news/Obshtestvo_4/Shofiori-reduvat-sms-i-talon-za-da-stoiat-tcial-den-v-sinia-zona_658260.html", "text": "Шофьори оставят колите си в синя зона по два часа, като плащат със sms, след което слагат талон за платено паркиране и така не се налага да местят автомобилите си поне още 2 часа. Комбинацията, чрез която опитват да надхитрят правилата за платено паркиране и да спечелят повече време за престой, е сред най-често използваните схеми от водачите в центъра на София, засечени от ЦГМ. Наредбата изисква след два изпратени sms-а, колата да напусне синя зона поне за час, преди водачът да има право на нови два часа престой. Иначе системата не приема sms-а. Водачите обаче не мърдат возилото, а му слагат талонче за още час или два. Фалшиви документи за получаването на винетен стикер при паркиране в синя или зелена зона е другото най-често нарушение. Много фирми и магазини сключват договори, че ползват имота като жилищна площ, за да получат разрешение да спират на по-ниска цена. Измамата ощетява не само останалите собственици на жилища в съответните райони, които трудно намират места за паркиране, а са си платили, но и хората, които искат временно да пребивават в зоната. От ЦГМ редовно правят внезапни проверки при съмнения в редовността на документите.Необходимо е ние като граждани също да спазваме реда, независимо от контрола, който налага ЦГМ, коментира директорът на Центъра Христиан Петров. ", "date": "2017-06-16", "title": " Шофьори редуват sms и талон, за да стоят цял ден в синя зона"}
{"url": "https://m.offnews.bg/news/Futbol_18793/Pochina-edin-ot-ranenite-fenove-na-ploshtada-v-Torino_658290.html", "text": "За съжаление, идиотската шега в Торино, която отприщи масова паника на финала Юве - Реал, доведе до жертва. 38-годишната привърженичка на италианците Ерика Пиолети е починала вчера.Жената получи сърдечен пристъп в резултат на силния натиск в областта на гръдния кош, а това доведе до необратими увреждания на главния мозък. Нейното семейство взе решение системите, поддържащи живота на Ерика, да бъдат изключени.Както е известно, финалът между Ювентус и Реал Мадрид беше излъчван на огромна видеостена в Торино. Около 20 000 фенове на \"бианконерите\" присъстваха на площад \"Сан Карло\", за да подкрепят любимците си.По време на мача тийнейджър решил да си направи шега, като възпроизведе звук, наподобяващ експлозия - вероятно чрез пиратка, а след това се развикал, че е терорист с бомби.Това изплаши събралите се тифози, които започнаха да тичат напосоки. В резултат на това над 1527 човека бяха ранени.Двама младежи се признаха за виновни и изразиха съжаленията си за идиотската шега. Уви, вече е късно!", "date": "2017-06-16", "title": " Почина един от ранените фенове на площада в Торино"}
{"url": "https://m.offnews.bg/news/Ikonomika_59/Balgariia-e-naj-evtinata-strana-v-ES-v-Daniia-e-naj-skapo_658309.html", "text": "България е най-евтината страна в ЕС по отношение на стоки и услуги, показват данните на Европейската статистическа служба за 2016 г.Цените на измерените стоки и услуги варират до три пъти в различните страни членки.Най-голяма е разликата, която европейците плащат в хотели и ресторанти, както и за алкохол и тютюневи изделия.Най-скъпо е в Дания (139% от средното за ЕС), следвана от Ирландия (125%), Люксембург и Швеция (по 124%), Финландия и Великобритания (по 121%). Най-ниско е равнището на цените в България (48% от средното), в Полша (53%) и Румъния (52%).Храните и безалкохолните напитки са с най-високи цени в Дания и най-ниски в Полша и Румъния.Алкохолните напитки и тютюневите изделия са най-скъпи в Ирландия (175% от средното равнище за ЕС) и Великобритания (162%). При тези стоки има значителни разлики в цените - до 3 пъти - в отделните държави. Най-евтини са те в България (56% от средното), Унгария (67%), Полша (68%) и Румъния (69%). Тези големи ценови различия се дължат основно на различното данъчно третиране на тези продукти в държавите от ЕС.Цените в ресторанта и хотели в Дания са също три пъти по-високи в сравнение с България. И в тази категория най-евтини са цените у нас, а най-скъпо е в Дания и Швеция.По-малки са различията за потребителската електроника, транспортните превозни средства за лично ползване и облеклата. Най-ниски са в България (81% от средното) и най-високи - в Швеция (136%). ", "date": "2017-06-16", "title": " България е най-евтината страна в ЕС, в Дания е най-скъпо"}
{"url": "https://m.offnews.bg/news/Sviat-_12/Moskva-viarva-che-e-likvidirala-lidera-na-Isliamska-darzhava_658306.html", "text": "Руското министерство на отбраната проверява по различни канали дали лидерът на ИДИЛ Ибрахим Абу Бакр ал Багдади е убит при удари на руската авиация на 28 май в Ракка. Това съобщи РИА новости, като се позовава военното министерство. На тази дата по време на съвещание на високопостовени бойци на групировката бяха убити около 330 терористи, както и членове на военния съвет на ИДИЛ. Според руското МО сред убитите са \"емирът\" на Ракка Абу ал-Хаджи ал Мисри и началникът на службата за безопасност на ИДИЛ Сулейман ал-Шауах. Целта на срещата на ислямистските шефове била да се планира маршрута за изтегляне от Ракка по т.нар. \"южен коридор\". Ракетният удар е нанесен през нощта, американската страна е била уведомена, уточняват от руското МО. На 11 юни сирийската телевизия съобщи, че ал-Багдади е бил убит при удари над Ракка. Свързаният с Ислямска държава сайт Amaq обаче не потвърди информацията. ", "date": "2017-06-16", "title": " Москва вярва, че е ликвидирала лидера на Ислямска държава"}
{"url": "https://m.offnews.bg/news/Leka-atletika_18783/Sadii-izhvarliha-Ivet-Lalova-uzh-poprechila-na-sastezatel_658287.html", "text": "Лош късмет извади Ивет Лалова. Най-добрата българска лекоатлетка в спринтовите дисциплини завърши на четвърто място в спринта на 200 метра на Диамантената лига в Осло (Норвегия).  Сребърната медалистка на 100 и 200 м от Европейското първенство в Амстердам през миналата година финишира с време от 22.94 секунди. Но! Ивет беше дисквалифицирана с мотива, че е попречила на състезател.Дафне Схипърс даде време 22.31 сек, но също беше дисквалифицирана след надбягването. Куриозно!Така първото място на 200 м. в Осло беше заето от Мюриел Ауре (Кот д'Ивоар) с лично постижение за сезона от 22.74 сек, следвана от ямайката Симон Фейси с 22.77 сек и Гина Люкенкерпер с 23.04 сек.В неделя Ивет ще участва и на Диамантената лига в Стокхолм. В неделя в състезанието ще видим и сребърната ни олимпийска медалистка от Рио 2016 на скок височина - Мирела Демирева.", "date": "2017-06-16", "title": " Съдии изхвърлиха Ивет Лалова, уж попречила на състезател"}
{"url": "https://m.offnews.bg/news/Drugi_18773/Gledajte-volejbolnite-lavove-sreshtu-Braziliia_658293.html", "text": "12.00 ч Тенис, турнир за мъже в Щутгарт - Eurosport 1 (пряко)12.00 ч Тенис, турнир за жени в Ден Бош - F+/Sport+ HD (пряко)14.30 ч Колоездене, обиколка на Словения - Eurosport 2 (пряко)14.30 ч Билярд, СК - Диема спорт,, (пряко) 15,30ч Тенис, турнир за мъже в Ден Бош - Sport+ HD (пряко)15.45 ч Колоездене, \"Рут дю Сюд“ - Eurosport 1 (пряко) 16.15 ч Тенис, турнир за жени в Нотингам - Eurosport 2 (пряко)17.15 ч Тенис, турнир за мъже в Щутгарт - Eurosport 1 (пряко)17.55 ч Тото, теглене на тиража - bTV (пряко) 19.00 ч Футбол. ЕП до 21 г., Швеция - Англия - Диема спорт 2 (пряко)20.00 ч Голф, US Open - Mtel Sport 2 (пряко)20.30 ч Минифутбол, ЕП - БНТ HD (пряко)20.30 ч Билярд, СК - Нова спорт,, (пряко) 21.30 ч Баскетбол, „Валенсия\" - „Реал“ (М) - Диема спорт,, (пряко)21.45 ч Футбол. ЕП до 21 г., Полша - Словакия - Диема спорт, 2 (пряко)23.00 ч Бокс - Mtel sport 1 (пряко)23.55 ч Волейбол, Световна лига, България - Бразилия - БНТ 1/БНТ HD (пряко)4.00 ч Бокс - Mtei sport 1 (пряко)", "date": "2017-06-16", "title": " Гледайте волейболните \"лъвове\" срещу Бразилия"}
{"url": "https://m.offnews.bg/news/Zdrave-i-krasota_18812/Bihte-li-pusnali-deteto-s-kolelo-na-uchilishte-V-Daniia-otgovorat-e-D_658305.html", "text": "Ако специалистите по градоустройство искат да проектират един град по наистина съвременен начин, трябва да се запитат биха ли пуснали в него децата си да ходят с велосипед на училище. И ако отговорът е да, значи наистина се е получило. Поне така разсъждават много хора в Дания.Изследвания показват, че 99% от датчаните се научават да карат колело преди да са навършили 10 години. Други проучвания показват, че 96% от датчаните вярват, че трябва да има все повече здравословни начини децата да ходят на училище.Тайната зад този интересен начин на мислене е проста: велосипедни алеи, където са взети предвид разположенията на пресечните точки със светофарите, светофари за велосипедистите и т.н. Местата, където по-малките пътища се свързват с по-големите, имат знак \"стоп\", преди да се влеят.Родителите и учителите подкрепят колоезденето, защото това е добре за децата. Проучванията на датското здравно учреждение показват, че децата, които пътуват до и от училище, както и до различни места, с колело са подобрили самоуважението си. Те са по-социални и независими, имат по-висок праг на стрес и са по-концентрирани, по-весели и здрави.Кони Хедегор, бивш датски еврокомисар по въпросите на климата, казва следното: \"Може да се каже, че Европа е изправена пред избор. Искаме ли да се стремим към подход в американски стил, в който децата зависят от родителите си - да ги вземат от училище в продължение на много години? Или искаме подход в скандинавски стил, в който съображенията за мобилност са интегрирани в градоустройственото планиране, така че децата да могат сами да ходят на училище?\"Ако се въведат безопасни велосипедни маршрути до учебните заведения, създадат се велосипедни жилищни квартали и се започне свързването на инфраструктурата на улица с улица, това е правилният път. Това изисква инвестиции и, което е още по-важно, политическата воля да продължат да се разпределят средства в тази посока.В Дания колоезденето е създало форма на мобилност, която помага за подобряване на общественото здраве и намаляване на вредните емисии, шума и замърсяването на въздуха. То допринася за по-добра и по-жизнена градска среда, където хората се срещат и се виждат по улиците, а не през прозорците на автомобилите. И разбира се, велосипедите заемат много по-малко пространство от колите.Според статистиката 37% от работещите или учещите в столицата Копенхаген и общо 55% от населението на града предпочитат велосипеда като средство за транспорт. Това право колелото най-популярният транспорт в столицата!", "date": "2017-06-16", "title": " Бихте ли пуснали детето с колело на училище? В Дания отговорът е ДА"}
{"url": "https://m.offnews.bg/news/Sviat-_12/Zhertvite-na-pozhara-v-London-mozhe-da-stignat-tritcifreno-chislo_658298.html", "text": "Полицията в Лондон изрази опасения, че може да се окаже невъзможно да бъдат идентифицирани всички загинали в пожара в небостъргача Grenfell Tower, предаде БТА.Според полицейския комисар Стюарт Кънди събирането на човешките останки от цялата сграда ще изисква време, а пълното претърсване на всички етажи и помещения може да отнеме седмици и дори месеци.Засега потвърденият брой на загиналите е 17. Запитан от репортери колко може да нарасне тази цифра, Кънди изрази надежда тя да не стане трицифрено число.Оцелели обитатели и местни жители настояха пред кмета на Лондон Садик Хан за бързо разследване на причините за трагедията. Като една от причините се сочи новата облицовка на сградата, която вероятно е спомогнала за бързото разпространение на огъня по етажите. Иска се и ревизия на мерките за противопожарна безопасност и на процедурите за евакуация от горящи високи сгради. Хан призова разследващите да излязат с предварителен доклад още през лятото, защото за подобни жилищни блокове в Лондон и на други места трябва да въведат нови мерки, за да се успокоят живеещите в тях. ", "date": "2017-06-16", "title": " Жертвите на пожара в Лондон може да стигнат трицифрено число"}
{"url": "https://m.offnews.bg/news/Sviat-_12/Mazh-razkazva-kak-se-e-spasil-ot-goriashtiia-nebostargach_658300.html", "text": "41-годишен мъж разказа как е успял да се спаси от огнения ад в 24-етажния небостъргач Grenfell Tower.Кристос Феърберн живеел на 15-тия етаж на сградата от две години, разказва самият той пред Би Би Си. В нощта на трагедията гледал телевизия, когато около 00:45 ч някой почукал силно на вратата му. В същото време чул шум откъм стълбището и усетил дим в апартамента си. Тогава разбрал, че има пожар.Звъннал на телефона за спешни случаи и оттам му казали да напусне сградата, като преди това обвие тялото си в мокра хавлиена кърпа. Но щом отворил вратата на апартамента, димът отвън бил толкова гъст, че не могъл да излезе. Обзела го паника. Започнал да чука по прозореца и закрещял: \"Помощ, помогнете, не мога да изляза!\" Опитал да отвори прозореца, но си изгорил ръката на разтапящата се пластмаса.Виждал полицията отвън и други хора. \"Имах чувството, че просто ме наблюдават. Тогава осъзнах, че ако сам не изляза, там ще си умра.\"Увил мокър пуловер около тялото си и отворил вратата, вземайки само телефона си. Димът бил черен и било толкова горещо, че не можел да диша, но някак успял да продължи да се движи.В тъмнината усещал, че се препъва - в тела. Паднал, а когато успял да се изправи, видял лицето на мъртъв човек. Все още си представя това лице.Стигнал до третия или четвъртия етаж задушавайки се. Усещал, че ще загуби съзнание. Припаднал и точно тогава усетил как пожарникар го сграбчва.Откарали го в болница. Дробовете му били пълни с отровни газове. Плачел, а картини от случилото се постоянно нахлували в съзнанието му. Чувства се невероятен късметлия и още не може да повярва, че е оцелял. Кълне се, че никога повече не би живял във висок блок. Страда много за загиналите и ранените и се зарича оттук насетне да се вижда по-често със семейството и приятелите си, защото животът може да се окаже по-кратък, отколкото очакваме. \"Знам, че днес не трябваше да съм тук, но ето, че съм\", завършва разказа си оцелелият.", "date": "2017-06-16", "title": " Мъж разказва как се е спасил от горящия небостъргач"}
{"url": "https://m.offnews.bg/news/Sviat-_12/Avstralijskiiat-premier-imitira-Tramp-na-neformalna-sreshta-s-zhurnali_658291.html", "text": "Австралийският премиер Малкълм Търнбул забававлява цяла зала, пълна с журналисти, с имитиацията си на американския президент Доналд Тръмп. Шегата бе направена на неформална среща с медии, но кадри от събитието обиколиха социалните мрежи, а Търнбул изрази разочарование, че откъси са попаднали в мрежата. Търнбул се надсмя както над Тръмп, така и над недобрите позиции на австралийското правителство в социологическите проучвания, на благотворителен годишен бал с участието на политици и журналисти в столицата Канбера снощи.\"Доналд и аз печелим ли печелим в допитванията. Страшно много печелим. Печелим, както не сме печелили никога досега\", заявява австралийският премиер, имитирайки характерния начин, по който говори американският президент, в запис, направен вероятно с телефон на събитието и излъчен от телевизия \"Найн нетуърк\". Аудиторията избухва в смях.\"Печелим в допитвания, да, да, но не фалшивите допитвания, не фалшивите допитвания - тях не ги печелим. Печелим в истинските допитвания, нали знаете, онлайн. Те се печелят много лесно\", добавя Търнбул сред още повече смях.Благотворителният бал в Галерията за печата в парламента в Канбера обикновено не се отразява, но директорът на политическия отдел на частната телевизия, който не присъствал на събитието, получил записа и решил да го публикува.Търнбул изрази днес разочарование и се опита да омаловажи изказванията си.Това е нарушаване на протокола, накърняване на доверието. Думите ми бяха съвсем непринудени, добронамерени шеги, в които в крайна сметка се надсмивам над себе си, отбеляза австралийският премиер.От американското посолство казаха, че не придават сериозно значение на случилото се. Знаем, че снощното събитие представлява еквивалент на организираната у нас вечеря с кореспондентите в Белия дом, и го приемаме също с хумор, както би трябвало, посочиха от дипломатическото представителство.Източник: БТА", "date": "2017-06-16", "title": " Австралийският премиер имитира Тръмп на неформална среща с журналисти (видео)"}
{"url": "https://m.offnews.bg/news/Sviat-_12/Evrogrupata-otpusna-8-5-mlrd-evro-spasitelen-transh-za-Gartciia_658296.html", "text": "Преговорите по отпускането на поредния транш от спасителния заем за Гърция най-сетне имат положителен резултат и Атина ще получи 8,5 млрд. евро след решение на финансовите министри от Еврогрупата на срещата си в Люксембург, предадоха световните информационни агенции.По-рано днес германският финансов министър Волфганг Шойбле изрази увереност, че пробив ще има.Гърция спешно се нуждае от 7 млрд. евро, за да плати вноските си по дълга през юли и да избегне фалит.Припомняме, че преди около месец стана ясно, че траншът ще се забави, тъй като остават съществени различия между гръцкото правителство и кредиторите.Лидерът на Еврогрупата Йерун Дейселблум тогава изрази оптимизъм за скорошен пробив.Очакваше се разговорите да продължат преди срещата на групата на 15 юни.През май гръцкият парламент одобри строите мерки за икономии, които изведоха хиляди недоволни отново на стачки и протести, които прераснаха в сблъсъци.Мерките включват орязвания на пенсии и повишаване на данъци.", "date": "2017-06-16", "title": " Еврогрупата отпусна 8.5 млрд. евро спасителен транш за Гърция"}
{"url": "https://m.offnews.bg/news/Obshtestvo_4/Iskat-promiana-v-opakovkite-na-kiseloto-mliako_658297.html", "text": "Три млекопреработвателни фирми са поискали да бъде променен регламентът за опаковките на киселото мляко. Днес Българскит институ за стндартизация организира обществено обсъждане на предложението за промяна. В него участие ще вземат всички заинтересовани страни, съобщава БНР.Вместо заложения по стандарт полистирен, който се отбелязва с РS, производителите често използват за БДС продуктите си кофички от полипропилен, означен със знак РР, което обаче не е разрешено.Едно от големите предприятия за кисело мляко, вносител на идеята за повече видове опаковки, се намира в Пловдив. Признават, че от няколко месеца са на полипропиленови опаковки, въпреки че това не е разрешено по БДС, пише Нова тв. Според тях сегашните кофички по стандарт от полистирен всъщност не са най-добрите.Днес Техническият комитет трябва да реши дали е необходима промяна в БДС.Каква ще е тя, експертите ще решават по-късно, обясни директорът на Института по стандартизация Ирен Дабижева: \"Решенията по стандартите, в техническите комитети, се взимат с консенсус – да няма настоятелно поддържани възражения. Ако има непреодолими противоречия, няма да се работи по тази работна тема\".", "date": "2017-06-16", "title": " Искат промяна в опаковките на киселото мляко"}
{"url": "https://m.offnews.bg/news/Politika_8/BSP-obvini-GERB-che-dava-pari-samo-na-svoite-obshtini-i-nakazva-drugi_658325.html", "text": "Лидерът на БСП Корнелия Нинова обяви, че ГЕРБ поддържа политика да финансира само „своите общини“, а другите – ги оставя на произвола. Тя изчете декларация от трибуната на парламента, в която каза, че иска бюджетът за 2018 година да се обсъжда и гледа в парламента, тъй като България е парламентарна република и не може премиерът сам да решава за парите.", "date": "2017-06-16", "title": " БСП обвини ГЕРБ, че дава пари само на своите общини и наказва другите"}
{"url": "https://m.offnews.bg/news/Intcidenti_6/Ubita-e-zhena-v-kv-Hipodruma-zadarzhaha-psihichnobolna_658303.html", "text": "32-годишна жена е задържана за убийство в кв. \"Хиподрума\", съобщиха от пресцентъра на МВР.Тази сутрин към 04.00 часа в столичната полиция е получен сигнал за намерено тяло на жена пред жилищна кооперация в района на столичния квартал „Хиподрума“. На място веднага е насочена оперативна група. При първоначалния оглед са установени следи от насилие.По случая в Шесто РУ-СДВР са отведени 32-годишна жена, заподозряна за извършеното престъпление и двама мъже, чиято съпричастност към случилото се предстои да бъде изяснена. Образувано е досъдебно производство, разследването по което продължава и в момента.По предварителна информация двете жени са били съседки и са имали разногласия. Смята се, че жертвата е убита в дома си и след това тялото е било преместено навън.", "date": "2017-06-16", "title": " Убита е жена в кв. Хиподрума, задържаха психичноболна"}
{"url": "https://m.offnews.bg/news/Politika_8/Mareshki-deklarira-vlog-ot-52-evro-mnogomilionni-zadalzheniia-i-uchas_658324.html", "text": "Задължения в многомилионни размери, акционерни участия в 93 компании плюс ценни книжа за милиони левове и солидни вземания са описани в декларацията по публичния регистър на зам.-председателя на Народното събрание Веселин Марешки, публикувана на сайта на Сметната палата.Почти всичко от активите и пасивите на семейния бизнес се води на името на съпругата на бизнесмена политик.Светлана Александровна Марешка има две вземания по договор. Едното е на стойност 1 135 000 лева, а другото - за 42 500 лева. В графата за задължения над 5000 лева в декларацията са описани цели 48 реда - към достачици, по кредитни карти и сделки, по които семейството се явява солидарен длъжник.Ето само някои от тях:Договор, по който Марешки и съпругата му са солидарни длъжници за 4 000 000 лева, поръчителство на двамата по договори за 4 милиона евро, за 11 млн. евро и 7,6 милиона лева.Освен това двамата са поръчители и по други контракти на впечатляваща стойност - за 1 298 153 евро, за 5 000 000 лева, за 23 милиона лева и се водят солидарни длъжници по отделен контракт за 10 милиона лева.Светлана Александровна Марешка е декларирала и акции в Фармхолд АД на стойност 796 000 лева и книжа във Фармнет АД придобити за 9 926 000 лева.Съпругата на лидера на ВОЛЯ е обявила и участие в 93 търговски дружества, свързани основно с фармацевтичния бизнес и търговията с горива.На фона на милионните активи и пасиви на семейството имотите на Марешки никак не впечатляват.Двамата притежават идеална част от дворно място във Варна от 624 кв. м, придобито през 1993 година за 63 800 неденоминирани лева и част от дворно място от 160 кв. м пак в морската столица, придобито през 1997 г. Заместник-председателят на парламента е декларирал и право на строеж на апартамент във Варна, придобито през 2009 г. срещу 7217 лева. Съпругата на Марешки има и половин къща във Волгоградска област, Русия.На името на лидера на ВОЛЯ се води и незастроен поземлен имот в с. Орешак, Троянско. Той има и част от ливада от 3 декара в село Патрешко, Троянско.Наличните семейни средства са основно в съпругата Светлана Александровна, която има 20 000 лева и още 2724 лева. Марешки е декларирал налични 13 000 лева.Парите на влог също са основно при жената на бизнесмена политик. Г-жа Марешка има два депозита в банки. Единият е за 58 072 лева, а другият - за 140 583 евро (274 956 лева). На нейния фон собственикът на аптеки и бензиностанции е направо бедняк.Всичките средства на Марешки в банка са 2317 лева и 52 евро.", "date": "2017-06-16", "title": " Марешки декларира влог от 52 евро, многомилионни задължения и участие в 93 фирми"}
{"url": "https://m.offnews.bg/news/Sviat-_12/Mazh-s-nozh-arestuvan-v-tcentara-na-London_658330.html", "text": "Лондонската полиция задържа въоръжен с нож мъж пред двореца Уестминстър.Арестуваният е около 30-годишен, с брада, носи черни панталони и сива риза, съобщават местните медии. На същото място през март въоръжен нападател уби полицая Кийт Палмър.Инцидентът не се разглежда като опит за терористична атака, но заради оръжието полицията е задържала и отвела мъжа за разпит.Според журналист от британския в. \"Телеграф\" преди ареста се чули викове \"Нож! Нож! Нож!\"Засега не се съобщават повече подробности.", "date": "2017-06-16", "title": " Мъж с нож арестуван в центъра на Лондон"}
{"url": "https://m.offnews.bg/news/Ikonomika_59/Balgarski-poshti-spriaha-rabota-zaradi-kompiutaren-sriv_658307.html", "text": "Български пощи спряха работа в цялата страна тази сутрин заради компютърен срив, съобщиха служители на компанията пред OFFNews.В продължение на около 3 часа до към 10,30 часа компютрите нямаха мрежа и служителите на най-голямата държавна компания не можеха да обслужват клиенти.От компанията се извиниха на клиентите си за създаденото им неудобство.", "date": "2017-06-16", "title": " Български пощи спряха работа заради компютърен срив"}
{"url": "https://m.offnews.bg/news/Futbol_18793/Proshtavame-se-s-Rumen-Nenov-v-rodnata-mu-Vratca_658304.html", "text": "Погребението на Румен Ненов ще е в събота, на 17 юни, във Враца, съобщиха близки на починалия вчера бивш вратар на Ботев и ЦСКА. Той беше покосен от инфаркт в Банско, където точно в събота трябваше да бъде сватбата на сина му Юлиан, нападател на Дунав Русе.Приятели на Румен Ненов, съвместно със съпругата му, организират траурната церемония. Очаква се тялото на 47-годишния мъж да бъде докарано утре във Враца към обяд.Всички, които искат да се сбогуват с Румен Ненов, могат да го направят в събота, 17 юни, от 13.30 ч. в митрополитския храм \"Св. Николай\".Най-тъжният християнски обичай е насрочен за 14 часа на Старите гробища в град.", "date": "2017-06-16", "title": " Прощаваме се с Румен Ненов в родната му Враца"}
{"url": "https://m.offnews.bg/news/Futbol_18793/Shefat-na-Loko-Plovdiv-spira-parite-smenia-gi-s-gadzheta_658302.html", "text": "Поредните бисери изръси президентът на Локомотив Пловдив Христо Крушарски. Той наруши мълчанието по отношение финансовата криза  на Лаута.60-годишният бизнесмен от Говедарци се изцепи преди първата тренировка на отбора, на която играчите го чакаха да раздаде поне една от четирите дължими заплати .„Все ме питате за пари. Накрая ще взема да ви таксувам за всяко интервю. Получавате безплатна информация, а ме питате дали аз ще платя на играчите. За всяко интервю с човек от Локо ще се плаща“, започна Крушарски, цитиран от \"Меридиан мач\".„Селекция? Ще има нови играчи, но ще има и гаджета за футболистите. Намерил съм им. Даже ще преговарям с футболистите те да ми плащат, защото са в Локо. Нашият клуб е марка“, продължи с бисерите босът.В същото време изданието пише, че заради забавените от януари заплати двамата капитани Мартин Камбуров и Дани Кики си измислили контузии, въпреки че се явиха на сбора.Локомотив (Пловдив) води преговори с Веселин Минев, Антон Огнянов и Александър Александров – Алвеша, които се оказаха ненужни в Левски.Павел Виданов пък отказа да остане, въпреки че беше увещаван лично от Крушарски цял ден вчера. Опитният бранител вероятно ще подсили Берое. ", "date": "2017-06-16", "title": " Шефът на Локо Пловдив спира парите, сменя ги с гаджета"}
{"url": "https://m.offnews.bg/news/Tenis_18788/Tcveti-Pironkova-izliza-sreshtu-chehkinia-v-bitka-za-polufinal_658299.html", "text": "Цветана Пиронкова ще играе тази вечер срещу Луцие Шафаржова на четвъртфиналите от турнира по тенис за жени в Нотингам. Това стана ясно, след като поставена под номер 5 чехкиня победи с 1:6, 6:3, 7:6(7) Су-Вей Хсиех от Тайван.Срещата ще бъде последна и за петъчната програма в града на Робин Худ, а нейното начало се очаква да бъде не преди 17:30 часа българско време.Шафаржова загуби катастрофално първия сет срещу 116-та в света Хсиех, но във втория спечели пробив в четвъртия гейм и го съхрани до самия край за 6:3, постигнато при първия сетпойнт. Двете си размениха по два пробива в третия и решителен сет, а Шафаржова започна тайбрека с минипробив.Тя го защити за 2:0, но следващите пет точки бяха в полза на Хсиех. Тайванката обаче пропусна две разигравания за мача, а Шафаржова направи три поредни точки за крайното 9:7 в драмата.Пиронкова има четири загуби в пет мача срещу Шафаржова, като единствената й победа е през 2006-а година в Париж.С участието си на четвъртфиналите в Нотингам обаче, българката си осигури 6175 долара от наградния фонд и 60 точки за ранглистата на WTA.", "date": "2017-06-16", "title": " Цвети Пиронкова излиза срещу чехкиня в битка за полуфинал"}
{"url": "https://m.offnews.bg/news/Futbol_18793/Vratarite-na-TcSKA-umirat-mladi_658321.html", "text": "Мистерията с Георги НайденовЕдва на 38 години умира най-великият вратар в историята на ЦСКА Георги Найденов. Жоро е и първият победител в класацията \"Футболист на годината у нас\". Има 8 титли с митичния тим на ЦДНА.През 1970 година, вече треньор, той е на турне в Сирия с Марица Пловдив. Умира внезапно. Официалната версия е повторен инфаркт. Съпругата му Маргарита е убедена, че вътрешният министър Солаков, с който Георги Найденов е в конфликт, и Държавна сигурност стоят зад смъртта. Великият вратар е в Спартак, когато настъпва обединението с Левски. Твърдо се опълчва, но няма шанс срещу силните на деня.Фаталният скок на Йордан ФилиповЙордан Филипов е много обичан в ЦСКА, носител на общо 8 титли - първата през 1966 г., а последната през 1980-а. Колегите му се кълнат, че такъв мъжкар рядко се ражда. И никога не би предал каузата, както го правят през годините куп ветерани.Бат Дана, както го наричат всички, е на пикник през лятото на 1996-а година в Пирин. Забелязва млади момчета, които се хвърлят със страх в близкия вир. \"Ще ви покажа как става\", казва бившият вратар. И скача! Не знае, че долу има опасни камъни, удря си главата в един от тях. Гълта езика си и умира. Филипов, малцина знаят, е дядо на национала Андрей Гълъбинов.  Той е най-възрастният футболист, взел участие в среща от \"А\" група. На 26 ноември 1988 г. на възраст от 42 години, 5 месеца и 8 дни пази за Черно море срещу Локомотив Пловдив.Отива си от този свят едва на 49 години. Последно работи в школата на любимия тим. Инфаркт покосява в съня Румен АпостоловГодината е 2002-а. Румен Апостолов почива внезапно в съня си след масивна атака на сърцето. Събота е, Румен гледа спокойно мача между любимия ЦСКА и Спартак (Варна), след което ляга. Само две седмици по-късно Апостолов трябва да навърши 39 години. Но си отива млад.Румбата е част от великия отбор на ЦСКА в края на 80-те години. Там е предимно резерва, но и записва доста мачове редом до Ицо Стоичков, Любо Пенев, Емо Костадинов, Трифон Иванов и останалите гениални момчета.Красимир Досев умира в ЧикагоМалцина сигурно си спомнят за друг вратар от 80-те години - Красимир Досев. Скромният играч с мустачките ) е резерва на Джони Велинов, влиза в напечените моменти.После остава да помага и при разформироването на ЦСКА до \"Средец\". Така става част и от новия червен Дрийм тим на Христо Стоичков. Почти нищо не се знае за живота му след футбола. Емигрира в Америка. Създава в Чикаго фирма за камиони. Умира през 2007 година, когато е на 50. Причината отново е инфаркт. Рак убива героя от мачовете с ШахтьорПреди 3 години рак убива Ненад Лукич. Сърбинът пази като лъв за ЦСКА в знаменитите мачове с Шахтьор Донецк, спасява по 3 чисти положения и в двете срещи. Избран е за вратар номер 1 на България през сезон 2001-2002. Ненад Лукич ще остане в историята на сръбския футбол като вратарят с най-дългата серия без допуснат гол – 903 минути. Той е роден на 14 декември 1968 година в Лесковац. Дълги години носи екипа на Обилич.Освен като играч, той се е изявява и като треньор. Връхна точка в кариерата му бе като наставник на вратарите на младежкия тим на Сърбия от 2007 до 2009 година.Ненад, вечно усмихнат, си отива едва на 46 години. Ракът на стомаха няма обяснения. Лукич мрази цигари и алкохол, храни се по часовник, спортува. Съдба!", "date": "2017-06-16", "title": " Вратарите на ЦСКА умират млади"}
{"url": "https://m.offnews.bg/news/Futbol_18793/Levski-shte-harchi-12-miliona-leva-planira-pechalba_658329.html", "text": "Амбициозни планове за новия сезон имат в Левски. Изпълнителният директор на Левски Красимир Иванов ги разкри в чат с феновете.В разходната си част за новия сезон клубът ще разполага с около 12 милиона лева. Освен това целта пред Левски за идната година е клубът да излезе на печалба за първи път от доста време насам.“Бюджетът ще е около 12 милиона лева разходна част. Целта ни е за първи път от много години насам клубът да излезе на печалба. Феновете могат да помогнат например със закупуването на две клубни карти.Едната е на цената на възрастта на клуба, а другата е 24 лева. Те носят процент за определени отстъпки. Това е една схема, с която привържениците да инвестират в клуба, а не да дават милостиня”, каза Иванов.\"В Западна Европа голяма част от парите в отборите идват от медийните права, а при нас са само 6%. Затова ние залагаме на по-добри и по-дългосрочни отношения с рекламодателите на клуба\", каза още босът на \"сините\".Иначе спортният директор Даниел Боримиров обяви поредния тригодишен план за развитие. И даде пълен картбланш на треньора Ники Митов.Жадното беше убеден, че тимът ще е конкурентен на силните през новия сезон. Но политиката от началото на лятото ще продължи - връщане на всички кадърни юноши, разпръснати по елита. Поредният такъв е Мики Орачев от Локо София.", "date": "2017-06-16", "title": " Левски ще харчи 12 милиона лева, планира печалба"}
{"url": "https://m.offnews.bg/news/Obshtestvo_4/Vsichki-avtobusi-spirat-na-4-ti-kilometar-zaradi-kontcertite-na-Slavi_658328.html", "text": "Всички автобуси, които се движат по столичния бул. \"Цариградско шосе\", ще спират на 4-ти километър три поредни дни след 18 часа. Поводът са концертите на Слави Трифонов и Ку-ку Бенд в \"Арена Армеец\". Вратите на залато ще бъдат отворени два часа преди началото на концерта – в 18.00 часа.Заради спектаклите \"Има такъв народ\" всички превозни средства в участъка между хотел Плиска и площад на Авиацията ще спират двупосочно на спирка ж.к. „Изток“, съобщиха от Центъра за градска мобилност. От понеделник пък ЦГМ намалява броят на превозните средства в делнични дни по следните линии: автобуси - 1, 9, 11, 20, 24, 26, 27, 31, 42, 44, 44-Б, 45, 56, 59, 60, 63, 64, 67, 72, 73, 74, 76, 77, 78, 79, 81, 82, 83, 84, 85, 86, 88, 90, 93, 94, 98, 100, 102, 108, 111, 113, 117, 120, 150, 184, 204, 213, 280, 285, 304, 305, 309, 310, 314, 384, 404, 413 и 604; трамваи - 5, 6, 7, 8, 10, 11, 12, 18, 20 и 22; тролеи - 4, 6 и 7. За предпразник и празник промените са за: автобуси - 11, 23, 27, 42, 45, 59, 60, 63, 64, 67, 72, 73, 74, 76, 77, 78, 79, 81, 82, 83, 84, 85, 86, 88, 90, 94, 98, 100, 102, 108, 111, 113, 117, 120, 150, 184, 204, 213, 280, 285, 305, 309, 310, 314, 404, 413 и 604; трамваи - 1, 3, 4, 5, 6, 7, 8, 10, 11, 12 и 18; тролеи - 4, 6, 7 и 11. ", "date": "2017-06-16", "title": " Всички автобуси спират на 4-ти километър заради концертите на Слави"}
{"url": "https://m.offnews.bg/news/Sviat-_12/Dvegodishno-momchentce-zastrelia-7-godishnata-si-bratovchedka-s-pistol_658292.html", "text": "вегодишно момченце застреля 7-годишната си братовчедка в апартамент в Нешвил, щата Тенеси, с пистолет, оставен от криминално проявен мъж, съобщи Франс прес. Антъни Сандърс, 27-годишен рецидивист, беше арестуван в сряда и вчера му бяха повдигнати обвинения за притежаване на оръжие въпреки криминалното му минало. Полицията съобщи, че на 6 юни мъжът занесъл пистолета в дома, където се разиграла драмата. След като прекарал нощта в къщата, където се намирали пет деца, Сандърс излязъл, оставяйки оръжието си. Момченце на две години взело пистолета и гръмнало в главата братовчедка си Хармъни Уорфийлд, на 7 години. Подобни абсурдни нещастни случаи, илюстриращи опасността от разпространяване на огнестрелни оръжия, не са редки в Америка, отбелязва агенцията. През 2014 г. двегодишно дете застреля майка си в магазин в Айдахо, хващайки пистолета, който тя носела в чантата си. Този случай шокира американското обществено мнение, но не доведе до затягане на законодателството за огнестрелните оръжия.", "date": "2017-06-16", "title": " Двегодишно момченце застреля 7-годишната си братовчедка с пистолет в САЩ"}
