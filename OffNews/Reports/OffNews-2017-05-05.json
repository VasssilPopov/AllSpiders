{"url": "https://m.offnews.bg/news/Izvan-terena_18817/Flojd-Mejuedar-pristigna-s-dve-kolichki-kesh-v-striptijz-klub_654797.html", "text": "Уникални кадри пусна най-богатият боксьор в историята Флойд Мейуедър. Той пристигна в стриптийз клуб в Лас Вегас с багажник, пълен с банкноти кеш.Наложи се горилите на мистър \"Пари\", както е известен Флойд, да вземат две колички, за да пренесат \"сухото\". Всъщност, парите не са за харчене по танцьорки.Самият Флойд отваря клуба в столицата на греха. Непобеденият при професионалистите боксьор си изкара разрешително от управата на Лас Вегас. Сега започва кастинг за танцьорки, който ще води лично.Флойд иска момичетата да са по-екзотични, каквото и да значи това по неговите критерии. Не е ясно кога ще отвори клубът. Но явно вътре ще се върти яко кеш.Припомняме, в момента Мейуедър се пазари за бой с ММА идола Конър МакГрегър. Американецът не излиза за под 100 милиона долара. Личното му богатство пък надхвърля 500 милиона долара.Последната му загуба е на аматьорския ринг от нашия Серафим Тодоров на Олимпиадата през 1996 година. Припомняме, Сарафа тъне в мизерия в панелка в Пазарджик. Два свята, както беше казал поетът.", "date": "2017.05.05", "title": " Флойд Мейуедър пристигна с две колички кеш в стриптийз клуб"}
{"url": "https://m.offnews.bg/news/Drugi_18773/Osadiha-spisanie-za-50-000-evro-sled-lazha-che-Shumaher-veche-hodi_654775.html", "text": "Присъдиха на Михаел Шумахер 50 000 евро обезщетение от списание, които излъга, че легендата на Формула 1 вече може да ходи. Искът беше заведе от семейството на пилота, който изпадна в кома след инцидент на ски във Френските Алпи.\"Бунте\" публикува окуражаващата информация две години след трагедията. Семейството обаче  заведе иск с претенциите, че е нарушенf правото на частен живоj на иконата на моторните спортове.Тази сутрин съдът в Хамбург се изнесе в полза на Шумахер. Освен това \"Бунте\" ще плати 65 цента такса плюс 900 евро допълнителни разходи. Съдия Симоне Кафер беше ясна: \"Съставът реши, че съобщението е невярно\". Миналата есен Рос Браун, един от доверените хора на Шумахер, заяви пред медиите, че има обнадеждаващи знаци за Михаел. Той обаче побърза да добави, че семейството иска да бъде оставено на спокойствие и няма да прави никакви уточнения относно моментното състояние на Шуми.", "date": "2017.05.05", "title": " Осъдиха списание за 50 000 евро след лъжа, че Шумахер вече ходи"}
{"url": "https://m.offnews.bg/news/Knigi_18808/Biografiiata-na-Mesi-izliza-predi-30-iia-mu-rozhden-den_654771.html", "text": "Близо месец преди аржентинският футболист да навърши 30 излиза най-изчерпателният анализ на пътя му към върха: „Месиграфика: Илюстрирана биография на гения Лионел Меси“ /“Книгомания“/ . Авторът Санджийв Шети е сред най-тачените спортни коментатори на Би Би Си и се е постарал да проследи развитието му от детските мачове по улиците на Росарио през израстването в Барселона до рекордите му в Шампионската лига и по световните първенства.Текстът е илюстриран с куп цветни фотографии и подробни таблици за скоростта му на терена, за точността на ударите, ефективността в борбата за топката и асистенциите. Шети се спира на годините, прекарани от Меси под ръководството на Пеп Гуардиола, споменава надвисналата сянка на сънародника му Марадона, както и съревнованието с Кристиано Роналдо. Не му спестява нищо: нито инжекциите, които си е правил като ученик заради недостига на хормона на растежа, нито странностите на характера, нито страстта по скъпите коли, нито проблемите с данъчните.Първата „заплата“ на Лео е … фунийка със сладолед по времето, когато бележи точки в кварталните мачове. Сегашната е 400 000 евро седмично. Но в него още има нещо от онова момче, твърди авторът на „Месиграфика…“. Най-малкото защото обожава татуировките и игрите на компютъра в луксозната си къща за около 5 милиона евро.Какъвто и да е в личния си живот обаче, на терена Лео няма равен. Дори Стоичков е готов да го признае: „Едно време бяха казали, че за да ме спре човек, му трябва пистолет. За да спреш Меси, ти трябва картечница“.", "date": "2017.05.05", "title": " Биографията на Меси излиза преди 30-ия му рожден ден"}
{"url": "https://m.offnews.bg/news/Futbol_18793/TcSKA-Sofiia-s-nova-emblema-ot-utre_654773.html", "text": "ЦСКА-София ще има от утре нова емблема. Променената визия  е по повод 70 години от създаването на ЦСКА.Юношите на клуба посетиха днес музея на \"Армията\", където бяха посрещнати от уредника Александър Манов. Той запозна децата със славната история на ЦСКА и им представи новата емблема.\"Имаме празник - 69 години от създаването на ЦСКА. Утре започва 70-годишнината на ЦСКА. Това е новата емблема, която от утре ще започне да важи\", обясни Манов.Двама от основните футболисти на ЦСКА-София - Кирил Десподов и Петрус Бумал, са под сериозен въпрос за предстоящото домакинство, което е в неделя от 20.00 часа.Десподов получи травмата си по време на мача с Левски, в който вкара едно попадение за успеха с 3:0 над \"сините\", аут за мача с русенци е и наказаният Кристиян Малинов.", "date": "2017.05.05", "title": " ЦСКА-София с нова емблема от утре"}
{"url": "https://m.offnews.bg/news/Obshtestvo_4/Smerch-v-Radomir-gradushka-spria-dvizhenieto-na-Hemus-i-poroi-v-tci_654796.html", "text": "Силна градушка спря движението за кратко по магистрала „Хемус”, предава телевизия В момента движението е забавено, но спокойно. Градушка валя и в Перник, а смерч бе заснет в Радомир.Силен дъжд, придружен с гръмотевици, и градушки се изсипаха на много места в страната.Градушка с големината на лешник пък валя в някои части на югоизточните райони на София. Няма нанесени сериозни щети по жилищните сгради и автомобилите, но видимостта на пътя е намалена.Градушка се изсипа и в Смолян, като за броени минути земята побеля. Ледените зърна бяха с големина между грахови зърна и лешник. Тепърва хората ще правят анализ на пораженията. На територията на почти цялата област има частични превалявания от дъжд, като на места те са придружени с гръмотевици.За 18 области е обявен жълт код за интензивни валежи с количества между 15 и 20 литра на квадратен метър, а на места и до 50 литра. В 13 от областите освен интензивни валежи ще духа и силен вятър с пориви над 80 километра в час.", "date": "2017.05.05", "title": " Смерч в Радомир, градушка спря движението на \"Хемус\" и порои в цялата страна"}
{"url": "https://m.offnews.bg/news/Ikonomika_59/Kitaj-hvarli-rakavitca-na-Boing-i-Earbas-s-nov-samolet-na-polovin_654779.html", "text": "Първият голям пътнически самолет, произведен в Китай, бе тестван успешно. Очакванията са, че мегаавионът ще изправи пред голямо предизвикателство лидерите в това производство Боинг и Еърбъс, пише Би Би Си.След 90-минутен полет самолетът се е приземил безопасно на летище \"Пудонг\" в Шанхай.Новият C919 е един от козовете на Пекин да навлезе решително на световния авиационен пазар.Машината е изработена от държавната фирма \"Комак\". Плановете за построяването на огромен пътнически китайски аероплан датират от 2008 г., но проектът бе многократно отлаган.На първия полет нямаше пътници, а само екипаж от петима пилоти и инженери.Китайската държавна телевизия обяви преди полета, че той ще бъде на височина от едва 3000 метра, което е със 7000 метра по-ниско от обичайното и че ще се движи с много ниска скорост - 300 километра в час по време на теста.C919 има два двигателя и капацитет от 168 пътници. Машината е предназначена за средни дестинации между  4075 and 5555 километра. Според китайските медии цената ѝ ще бъде около 50 милиона долара, което е по-малко от половината от цената на аналогичните конкуренти Боинг 737 и Еърбъс A320.", "date": "2017.05.05", "title": " Китай хвърли ръкавица на \"Боинг\" и \"Еърбъс\" с нов самолет на половин цена (видео)"}
{"url": "https://m.offnews.bg/news/Politika_8/Zavrashtaneto-na-Borisov-spored-pressluzhbata-na-MS-Fenomenalen-uspeh_654766.html", "text": "Ангела МеркелЗавръщането на Бойко Борисов на премиерския пост за трети път се превърна в основна тема за пресслужбата на Министерския съвет, която само за няколко часа разпространи поздравителните адреси от държавни ръководители в страни членки от ЕС. Стандартната практика за изпращане на писма и размяна на телефонни обаждания в подобни случаи в първия работен ден на правителството беше представена като основна тема за кабинета.Още в четвъртък беше съобщено, че канцлерът  е оценила като \"феноменален успех\" връщането на Борисов на \"Дондуков\" 1 за трети път, което било \"показателно за доверието в него и за това, че е куражлия човек\". Тя казала, че разчита предстоящото българско председателство на Съвета на ЕС да бъде \"конструктивно и полезно за Съюза\". От своя страна Борисов я убедил, че страната ще продължи по пътя на евроатлантическата интеграция. Той запознал Меркел с приоритетите си и \"изтъкна значението на финансовата дисциплина и политиката за намаляване на дефицита от 2017 г. с цел достигане на балансиран бюджет през 2020 г. и на ускоряването на икономическия растеж за значително увеличаване на БВП и доходите на гражданите\". Борисов казал също, че правителството ще бъде гарант за етническия мир в страната и всички права на хората ще бъдат уважавани и спазвани еднакво.От своя страна Меркел поканила Борисов да посети Германия \"в удобно за него време\".Тази сутрин е получен поздравителен адрес от сръбският премиер . „Искрено Ви пожелавам много успех в изпълнението на тези нелеки задължения, които изискват усилена работа, ангажираност и търпение в справянето с трудни въпроси по пътя към просперитета и благополучието на страната и нейните граждани”, написал в поздравителния си адрес Вучич, който в края на месеца ще заеме президентския пост. От съобщението става ясно, че Вучич е уверил, че Сърбия ще остане \"истински партньор\" на България и ще „продължи да тачи ценностите добросъседство и сътрудничество в полза не само на нашите две страни, но и на региона като цяло”.Третото съобщение от правителствената пресслужба от старта на третия мандат ни уведомява за писмо от председателя на Европейската комисия . В типичния си стил, той поздравява Борисов: „Уважаеми г-н министър-председател, cкъпи Бойко, приемете моите искрени поздравления по повод избирането Ви за министър-председател на България”, става ясно още от съобщението. В него се посочва, че Юнкер е изтъкнал \"важния момент, в който правителството на Бойко Борисов встъпва в длъжност\", като изразил надежда да продължи съвместната работа \"за справяне с предизвикателствата пред Европейския съюз, с общи институции и непоклатими ценности, общност на мир, свобода, демокрация, човешки права и върховенство на закона, огромна икономическа сила, отличаваща се с безпрецедентни равнища на социална закрила и благополучие\".„Ние, лидерите на Европейския съюз, се договорихме през март в Рим, че искаме Европейски съюз, който да бъде безопасно, сигурно и благодатно място, да бъде конкурентоспособен, устойчив и социално отговорен, да има волята и способността да играе ключова роля в света”, подчертава Юнкер, цитиран от правителствената пресслужба. Според него акцент на предстоящото българско председателство ще бъде \"засилването на защитата на външните граници, успешното и по-солидарно управление на общата политика за миграция и предоставяне на убежище, завършването на Единния цифров пазар и повишаването на устойчивостта на Енергийния съюз\".„Желая успех на Вас и Вашето правителство! Щастлив съм, че ще можем да продължим тясното ни партньорство и очаквам с нетърпение да Ви срещна отново скоро”, пише още Жан-Клод Юнкер.В същото съобщение се цитира и писмо на председателя на Европейската народна партия (ЕНП) Като председател на ЕНП и като приятел, приех тази новина с голяма радост”, се посочва в писмото.С последните две съобщения до обяд става ясно още за телефонен разговор на Борисов с председателя на Европейския съвет и за поздрав от По телефона Туск изразил \"своите искрени поздравления\", като изказал удовлетвореност от съвместната работа през годините. \"В телефонен разговор Туск приветства отговорното отношение на правителството към подготовката на българското председателство на Съвета на ЕС през 2018 г. и стремежа европейските теми да бъдат един от акцентите в работата на кабинета\", съобщават от правителствената пресслужба, която допълва, че Туск изразил и надежда за конструктивна роля на страната ни \"в справянето с предизвикателствата и отстояването на общоевропейските ценности\". „Разчитам на теб и правителството ви като ключов партньор за стабилността на Балканите“, казал още Туск. Той също бил убеден от Борисов, че правителството ще е \"защитник на евроатлантическата интеграция\" и го е запознал с приоритетите, \"по които ще се работи усилено през следващите четири години\".Тютюнопроизводителите пък поздравили Борисов за съставянето на правителство „в такъв труден и изпълнен с предизвикателства момент за развитието на страната“. „Вашият управленски опит и безспорен професионализъм във воденето на градивни политики вдъхват спокойствие и сигурност на членската маса на „Националната асоциация на тютюнопроизводителите – 2010“, пише в писмото си до премиера председателят на асоциацията Цветан Филев, президент на UNITAB – Европа. Той пожелал на Борисов здраве, мъдрост и упоритост за реализирането на успешен мандат на кабинета „Борисов 3“.", "date": "2017.05.05", "title": " Завръщането на Борисов според пресслужбата на МС: Феноменален успех на куражлия човек"}
{"url": "https://m.offnews.bg/news/Futbol_18793/Sinia-hunta-obiavi-bojkot-na-Levski_654778.html", "text": "Една от големите фракции в публиката на Левски - \"Синя хунта\", обяви, че спира да ходи на мачове за неопределен период. Причина за това е разделението между привържениците. От \"хунтата\" призоваха за среща на всички фен клубове от цялата страна.Междувременно стана ясно, че Левски ще доиграе сезона без трима от основните си футболисти. Става дума за защитника Сърджан Лукин, халфа и национал Георги Костадинов и холандеца Джереми де Ноойер. Тримата са с изтичащи договори и на този етап отказват да ги подновят.В същото време треньорът на Левски Николай Митов отрече слуховете, че бившият капитан на \"сините\" Владимир Гаджев е пред поредното си завръщане в тима. Жадното видя спекулации породени от факта, че бившият футболист на Ковънтри изгледа вчерашната тренировка на Герена.Тимът гостува тази неделя на Черно море в Каварна, а началният час на срещата е 17:30 часа.", "date": "2017.05.05", "title": " \"Синя хунта\" обяви бойкот на Левски"}
{"url": "https://m.offnews.bg/news/Sviat-_12/Makron-i-Lio-Pen-se-gotviat-za-tezhka-bitka_654768.html", "text": "Двамата кандидати за президент на Франция - центристът Еманюел Макрон и крайнодясната Марин льо Пен, слагат край на кампании те си днес и се готвят за тежка битка на балотажа в неделя. Според социологическите проучвания битката изглежда решена в полза на Макрон. Проучванията му отреждат преднина от 62 на 38 процента. Самият факт, че кандидат на крайната десница е на балотаж обаче, е достатъчна причина крайният резултат да не може да се определи категорично. Рекордно голям е обаче процентът на хората, които са решили да не гласуват в неделя. Допитване на агенция Одекса сочи, че 1/4 от френския електорат няма да гласува. Прогнозата е процентът на въздържалите се да е най-голям за президентски избори от 1965 г. насам.В последния ден от кампанията властите в Париж обявиха, че 10 училища са частично или напълно блокирани от ученици, протестиращи и срещу двамата кандидати. Европа следи внимателно вота, тъй като изборите ще покажат какво мислят французите за бъдещето Европейския съюз. Макрон се обяви срещу разрушаването на Европа, а в интервю за радио \"Юръп 1\" заяви, че Франция трябва да намери начин да преодолее гнева, който я разделя. Макрон иска също така еврозоната да си има свой бюджет, парламент и министър на финансите, да се постави началото на \"политика за европейски инвестиции\" и да се укрепи отбраната на Европа.Льо Пен изрази противоположната позиция, като посочи, че в страната има гняв, който ще експлодира. Тя иска също така Франция да напусне Шенген и да се откаже от еврото, макар че в последните дни смекчи позицията си за валутата и предложи тя да остане заедно с френската национална валута. Льо Пен обеща и референдум за излизане на Франция от ЕС. Брюксел застана на страната на Макрон с пълното съзнание, че изборите във Франция частично ще определят и бъдещето на целия ЕС. Прибързаните поздрави към центриста от страна на европейските лидери след първия тур обаче показват безпокойството, с което Европа следи изборите. Още повече, че експертите предупреждават, че Льо Пен може да се окаже изненада, подобна на Тръмп на изборите в САЩ. Марин льо Пен получи подкрепата на Русия. Преди първия тур на изборите тя посети Москва, където се срещна с руския президент Владимир Путин и изказа мнение за отмяна на санкциите срещу Русия. Макрон пък показа по-остра позиция по отношение на Москва. Неговият екип не даде акредитации на прокремълски руски медии, след като ги обвини в разпространяване на фалшиви новини. В същото време експертите посочват, че дори Еманюел Макрон да спечели, реформите в ЕС, които предлага, може да се окажат по-трудни, отколкото са на хартия, още повече, че за тях е необходима промяна на европейските договори.", "date": "2017.05.05", "title": " Макрон и Льо Пен се готвят за тежка битка"}
{"url": "https://m.offnews.bg/news/Sviat-_12/Cheshkiiat-premier-shte-podade-ostavka-ama-drug-pat_654780.html", "text": "Чешкият премиер Бохуслав Соботка обяви днес, че се отказва да подава оставка, защото ако той си тръгне, проблемният финансов министър Андрей Бабиш ще си остане на поста.Преди 3 дни премиерът беше категоричен, че  заради Бабиш, който е заподозрян в данъчни измами.Промяната в решението на Соботка идва след консултации с президента Милош Земан.Държавният глава тълкува Конституцията на страната така: ако министър-председателят подаде оставка, може да напусне поста, но съставът на правителството, тоест всички останали министри в кабинета, остават.В подобна ситуация оставката ми няма никакъв смисъл. Андрей Бабиш, оплетен в големи скандали, ще си остане в кабинета, заяви днес премиерът.Сега Соботка призовава президента да приеме предложението само финансовият министър да напусне поста си и политическата криза в страната да приключи.Соботка е категоричен, че Бабиш не е съумял да изчисти подозренията, че е избягнал плащането на данъци, когато преди години е купил освободени от облагане акции от собствения си химическо-хранителен конгломерат.Финансовият министър обаче отказа да се оттегли сам от поста - той твърди, че името му е опетнено и не е нарушавал никакви закони, а намерението на Соботка да го уволни ще е в нарушение на коалиционното споразумение.Същевременно от президентството отговориха, че \"премиерът променя мнението си през час и затова държавният глава предпочита да почака окончателното решение на Соботка\".След около шест месеца в Чешката република трябва да се проведат редовни парламентарни избори.Центристкото движение на Бабиш е фаворит в социологическите сондажи, което отваря пътя на втория най-богат човек в страната към премиерския пост. Социалдемократите на Соботка засега са на второ място в сондажите.", "date": "2017.05.05", "title": " Чешкият премиер ще подаде оставка, ама друг път"}
{"url": "https://m.offnews.bg/news/Sviat-_12/IUzhna-Koreia-izbira-nov-prezident_654750.html", "text": "Близо 1/5 от регистрираните избиратели в Южна Корея се възползваха от възможността за ранно гласуване в президентските избори, започнали в страната, пише БТА, като цитира ТАСС.Те гласуваха вчера и днес - няколко дни преди официалния изборен ден, когато ще се определи наследникът на отстранената чрез импийчмънт Пак Гън-хе. До 12 ч. местно време днес са гласували 6.56 млн. души, по данни на Националната избирателна комисия. Те са почти 17% от имащите право на глас.За първи път има ранно гласуване на президентски избори. За целта в страната бяха отворени около 3500 избирателни секции. В него могат да участват хора, които ще бъдат възпрепятствани да гласуват на 9 май. Дотогава всички пуснати бюлетини ще се пазят в запечатани сейфове, които ще бъдат отворени след края на гласуването в официалния изборен ден.Досега ранно гласуване имаше само на парламентарни и местни избори. 13 са кандидатите за президент. Други двама се отказаха от надпреварата.Според социолозите най-популярен е бившият лидер на либералната Демократическа партия \"Тобуро\" Мун Дже-ин. Той има 42.2% подкрепа. На второ място според проучванията е  Ан Чхол-су от центристката Народна партия. Трети е консерваторът Хон Чжун-пхе от Корейската партия на свободата (бившата управляваща партия \"Сенури\"). Двамата регистрират подкрепа от по 18,6 процента от запитаните. Победителят встъпва в 5-годишния си мандат веднага, а не след обичайните 2 месеца, защото постът е свободен.Редовните избори трябваше да се проведат в края на годината.Пак Гън-хе е под арест в затвор край столицата Сеул и очаква съдебен процес по обвинения, че е изнудвала бизнес компании за пари, че е вземала рушвети от някои от тези компании и за други закононарушения, всички те в съучастие със своя стара близка приятелка. Очаква се процесът срещу нея да започне по-късно този месец. Длъжността държавен глава в момента временно се изпълнява от премиера на страната Хуан Кхьо-ан. ", "date": "2017.05.05", "title": " Южна Корея избира нов президент"}
{"url": "https://m.offnews.bg/news/Ikonomika_59/Bankata-za-razvitie-shte-proveriava-kak-se-sanirat-sgradi-u-nas_654751.html", "text": "Банката за развитие към Съвета на Европа ще проверява как се санират многофамилни жилищни сгради у нас по Националната програма за енергийна ефективност през май. Това пише в отговор на бившия вече служебен министър на регионалното развитие Спас Попниколов до неговия предшественик Лиляна Павлова, министър на Българското председателство на ЕС през 2018 г., съобщи БГНЕС.Служебният строителен министър е категоричен, че от февруари 2015 г. до края на януари 2017 г. върху изпълнението на дейностите по програмата не е осъществяван необходимия контрол. От обясненията му става ясно, че не е създадено звено за контрол, а общините да са и възложители, които контролират сами себе си. “Общината наблюдава и извършва текущ контрол по изпълнението на строително-монтажни работи, които договаря в качеството си на възложител”, обяснява бившият вече служебен министър на МРРБ. Той напомня, че при половината от проверените в началото на февруари сгради в 26 от областните центрове, които са били в процес на саниране, са открити нарушения.Това пък става ясно от отговор на Попниколов на отправен от депутата Манол Генов (БСП за България) въпрос.Спас Попниколов разкрива още, че МРРБ в периода февруари-октомври 2015 г. договарянето на обновяването на сградите е ставало на свободни цени без лимит. През октомври 2015 г. е въведен лимит от 348 лв. на референтните стойности за отделните дейности по обновяване на сградите. През януари 2016 г. този лимит пада на 192 лв., а през октомври санирането поевтинява още – до 172 лв. за сгради над 8 етажа и 154 лв. за сгради до 8 етажа. Към днешна дата не може да се определи средната стойност на единица санирана площ, констатира служебният министър. ", "date": "2017.05.05", "title": " Банката за развитие ще проверява как се санират сгради у нас"}
{"url": "https://m.offnews.bg/news/Futbol_18793/Martin-Petrov-idva-za-shouto-na-Berbatov_654761.html", "text": "Мартин Петров е поредният, който пристига за благотворителния мач на Димитър Бербатов. Бързоногият футболист от Враца е една от емблемите на последния успешен национален отбор, който се класира за европейското първенство в Португалия през 2004 година. Марто отдавна намекна, че тренира за шоуто. \"Той ми показа какво значи да си професионалист. Защото той самият е професионалист от класа. Футболист за пример. Истински лидер. Колкото е бърз и експлозивен, толкова е и нахъсан да успее на терена. Трудеше се неуморно по време на всяка тренировка, на всеки мач.Цели 11 години деляхме една стая на лагерите за националния отбор и развихме почти телепатично партньорство. Той ги надбягваше и центрираше, аз вкарвах :)Бързо показа класата си в ЦСКА – и докато аз дойда, на 19 той направи голям трансфер към „Сервет“. Още в първия си сезон на „Армията“ спечели титлата, после взе акъла на швейцарците с изявите си в Европа и пое по пътя нагоре. Спечели титлата и купата в Швейцария, нижеше гол след гол. С присъщата си бързина експресно стана лидер и във „Волфсбург“ в Германия, и в „Атлетико“ (Мадрид) в Испания, и в „Манчестър Сити“ в Англия.Нямам търпение след дълги години отново да играем на националния стадион рамо до рамо! Да погледна наляво и пак да видя, че той е там. Да погледна трибуните и те да са пълни като някога…Футболист №1 на България за 2006 г. и мой голям приятел завинаги. Мартин Петров! Очакваме го за мача на 14 юни в София!\".", "date": "2017.05.05", "title": " Мартин Петров идва за шоуто на Бербатов"}
{"url": "https://m.offnews.bg/news/Politika_8/Deverat-na-Darina-Sarelska-i-oshte-petima-ot-GERB-napusnaha-parlamenta_654739.html", "text": "Народното събрание прекрати правомощията на шестима народни представители от групата на ГЕРБ. Сред тях е Недялко Славов - девер на шефката на новините на Нова телевизия Дарина Сарелска. Името му бе замесено в скандал, след като напусналият телевизията журналист Васил Иванов обяви, че Сарелска е наложила цензура на разследвана обществена поръчка, спечелена от фирма на Славов. Тогава слабо известният Славов, макар и депутат втори мандат, написа: \"Не виждам от какво да се притеснявам, нито от изнесените данни, нито от роднинските си връзки!\".Той става областен управител на Смолян. От мястото си в парламента се отказаха и Александър Манолев, който става зам. министър на икономиката, Жечо Станков, който става зам. министър на енергетиката, Стоян Пасев става областен управител на Варна, а Станислав Дечев - става областен на Хасково, и Румяна Бъчварова. Както OFFNews писа, бившият вътрешен министър Румяна Бъчварова ще е шеф на кабинета на премиера Бойко Борисов.Исканията на шестимата освободени депутати са постъпили в деловодството на Народното събрание на 4 май.Депутатът от БСП Кристиан Вигенин поиска да разбере колко още такива решения ще бъдат взети, защото „по негови груби изчисления ГЕРБ вече е изгубил мнозинството си“.Председателят на Народното събрание Димитър Главчев отвърна, че след гласуването ще се види, че ГЕРБ не е изгубил мнозинството.На мястото на напусналите депутатите влизат  от 25-ти МИР,  от МИР Благоевград,  от Бургас,  от Кърджали,  от Смолян,  от Хасково. Депутатите включиха в дневния си ред още и точка, свързана с освобождаването на управителя на НОИ Бисер Петков, който е подал оставка на 4 май 2017 г., за да стане министър на труда и социалната политика в кабинета \"Борисов 3\".", "date": "2017.05.05", "title": " Деверът на Дарина Сарелска и още петима от ГЕРБ напуснаха парламента"}
{"url": "https://m.offnews.bg/news/Ikonomika_59/Balgariia-se-okaza-sred-otlichnitcite-po-namalenie-na-emisiite-CO2_654758.html", "text": "На фона на новините за рекордно мръсния въздух, който дишат софиянци, Евростат публикува изследване, което на пръв поглед изглежда доста странно.Според данните на базираното в Люксембург статистическо бюро емисиите въглероден двуокис (CO2), изхвърляни в атмосферата в рамките на ЕС, са намалели с 0,4 процента през миналата година.Най-любопитното от изследването е, че най-големите спадове при въглеродните емисии се отчитат в Малта и в България. Рицарският остров регистрира спад на изхвърления в атмосферата CO2 със 18,2%, а нашата страна е на второ място с намаление от 7 на сто. По този начин България и Обединеното кралство, в които също е отчетено значително намаление на вредните емисии, изхвърляни във въздуха.На противоположния полюс - сред страните с най-голям ръст на замърсяването с CO2, лидер е Финландия„ В северната държава емисиите на вредния газ са се увеличили с 8,5%. Притеснителни са и данните за Кипър (7%), Словения (5,8%) и Дания (5,7%).Въглеродните емисии се смятат за основният фактор, влияещ върху глобалното затопляне, тъй като формират 80 процента от парниковите газове в ЕС. Въпреки значителното намаление на емисиите CO2, изхвърляни в атмосферата, страната ни остава сред лидерите в класацията по изхвърляни прахови частици. ЕС осъди България заради мръсния въздух в София, Пловдив, Перник и Варна. Страната ни е на четвърто място в света по смъртност заради замърсен въздух.Измерванията показват, че българите в цялата страна дишат въздух, който е вреден за здравето, а това има и значителни икономически последици.Съдът в Люксембург е категоричен, че седем години - между 2007-а и 2014-та година постоянно са превишавани както годишните, така и дневните допустими норми за концентрации на фини прахови частици. ", "date": "2017.05.05", "title": " България се оказа сред отличниците по намаление на емисиите CO2"}
{"url": "https://m.offnews.bg/news/Futbol_18793/Grisha-Ganchev-chestiti-na-TcSKA-i-obeshta-po-malko-grizhi_654752.html", "text": "Поздрави за рождения ден на ЦСКА отправи главният акционер в ЦСКА-София Гриша Ганчев. 31-кратните шампиони, обявени във фалит на 9 септември миналата година, празнуват днес 69 години.Ето какво написа бизнесменът: ", "date": "2017.05.05", "title": " Гриша Ганчев  честити на ЦСКА и обеща по-малко грижи"}
{"url": "https://m.offnews.bg/news/OFFTOPIC_18750/Koi-sa-naj-vazrastnite-raboteshti-hora-na-planetata_654749.html", "text": "Дейвид Гудъл, най-възрастният работещ учен на АвстралияСъпругът на британската кралица Елизабет II принц Филип обяви, че се оттегля от официалните си задължения, малко преди да навърши 96 години. По този повод Би Би Си събира на едно място няколко примера за хора, които толкова обичат работата си, че продължават да работят до преклонна възраст. 103-годишният Гудъл успя да се пребори за правото да продължи да идва на работа в сградата на Западноавстралийския университет \"Едит Коуън\" в Пърт. Д-р Гудъл получил нареждане да работи от дома си през 2017 г. заради притеснения за неговата безопасност, но по-късно от университета му намерили кабинет в сграда, която се намира по-близо до дома му. Д-р Гудъл, на когото се наложило преди това да се откаже от театъра, тъй като зрението му не му позволявало да шофира до репетициите, обяви, че е много благодарен на ръководството на университета, че са успели да му намерят кабинет.\"Все още смятам обаче, че акцентът върху безопасността ми не беше необходим\", каза той пред австралийската национална телевизия ABC.Д-р Гудъл, който в момента е почетен научен сътрудник в университета, е автор на над 100 научни статии в над 70-годишната си кариера. 106-годишният жител на щата Ню Йорк влезе официално в Книгата на рекордите на Гинес през 2012 г. Манчинели е бръснар от повече от 9 десетилетия и продължава да работи и до днес. \"Не спирай. Ако си пенсионер и си стар за това, което правиш - прави нещо друго. Не се пенсионирай\", каза Манчинели в интервю за WCBS 880.Той все още си спомня за времето, в което е работил в бръснарница, в която бръснарите изпълнявали и някои болкоуспокояващи услуги и дори ще използват пиявици за лечение на високо кръвно налягане.Каналът в YouTube - Country Foods, на 106-годишната жена има много почитатели. Тя създава вкусни традиционни индийски ястия, използвайки много прости готварски техники, които описва като \"селски стил\". Мастанама, която е от южния щат Андхра Прадеш, казва, че готвенето изобщо не е трудно и всеки може да се справи. Идеята да създаде свой канал дошла, след като нейния пра-правнук публикувал видео, в което тя готви с пресни продукти. 95-годишният Уайнщайн, който работи в източната част на Ню Йорк, е пенсионер от 1993 г. За разлика от някои други съдии обаче, той продължава да работи.Запитан през 2014 г. дали все още работи на пълен работен ден, той отговаря: \"О, да. Натоварен съм толкова, колкото всеки активен съдия в този съд, така че ако ме питате колко дни работя седмично - 7 дни, ако ме питате колко дни работя в съда - 5 дни. Това е чудно вълнуваща работа. \"Всяка сутрин, когато ставам, едва дочаквам да отида в съда. Има нови закони, нови факти, много различни хора, странни ситуации\".През Втората световна война той служи в американския флот, като се оттегля като лейтенант.105-годишният мъж често е описван от колегите му като живо национално съкровище на Япония.Д-р Хинохара ръководи пет фондации, освен че е президент на Международната болница \"Св. Лука\" в Токио.Все още посещава болницата всеки ден и преглежда пациенти.Неговият баща, християнски свещеник, му дал ценен съвет: \"Трябва да имаш големи идеи и да ги осъществяваш със смелост. Идеите може да не бъдат постигнати докато си жив, но не забравяй да бъдеш авантюрист. Тогава ще ги осъществиш\". Д-р Хинохара е автор на хиляди медицински статии и стотици книги.101-годишната индийка беше в центъра на вниманието в Окланд, Нова Зеландия, преди месец, след като спечели състезанието за 100 метра бягане на Световните мастърс игри.Тя прекоси финиш линията за една минута 14 секунди на фона на аплодисментите на зрителите и грабна златото в нейната възрастова група - над 100 години, в която беше единствен състезател. ", "date": "2017.05.05", "title": " Кои са най-възрастните работещи хора на планетата"}
{"url": "https://m.offnews.bg/news/Koloezdene_18819/Ekspertat-na-Evrosport-Nibali-ili-Kintana-pecheliat-Dzhiroto_654756.html", "text": "Юбилейното издание №100 на Джиро Д‘Италия започва днес в 14,00 ч. българско време. В продължение на над три седмици – от 5 до 28 май – феновете на колоезденето ще имат възможност да се насладят на легендарното състезание. Цялата обиколка ще се излъчва ексклузивно в ефира на Евроспорт.За първи път в историята надпреварата ще стартира от о. Сардиния. Северозападният град Алгеро ще бъде домакин на първия етап – 206 км. до Олбия. Зрителите могат да наблюдават вълнуващото начало днес, 5 май, от 14:00 ч., пряко по Евроспорт 1.Организаторите от RCS Sport са се постарали „Джиро”-то да премине както през двата най-големи италиански острова Сицилия и Сардиния, така и през важните провинции и изкачвания в цялата история на обиколката.Ключовите изкачвания Мортироло (посветено на трагично загиналия преди седмица Микеле Скарпони), Стелвио, Пордой и Монте Грапа, както и етапите по часовник ще определят и крайния победител в „Джиро” №100.„Очаква се основната битка за крайната победа да бъде между миналогодишния победител Винченцо Нибали и победителя от 2014 г. Найро Кинтана. Силният отбор на „Скай” за първи път залагат на Герънт Томас като лидер в голяма обиколка.С амбиции за място на почетната стълбичка освен това са Тибо Пино, Том Дюмулен, Ти Джей ван Гардерен, Адам Йейтс и Боб Юнгелс.“, каза Евгени Ставрев, който ще коментира състезанията.„Още в четвъртия етап ще станем свидетели на първия истински тест за всички претенденти за крайната победа, когато финалът е в края на изкачването на вулкана Етна. На височина завършват още деветия етап с могъщия Блокхаус, 14-ия на Оропа, както и трите последователни в третата седмица: 17-и, 18-и и 19-и.Двете бягания по часовник са на 16 май (40 хълмисти км.) и в последния ден на 28 май (30 км. по равното от Монца до Милано).“, добави още Ставрев.Преди и след всеки етап от Джиро-то в ефира на Евроспорт ще се излъчва и предаването „Джиро екстра“, което ще предостави на зрителите задълбочен анализ върху представянето на колоездачите и случилото се до момента в надпреварата.Сред международните звезди, които ще дават своето експертно мнение за развоя на събитията в обиколката, са трикратният победител на Тур дьо Франс“ Грег Лемонд, победителят в етап от „Тур дьо Франс” Хуан Антонио Флеча и Шон Кели, победител в девет еднодневни класики.", "date": "2017.05.05", "title": " Експертът на Евроспорт: Нибали или Кинтана печелят Джирото"}
{"url": "https://m.offnews.bg/news/Sviat-_12/US-aviokompaniia-izhvarli-semejstvo-s-detca-ot-samolet-video_654723.html", "text": "Американската авиокомпания Delta е изправена през сериозен проблем с публичния си образ, след като семейство се оплака, че е било изхвърлено от полет, защото отказало да освободи мястото на детето си.\"Това е федерално престъпление, Вие и съпругата Ви ще отидете в затвора, а децата ви - в приемни семейства.\" Това се чува да казва член на екипажа на семейството по време на спора за мястото. Видео от инцидента бе качено в YouTube и вече е гледано повече от 2 милиона пъти.Delta коментираха, че съжаляват за злощастната случка и биха компенсирали семейството.Инцидентът е подобен на случилия се на редовния пътник д-р Дейвид Дао, който беше ударен и извлечен от самолет, защото отказа да напусне самолета. Тогава компанията - United Airlines - продала повече билети от наличните места и се опитала да го накара да си отиде, за да настани член на екипажа си. Окървавеният мъж загуби предни зъби и беше със сътресение на мозъка.Последният инцидент - със семейството - е станал на полет на Delta от остров Мауи към Лос Анджелис на 23 април, но за него се разбра едва когато беше излъчено видеото. Записът продължава 8 минути и показва Браян Шиър да спори, че е платил за мястото, докато жена от екипажа се опитва да го убеди да се откаже от него. Шиър платил мястото за по-големия си син, който обаче взел по-ранен полет и бащата бил сигурен, че ще може да настани друго от децата си.Жената възразява, че мястото е за по-големия му син и по-малкото дете не може да седне там. 2-годишното е настанено в детска седалка, която да го обезопаси, но членът на екипажа твърди, че Федералната авиационна администрация забранява това и че детето трябва да седне в скута на родителя си.Твърдението е в противоречие с публикуваните правила на Delta, според които за деца под две години \"ние ви препоръчваме да купите място в самолета и да използвате одобрена седалка за деца\". Правилата на компанията указват, че деца под 2 г. може да седят на коленете на родителите си, само ако те изберат този вариант.Служителката в самолета обаче казва на Шеър, че \"самолетът няма да мръдне... може да седим тук цяла нощ, ако това искате\".Въпреки че Шеър в крайна сметка се съгласява да държи детето на коленете си, жената от екипажа му казва, че той и семейството му трябва да напусне самолета, защото мъжът е отишъл \"твърде далеч\". В крайна сметка семейството напуска самолета, а Шеър казва, че местата им са били заети от други пътници с билети.По-късно той коментира пред CBS News, че очевидно проблемът е бил в повечето продадени места, а не в нещо друго.Съпругата му Бритъни, която е записала видеото, казва, пре NBC News, че е била разстроена от факта, че са ги заплашили със затвор.Ето и видеото:", "date": "2017.05.05", "title": " US авиокомпания изхвърли семейство с деца от самолет (видео)"}
{"url": "https://m.offnews.bg/news/Sviat-_12/Koe-e-momicheto-koeto-se-izpravi-sreshtu-neonatcistite_654748.html", "text": "Има снимки, които избухват, превръщат се в символи, разказват собствена история. През последните дни в социалните мрежи масово се споделя кадър от Чехия, на който момиченце е застанало смело с благ, но решителен поглед срещу краен националист срещу нея.ББС разказа за нея. Тя е 16-годишна скаутка. Казва се Луси Мусликова и казва, че изобщо не се страхува от скинарите и неонацистите и призовава повече млади хора да застанат решително срещу фашизма.Луси, която учи кино и анимация в чешкия град Бърно, бе заснета застанала срещу демонстрант с бръсната глава. Случката е от 1 май, който се почита с шествие от неонацистката Работническа партия за социална справедливост в Чехия.Тя обяснява, че е отишла на контрапротест срещу скинарите, защото \"все някой трябва да промени нещата\".Според нея това е работа точно на младите хора като нея.Тя казва и че скинарят срещу нея крещял срещу бежанците и мигрантите. Заставайки срещу него тя му казала, че е дълг на държавите да помогнат на всеки човек, бягащ от военен конфликт и че за хора, изпаднали в такава беда, граници не съществуват.Неонацистът извадил \"солиден\" контрааргумент - че Луси ще бъде изнасилена от хората, които защитава.", "date": "2017.05.05", "title": " Кое е момичето, което се изправи срещу неонацистите"}
{"url": "https://m.offnews.bg/news/Temida_18762/Predsedateliat-na-VKS-ne-skri-che-se-pritesniava-za-zhivota-si_654724.html", "text": "Председателят на Върховния касационен съд (ВКС) Лозан Панов не скри, че се притеснява за живота си. Пред Нова тв той коментира , на което той и негови колеги поискаха главният прокурор Сотир Цацаров да даде пояснения около  с бизнесмените Георги Гергов и Сашо Дончев. По същото време маскирани младежи хвърлиха  пред сградата на съвета - като асоциация с опозицията на главния прокурор във ВСС.\"Странното е, че това, което се случва е като някакъв пърформънс, като някаква закачка, намигвмане. Това наистина е стилът на мафията. Тук виждаме одрани, окървавени агнешки главички. Обществото, ако остане овчедушно, ако не реагира на всичко това, не съм сигурен докъде могат да стигнат тези атаки. Наивно е да мисля, че няма да бъдат насочени към семейството ми, а защо не и с физическо отстраняване\", коментира Панов.Според него демонстрацията на подобно поведение, насочено срещу високопоставен държавен служител, е останало незабелязано и преминава „границите на нормалност“. Той смята, че с отказа си да даде пред ВСС обяснения за срещата си с Гергов и Дончев главният прокурор Сотир Цацаров се е поставил над закона. „Мафията може да се чувства напълно ненаказана, казусът е приключен“, заключи Панов.Според него всичките атаки срещу него и семейството му идват от една посока – част от членовете на ВСС и определен кръг медии. На последното заседание на ВСС членове на съвета се позволили обидни квалификации за жената на Панов, като един я нарекъл „убийца“.По думите му искането пред ВСС за изясняването на фактите около срещата в ЦУМ, което и той е подкрепил, не е свързано с личен конфликт с главния прокурор. „Тук става въпрос за това, че искаме да разберем какво се е случило. Главният прокурор не отговори на въпросите, нито един факт не беше коментиран, а получихме единствено оценка на главния прокурор за това, че не е направил нищо нередно“, заяви още председателят на ВКС и се обяви за спешни законодателни промени, които касаят правомощията на обвинител №1.Той направи сравнение по начина, по който във ВСС беше заметен случаят с . Тогава случаят беше решен с идването на тогавашния премиер Бойко Борисов във ВСС, след което проверката беше спряна. „Сега дори ВСС дори не направи такава проверка и се задоволи с кракото оценъчно изявление на главния прокурор“, припомни Панов.Според него всичките атаки срещу него и семейството му идват от една посока – част от членовете на ВСС и определен кръг медии. На последното заседание на ВСС членове на съвета се позволили обидни квалификации за жената на Панов, като един я нарекъл „убийца“.По думите му демонстрацията с агнешките главички имала за цел да спрат действията му. „Така, оставени на пода пред ВСС, показват къде е оставена самата държава - в ръцете на хора, които са я завладели и не искат да я върнат в ръцете на гражданите“, заключи Панов.", "date": "2017.05.05", "title": " Председателят на ВКС не скри, че се притеснява за живота си"}
{"url": "https://m.offnews.bg/news/Politika_8/Evropejskata-komisiia-ni-gotvi-nakazatelna-protcedura-zaradi-kontcesii_654730.html", "text": "Европейската комисия подготвя наказателна процедура срещу България заради Закона за концесиите. Това каза председателят на парламентарната група на ГЕРБ Цветан Цветанов пред БНТ.Законът беше приет от 43-то Народно събрание, но президентът Румен Радев му наложи вето. Заради разпускането на парламента Законът за концесиите остана за разглеждане от новото Народно събрание и процедурата трябва да бъде задействана отначало.По време на интервю в сутрешния блок на БНТ Цветанов заяви: \"Да споделя с Вас една много тревожна информация, че ЕК, на базата на това наложено вето и неприемането на този закон за концесиите, стартира наказателна процедура и единственият шанс да я избегнем е по-бързото внасяне на законопроекта в българския парламент\".Той добави, че опасността ще обедини по този въпрос и останалите парламентарни групи.\"Тук искам да подчертая, че президентът отчита това като едно сериозно предизвикателство и както той, така и изпълнителната власт ще направим всичко възможно да избегнем тази наказателна процедура, която се подготвя в момента в ЕК\", обясни още Цветанов. ", "date": "2017.05.05", "title": " Европейската комисия ни готви наказателна процедура заради концесиите"}
{"url": "https://m.offnews.bg/news/Sviat-_12/Makron-uvelichi-predninata-pred-Lio-Pen_654731.html", "text": "Кандидат-президентът на Франция Еманюел Макрон увеличи преднината си пред лидера на крайнодясната партия \"Национален фронт\" Марин льо Пен.Двамата ще се изправят един срещу друг на балотаж в неделя, 7 май.Последните данни са от социологическо проучване на агенция Елаб, цитирано от Ройтерс и БТА. Според него Макрон ще спечели 62% от гласовет, а льо Пен - 38%. Допитването е проведено след тв дебата, в който победител също беше Макрон.Друго допитване на агенция Одекса показва, че 1/4 от френския електорат няма да гласува. Прогнозира се, че процентът на въздържалите се ще бъде най-голям за президентски избори от 1965 г. насам.Избирателната активност за първия тур на 23 април бе близо 78%.Допитването показва още, че 1/3  от избирателите на кандидата за президент на радикалната левица Жан-Люк Меланшон са против Льо Пен и Макрон.", "date": "2017.05.05", "title": " Макрон увеличи преднината пред Льо Пен"}
{"url": "https://m.offnews.bg/news/Lajfstajl_18806/Magiiata-na-bambukovite-gori-Arashiiama-snimki_654552.html", "text": "Арашияма е невероятна туристическа област в западните покрайнини на Киото, Япония. Районът е популярна дестинация още от периода Хеян (794-1185 г.), когато благородниците са отивали там, за да си почиват сред невероятната природа. Гората е особено популярна по време на сезона на цъфтежа и през есента.Мостът Тонескио е най-голямата забележителност на Арашияма. В близост до него се намират множество малки магазини, ресторанти, мостът Теноскио, храмът Тенюджи и известните бамбукови гори. Там човек може и да се спусне по реката с лодка.В северната част на Арашияма - област Сагано, атмосферата става по-малко туристическа и по-селска, с няколко чудесни малки храма, разпръснати по протежение на котловините около планините. Един от най-забавните и удобните начини да пътувате из Сагано е на велосипеди, които са на разположение за около 1000 йени в близост до гарите. Колоезденето през селските жилищни райони по време на пътуване между храмовете може да бъде една от най-забавните части от посещението в Арашияма.Местността е най-привлекателна в началото на април, когато цъфтят вишните и през втората половина на ноември, когато падат цветовете им. Добър момент за посещение е през декември, когато из бамбуковите горички са окачени Ханаторо фенери.", "date": "2017.05.05", "title": " Магията на бамбуковите гори Арашияма (снимки)"}
{"url": "https://m.offnews.bg/news/Temida_18762/Niama-nedosegaemi-magistrati-i-kontrolat-im-v-NS-e-dostatachen-smiata_654720.html", "text": "Министърът на правосъдието Цецка Цачева не смята за нередни срещите между бизнесмени и високопоставени държавници, стига те да бъдат регламентирани. В интервю за Нова тв тя коментира  с бизнесмените Георги Гергов и Сашо Дончев, като обясни, че лично тя не би отишла на такава среща. \"Моето лично виждане е, че лица, които заемат високи постове и представители на бизнеса, които също са имена в тези среди, срещите трябва да се случват по кабинетите и в това няма нищо ненормално, но да са регламентирани. Ако ме питате дали бих посетила такъв кабинет за среща – не, не бих\", поясни Цачева.Във връзка с недосегаемия главен прокурор, тя обясни, че последните промени в конституцията предвиждат отчета му пред парламента. На въпрос дали трябва да има комисия, която да изясни обстоятелствата около срещата, тя обясни, че това е в компетентността на парламента или ВСС. \"Мисля, че съм известна с това, че никога няма да се намеся в компетентността на други власти. Така че това е в правото на народните представители или пък на ВСС. Аз не бих направила такова предложение, защото считам, че не е в моите правомощия и компетенция\", поясни Цачева.По думите ѝ именно последните промени в конституцията са довели до там, да няма недосегаеми магистрати. Според нея \"нажежаването на страстите\" във ВСС във връзка с искането на Лозан Панов и членове на съвета за изясняване на фактите около тази среща, не са полезни.\"Трябва всички заедно да се опитаме да имаме един баланс в отношенията, диалог - задължителен, емоциите снижени за сметка на разума. Това доверие се оправдава с поемане на отговорности, с работа, със забравяне на лични противопоставяния\", обясни Цачева.По думите ѝ в българското законодателство има добри антикорупционни текстове, но проблемът е в прилагането им.Тя припомни двата провала на , който не беше приет от миналия парламент. Сега щяло да се работи за нов, в основата, на който, ще бъде комисията за конфискация.", "date": "2017.05.05", "title": " Няма недосегаеми магистрати и контролът им в НС е достатъчен, смята Цачева"}
{"url": "https://m.offnews.bg/news/Koloezdene_18819/Koloezdachi-s-unikalno-sastezanie-v-Zlatishki-prohod_654726.html", "text": "В неделя - 7 май, по границата между Западна и Средна Стара планина, ще се проведе състезание по шосейно колоездене за аматьори и професионалисти. Въпреки перфектния новоположен асфалт, трасето е истинско изпитание.Неговата стръмност и дължина превръща изкачването му с велосипед в истинско изпитание. Изпитание както за мускулите на ездача, така и за неговата воля.  Но не трудността е тази, която е предопределила избора му.Организаторът на спортното събитие - колоездачен клуб - “Велосити” има амбицията то да бъде нещо повече от поредното състезание по колоездене. Членовете на клуба желаят да възродят един забравен и занемарен, но пропит с велика и вековна история проход!Досетихте ли се вече кой е той? Едва ли! Златишкия проход!Златишкият проход е планински проход между Етрополска планина и Златишко-Тетевенска планина. По него се прокарва границата между Западна и Средна Стара планина. Дължината му е 24 км, а надморска височина на седловината Кашана - 1385 м.Величествената му история е вълнувала и ще продължава да ни вълнува. В древността и средните векове проходът е бил една от основните транспортни артерии през Стара планина и е използван интензивно от римляните за връзка на Мизия с Тракия.През него са преминавали с войските си Александър Македонски, Исак I Комнин и Исак II Ангел. През 1443 г. тук се състои битка между кръстоносците на Владислав III и Янош Хуняди и турците.За съжаление, днес той тъне в разруха и забрава,а преминаването през него е почти невъзможно. Северната му част е напълно разбита, а асфалтова настилка липсва.Заповядайте на състезанието. Освен незабравима спортната емоция и възможността да премерите сили с най-добрите катерачи на България, вие ще спомогнете за възраждането на една потънала в забрава историческа реликва!За записване и повече подробности - https://www.facebook.com/events/1901296586861912/", "date": "2017.05.05", "title": " Колоездачи с уникално състезание в Златишки проход"}
{"url": "https://m.offnews.bg/news/Sviat-_12/Tramp-obiavi-zdravnata-reforma-na-Obama-za-martva_654737.html", "text": "Камарата на представителите на САЩ прие законопроект, с който се отменя здравната реформа на бившия президент Барак Обама, която стана известна като \"Обамакеър\", предаде Франс прес, цитирана от БТА.След разгорещени дебати конгресмените приеха документа с 217 на 213 гласа. Против гласуваха всички демократи и двадесетина републиканци.Двата предишни опита за отмяна на здравната реформа на Обама се провалиха, въпреки че републиканците имат мнозинство в Конгреса.Сега дебатите се прехвърлят в Сената, където се очаква текстът да бъде значително променен в следващите седмици, тъй като в този си вид едва ли ще бъде одобрен. Правилото за събиране на 60 гласа в 100-членния Сенат за прекратяване на дебати позволява на демократическото малцинство да блокира приемането на текста, отбелязва ДПА.Американският президент Доналд Тръмп обаче побърза да обяви здравната реформа на Обама за мъртва. \"Не се заблуждавайте, това е отмяна. \"Обамакеър\" е на практика мъртва\", обяви Тръмп след гласуването. Около 20 милиона американци се сдобиха със здравно осигуряване след приемането на \"Обамакеър\" през 2010 г. Приетият при управлението на Обама закон за здравното осигуряване в последно време получава растяща подкрепа в социологическите проучвания.Републиканците обаче отдавна го атакуват, защото смятат, че чрез този закон се получава твърде голяма намеса на държавата в здравната област и се увеличават здравните разходи.Отмяната на \"Обамакеър\" беше и едно едно от обещанията на Тръмп по време на кандидатпрезидентската кампания. Демократите обаче са категорично против отмяната на здравната реформа на Обама. \"Хиляди американци ще умрат, защото няма да имат достъп до здравни грижи\", обяви след днешното гласуване сенаторът Бърни Сандърс.", "date": "2017.05.05", "title": " Тръмп обяви здравната реформа на Обама за мъртва"}
{"url": "https://m.offnews.bg/news/Leka-atletika_18783/Legendite-na-lekata-atletika-skochiha-sreshtu-anuliraneto-na-rekordite_654734.html", "text": "Куп легенди на леката атлетика застанаха на позицията на Стефка Костадинова срещу анулирането на рекордите в леката атлетика. Предлаганите промени бяха посрещнати на нож от световноизвестни атлети, включително датчанина Уилсон Кипкетер и британското феноменално трио Паула Радклиф, Джонатан Едуардс и Колин „Може някой някога да ми отнеме рекорда, но това няма как да е чиновник от дадена асоциация,“ заяви Джонатан Едуардс, който вече 22 години държи върховото постижение в тройния скок с 18.29 м.Американската легенда Майк Пауъл също направи на пух и прах идеята. Неговият рекорд от 8.95 м в скока на дължина е от 1991 г., когато на Световното първенство в Токио подобри 23-годишното митично постижение на Боб Биймън.Двукратният олимпийски медалист Пауъл нарече пред репортер на BBC предложението „неуважително и несправедливо“, като го оприличи на „шамар в лицето“ и заяви, че вече е информирал своите адвокати.„Тези хора не мислят, че ще разбият толкова много неща и ще причинят множество вреди в атлетиката“, каза още Пауъл. „Това е грешно. Без значение какво ще се случи, аз ще воювам за моя рекорд до край“, обяви 53-годишният американец.Друг спорен въпрос, който поражда дилеми и критики е фактът, че според предложението световни рекорди вече няма да могат да се поставят по време на по-незначителни турнири. Това предизвика бурно неодобрение и недоволство от редица организатори.Самият президент на Международната федерация (ИААФ) Себастиан Коу е сред тези, които ще загубят световни рекорди ако идеята бъде одобрена. Неговите върхови постижения обаче са в неофициалните и не фигуриращи в програмата на големи първенства дисциплини 1000 м и 4 х 800 м.„Трябва да започнем от някъде“, заяви пред BBC Коу и призова за „глобален дебат“ по темата. „Този дебат бе провокиран от атлетите към ръководителите, той е отдавна чакан,“ каза още лорд Коу.Атлетическата федерация на Австралия бе сред първите с остра реакция по казуса. В специално изявление тамошната централа категорично отказа да подкрепи предложението Европейската атлетическа асоциация (ЕАА).„Ние трябва да отчетем деликатната ситуация, че изтриването на рекордите може да засегне без основание и без право атлетите, които са постигнали своите успехи коректно и спазвайки всички правила в спорта“, се казва в изявлението на Австралийската федерация.„Ние не желаем да се анулират постиженията и рекордите на тези атлети. Това ще е несправедливо“, твърдят още австралийците.Много активни в търсенето на мнения са британските медии, част от тях публикуват и острата реакция на Стефка Костадинова: „Световната рекордьорка в скока на височина Стефка Костадинова е поредната легендарна атлетка, изказала се против предложението да се пренапишат рекордите преди 2005 г.Рекордът на Костадинова от 209 см, поставен на Световното първенство в Рим 1987 г.1 все още е непокътнат, но е сред заплашените да бъдат заличени постижения,“ припомня Inside the Games, едно от най-четените и популярни издания на олимпийска тематика.„Костадинова, която е президент на БОК, критикува предложението с мотивите, че резултатите не могат да се отнемат без правно основание: „Намирам идеята за некоректна, несериозна и дори подигравателна, твърди олимпийската шампионка от Атланта 1996 г.Тук не става дума само за мен, а за всички, които честно и с огромен труд са постигнали нещо значимо в глобален мащаб, записали са своя връх в кариерата, който е и връх в човешките постижения. Да - за доказаните нарушения и прегрешилите нека има санкции и анулиране, но защо трябва да страдат и останалите?“. Така е цитирана българката.Легендата на английската атлетика Паула Радклиф също застана твърдо срещу идеята на ЕАА. „Предложението ще засегне много коректни атлети, които ще бъдат ограбени и измамени,“ каза Радклиф, рекордьорка на маратон от 2003 г.,Тя бе приветствана в социалните мрежи за позицията си от великия десетобоец Дейли Томпсън, шампион от олимпиадите в Москва 1980 и в Лос Анжелис 1984, запалил олимпийския огън в Лондон преди 5 години.Радклиф бе подкрепена и друг британски легендарен атлет – хърделистът Колин Джаксън. Световният рекордьор на 60 м. с препятствия заяви в интервю за ВВС че „коректните атлети все още са повече от измамниците в спорта и като стриктно спазвали правилата не бива да бъдат въвличани в подобен казус, който ще ги ощети неправомерно“.", "date": "2017.05.05", "title": " Легендите на леката атлетика скочиха срещу анулирането на рекордите"}
{"url": "https://m.offnews.bg/news/Ot-vas_67/Doktorant-v-Kejmbridzh-s-otvoreno-pismo-do-Neno-Dimov-za-globalnoto-za_654735.html", "text": "Уважаеми г-н Димов,Днес  Вие заехте един от най-високите постове в държавата, което носи със себе си огромна отговорност за опазването на българската природа, осигуряването на здравословна околна среда за българските граждани и изпълнението на ангажиментите, поети от България в рамките на международни споразумения като Целите на Аичи за опазване на биоразнообразието и Парижкото споразумение за ограничаване на емисиите от парникови газове. Предвид административния Ви опит, нямам основание да смятам, че не сте способен да се справите с това предизвикателство, но Ваши предишни публични изяви, наскоро публикувани в медиите, будят в мен силно притеснение, че управлявайки повереното Ви Министерство на околната среда и водите, Вие ще бъдете воден от лични убеждения, а не от публичния интерес.В клипа \"Глобалното затопляне е измама за трилиони\", публикуван в канала \"IkonomikataNaKratko\" в youtube в края на 2015 година, Вие изказвате тезата, че глобалното затопляне е метод за дезинформация, поддържан от \"привържениците на устойчивото развитие\", с цел сплашване на населението и увреждане на икономиката. С притеснение наблюдавах как в продължение на седем минути и половина Вие подкрепяте твърдението си с алтернативни факти и демонстрирате фундаментално неразбиране на базови научни концепции. Не допускам, че с гореспоменатата теза Вие целите да популялизирате политика на дерегулация, вредяща на околната среда, и предполагам, че по време на заснемането на въпросния клип не сте разполагал с достатъчно факти, за да формирате добре обоснована теза. Позволете ми да отговоря на някои от твърденията, които изказвате, в следващите редове:В качеството си на български гражданин, бих искал да отправя към вас следните въпроси:1. Придържате ли се към твърденията си от декември 2015 и ако това е така, готов ли сте да промените убеждението си при наличие на нови факти, които може да не са Ви били известни преди?2. При формиране на политики в рамките на Вашия ресор, възнамерявате ли да се допитвате до експерти и ако това е така, как ще подбирате съветниците си?3. Ако все още смятате, че климатичните промени са измама, възнамерявате ли да приемете стъпки към отмяна на положените от държавата ангажименти за намаляване на парниковите емисии?4. Ако климатичните промени са \"измама за трилиони\" би следвало повереното Ви министерство да работи в обществен интерес и да предприеме стъпки към убеждаване на международната общност в правотата си. Какви са плановете Ви в тази насока?С уважение,Борис Бонгаловеколог и докторант в Университета на Кеймбридж", "date": "2017.05.05", "title": " Докторант в Кеймбридж с отворено писмо до Нено Димов за глобалното затопляне"}
{"url": "https://m.offnews.bg/news/Tehnologii_18759/Edin-istinski-morski-zviar-snimki_654729.html", "text": "Изградена изцяло от алуминий, с лъскави, агресивни линии, Baglietto 46M Fast Yacht предлага изключителни удобства за пътуване по вода.Трапецовидните прозорци на корпуса се редуват с правоъгълни, разположени на две различни нива. Така се подобрява издължеността на корпуса и тя изглежда модерна и изключително очарователна.Друг нов елемент, характеризиращ външните линии, е компактната форма на надстройката, която не е прекалено висока. Това подобрява аеродинамичните характеристики на морския звяр.Както екстериорът, така и интериорът са проектирани от известния дизайнер Франческо Пасковски.Играчката за милионери предлага всевъзможни екстри за до 12 гости на борда и още 10 души екипаж.Яхтата има двойни двигатели MTU 16v4000 M93L, които произвеждат общо 4,615 к.с., които са достатъчни за 46-метровия плавателен съд да достигне крайцерска скорост от 20 възела и максимална скорост от 26 възела.Baglietto 46M Fast Yacht може да измине 1000 морски мили без презареждане, което е напълно достатъчно да се насладите на просторните палуби от тиково дърво между пристанищата.", "date": "2017.05.05", "title": " Един истински морски звяр (снимки)"}
{"url": "https://m.offnews.bg/news/Ikonomika_59/Petrolat-e-naj-evtin-ot-5-mesetca-nasam_654732.html", "text": "Цените на петрола удариха 5-месечно дъно като според анализаторите това се дължи на комбинация от няколко фактора, пише Индипендънт.От една страна американското производство на суров петрол процъфтява, организацията на страните производителки ОПЕК няма желание за намаляване на добива, а в същото време цените на металите са под натиск и също падат стремглаво заради забавянето на китайската икономика.Като цяло ситуацията на пазара не е в подкрепа на цените на суровините заради очакванията за забавяне не само на китайската, но и на американската икономика. Очакванията са те да продължат да по пътя надолу заради недостатъчното търсене. Това е и причината някои анализатори да съветват инвеститорите в суровини да продават при сегашните нива.Пазарната ситуация е различна и заради изчерпването на ефекта от намаляването на добива на ОПЕК през декември. Сега държавите от картела не са склонни на допълнителна редукция. В същото време добивът на суров петрол в САЩ се е повишил с повече от 10% от средата на 2016 г. до 9,3 млн. барела на ден, а подобни нива вече са съвсем близо до количествата на най-големите производители - Русия и Саудитска Арабия.", "date": "2017.05.05", "title": " Петролът е най-евтин от 5 месеца насам"}
{"url": "https://m.offnews.bg/news/Koloezdene_18819/Dzhiroto-tragva-s-grandiozen-doping-skandal_654733.html", "text": "Ако денят си личи по заранта, нищо добро не чака юбилейното издание номер 100 на Джиро д'Италия. Легендарното състезание стартира днес.Двама състезатели бяха изхвърлени заради употреба на допинг. При това са момчета на домакините - Стефано Пираци () и Никола Руфони. За капак - те са членове на отбора Бардиани, който участва с покана от организаторите.Италианците са дали положителни проби при извънсъстезателен контрол в края април. В пробите им са намерени следи от употреба на хормон на растежа. Двамата ще бъдат заменени от други състезатели, казаха организаторите.Иначе с минута мълчание в памет на трагично загиналия колоездач Микеле Скарпони ще стартира поредното издание на прочутото състезание. Италианецът, победител в Джирото,  беше блъснат от камион по време на тренировка на 22 април.Първи на старта на 5 май пък ще застанат състезателите от отбора на Скарпони от Астана. И друго от старта днес: състезателят, който премине пръв височината Мортироло, ще получи същото така удвоени точки и ще се качи на подиума в Милано.", "date": "2017.05.05", "title": " Джирото тръгва с грандиозен допинг скандал"}
{"url": "https://m.offnews.bg/news/Tehnologii_18759/SpaceX-shte-izstrelia-BulgariaSat-1-v-sredata-na-iuni_654745.html", "text": "Планираният прозорец за изстрелване на първия български сателит е в средата на юни, потвърди изпълнителният директор на BulgariaSat – Максим Заяков. Обратното броене до старта на първия български геостационарен комуникационен сателит в историята на България - BulgariaSat-1 започна. Първата степен на ракетата-носител Фалкон 9, която ще изведе нашия сателит в космоса, е същата, която се приземи успешно на платформа в Тихия океан на 14 януари т.г.Той даде и допълнителни подробности за проекта.Кампанията по подготовката на изстрелването ще отнеме около месец, което включва дейности по подготвителни тестове, зареждане с гориво, сглобяване към ракетата. Български екип инженери работи на място в САЩ по всички етапи на проекта, включително подготовката за изстрелване и орбиталните тестове. След самото изстрелване сателитът трябва да достигне своята орбитална позиция, а от Земята ще се извършат тестове и настройки в рамките на около месец след позиционирането му и преди да започне същинското му функциониране.Сателитът премина всички тестове и изпитания, доказващи, че може да работи безупречно в космическите условия на геостационарната орбита на 36 000 км над земята, където температурните амплитуди варират от –170 до +125 градуса по Целзий и всяка апаратура е подложена на силна радиация.46% от капацитета на сателита ще се използва от собствени компании на българския и сръбския пазар, на който Булсатком също оперира. Преките ползи за потребителите ще се изразят в повече и по-добри услуги на по-добри пакетни цени, съобщиха още от компанията.Достигането от идейния проект, през финансиране, производство и предстоящото изстрелване отне близо 12 години. Подобен проект е изключително технологично, финансово и чисто човешко предизвикателство, отбеляза Максим Заяков.Българският сателит има 15 години гарантиран живот по договор, но разполага с гориво за допълнителни още 5 години, което означава, че практически функционирането му е обезпечено за следващите 20 години.Първата по рода си инвестиция от подобен финансов и стратегически мащаб на частна българска компания е заявка за потенциала на българския високотехнологичен бизнес.", "date": "2017.05.05", "title": " SpaceX ще изстреля BulgariaSat-1 в средата на юни"}
{"url": "https://m.offnews.bg/news/Kultura_33/Dom-na-evropejskata-istoriia-otvori-vrati-v-Briuksel_654744.html", "text": "Европейският съюз отвори Дом на европейската история в Брюксел - музей, отразяващ бурното пътуване на Европа от войните от 20-ти век до интеграцията и мира.Музеят е разположен в парка „Леополд“, близо до парламента, а цената на проекта е около 55,4 млн. евро, съобщава сайтът на музея. В експозицията, покриваща площ от 4 000 кв. м., са събрани елементи от 300 музея и колекции от цяла Европа. В Брюксел вече има и друга постоянна изложба, проследяваща историята на ЕС - Парламентариума.Проектът беше започнат от предшественик на сегашния председател на европарламента г-н Таяни - Ханс-Герт Пьотеринг, и завършването му отне 10 години.Целта е посетителите да се запознаят с историята в контекста на предишните векове, които са формирали съответни идеи и ценности. По този начин Домът иска да улесни дискусиите и дебатите относно Европа и Европейския съюз.", "date": "2017.05.05", "title": " Дом на европейската история отвори врати в Брюксел"}
{"url": "https://m.offnews.bg/news/Bojni_18771/Dzhoshua-Fiuri-shte-palniat-Uembli-prez-april-2018_654753.html", "text": "Антъни Джошуа може да получи дългоочаквания си мач с Тайсън Фюри през април 2018 година, обяви мениджърът на световния шампион Еди Хърн.Това обаче почти сигурно няма да е следващият мач на таланта от Уотфорд, тъй като се очаква загубилият титлата Владимир Кличко да получи реванш.Британецът вероятно ще излезе на ринга през ноември, а двата варианта за шампиона са или д-р Железен юмрук, или задължителната защита на титлата на IBF срещу Кубрат Пулев.\"Най-добрият шанс за мач Антъни Джошуа - Тайсън Фюри е април 2018 година на \"Уембли\". Това зависи от евентуалната успешна защита през октомври или ноември и от ситуацията около Фюри.Бъдете спокойни, ако можем да направим така, че този мач да се случи, той ще се случи\", сподели Еди Хърн, който определено много би искал отново да напълни стадион \"Уембли\" и да прибере солидна порция печалба.Мениджърът обаче е непреклонен, че Фюри трябва да положи много усилия да си върне добрата физическа форма преди двете страни да започнат преговори. Освен това в момента Тайсън е с отнет лиценз заради положителна допинг проба и трябва да си го върне, за да може отново да се качи на ринга.", "date": "2017.05.05", "title": " Джошуа - Фюри ще пълнят \"Уембли\" през април 2018"}
{"url": "https://m.offnews.bg/news/Sviat-_12/Hakeri-na-Kremal-shpionirali-i-sluzhiteli-na-NATO_654747.html", "text": "Служители на НАТО, дипломатически представителства на Белгия по света и клиенти на най-големия белгийски телеком са сред пострадалите от кибершпионаж, извършен от \"група, близка до Кремъл\". Това съобщават медии в Белгия, цитирани от БТА, като се позовават на данни от доклад на фирмата за киберсигурност \"Тренд майкро\". Фирмата използвала за съставянето на документа данни на разузнавателните служби на САЩ.Отбелязва се, че нападенията срещу личните електронни пощи на засегнатите са били извършени от 2014 г. насам. Използвана била тактиката с фишинг, при която потребител получава имейл с линк към зловреден код. При успешно заразяване на устройствата на набелязаните жертви е възможно извличането на чувствителна информация.Пояснява се, че нападателите са от същата група, проникнала в системи, свързани с кандидатпрезидентските кампании на Хилъри Клинтън и Еманюел Макрон. Сред пострадалите досега са били също Християндемократическият съюз в Германия, правителството на Турция, министерствата на отбраната на Испания и на Унгария, световната програма на френската ТВ5, вестниците \"Ню Йорк таймс и \"Хюриет\".", "date": "2017.05.05", "title": " Хакери на Кремъл шпионирали и служители на НАТО"}
{"url": "https://m.offnews.bg/news/Tenis_18788/Kulturno-izgoniha-Ilie-Nastase-ot-Uimbaldan_654736.html", "text": "Илие Настасе не получи покана за Уимбълдън, където е два пъти финалист. Румънската легенда сам съобщи новината пред сайта Проспорт.\"Направиха го заради думите ми за детето на Серина Уилямс. Ако бях извършил нещо глупаво, щях да се примиря с решението им, но това не го приемам\", изригна Илие.\"Да им припомня ли 1973 година, когато всички останали бойкотираха Уимбълдън, а аз приех и участвах! Но това вече нищо не значи! Ако са решили да бъдат злонамерени, няма какво да направя\", допълни Настасе.Както е известно, той си направи лош майтап с бебето на Серина, като се заинтересува какъв цвят ще бъде кожата му, а после сам си отговори: \"Шоколад с мляко\".Целият свят реагира остро срещу румънеца, самата тенисистка го обвини в расизъм. Миналата седмица бачо Илие се извини за думите, но явно не му е простено.Настасе е първия номер 1 в световната ранглиста след създаването й, носител на две титли от Големия шлем.", "date": "2017.05.05", "title": " Културно изгониха Илие Настасе от Уимбълдън"}
{"url": "https://m.offnews.bg/news/Futbol_18793/Manchestar-IUnajted-dokosva-finala-v-Liga-Evropa_654714.html", "text": "Манчестър Юнайтед направи първата голяма крачка към финала на Лига Европа в Стокхолм. \"Червените дяволи\" изиграха много силен мач при гостуването си на Селта, и макар че се отчетоха с куп пропуски, стигнаха до минимален успех с 1:0.В герой за \"червените дяволи\" на \"Балаидос\" се превърна Маркъс Рашфорд, който вкара директно от пряк свободен удар в 67-ата минута. Три чудесни намеси на вратаря на Селта Серхио Алварес пък попречиха на гостите да си тръгнат с по-убедителен успех.Макар домакините да започнаха по-активно мача, Манчестър Юнайтед иззе инициативата и контролираше събитията на терена. След куп пропуски развръзката настъпи през втората половина на мача. Маркъс Рашфорд беше повален от Майо непозволено близо до наказателното поле и реферът отсъди фаул. С изпълнението се зае самия Рашфорд, който хладнокръвно прати топката в горния десен ъгъл и направи безпомощен иначе отличния до този момент Алварес.Лошата новина за мениджъра Жозе Моуриньо дойде малко по-късно, когато Рашфорд беше заменен принудително. Смяна поиска и резервата Ашли Йънг, с което тревогите на португалеца се удвоиха преди сблъсъка с Арсенал от Висшата лига.", "date": "2017.05.05", "title": " Манчестър Юнайтед докосва финала в Лига Европа"}
{"url": "https://m.offnews.bg/news/Obshtestvo_4/Vremeto-dnes-Dazhd-s-gramotevitci-i-gradushki_654715.html", "text": "Валежите над западната част в страната ще продължат, а следобяд и вечерта срещу събота над Западна и Централна България се очакват и гръмотевични бури.На места валежите ще са интензивни и значителни по количество, възможни са и градушки. Ще духа слаб югоизточен вятър, който привечер и през нощта срещу събота постепенно ще се ориентира от северозапад. Максималните температури ще са предимно между 19° и 24°.Над Черноморието ще има променлива облачност. Ще духа слаб югоизточен вятър. Максималните температури на въздуха: 16°-18°. Температурата на морската вода е 13-15°. Вълнението на морето ще бъде 1-2 бала.И над планините се ще развива купеста и купесто-дъждовна облачност. Ще има краткотрайни, на места интензивни валежи, придружени с гръмотевици. Ще духа умерен югозападен вятър, който привечер ще се ориентира от запад и ще се усили.Максималната температура на височина 1200 метра ще бъде около 17°, на 2000 метра – около 8°.", "date": "2017.05.05", "title": " Времето днес: Дъжд с гръмотевици и градушки"}
{"url": "https://m.offnews.bg/news/Obshtestvo_4/Savetnitci-ot-BSP-pitat-zashto-niama-lekarstva-v-uchilishtnite-kabinet_654741.html", "text": "Защо от началото на настоящата учебна година Столична община не осигурява лекарства и консумативи за медицинските кабинети в училищата и кои длъжностни лица носят отговорност? Това са два от въпросите, поставени в официално питане от общинските съветници от групата на БСП Калоян Паргов и Милка Христова до кмета на София Йорданка Фандъкова. \"Получихме множество сигнали от директори на училища в столицата за липсата на лекарства и консумативи в медицинските кабинети, коментира лидерът на столичните социалисти Калоян Паргов. - Оказва се, че в десетки столични училища от началото на учебната 2016/2017 година няма зареждане на медицинските кабинети, което е ангажимент и грижа на Столична община. Предишната практика, да се превеждат целеви средства за закупуване на необходимите лекарства и училищата да зареждат кабинетите според нуждите си, е прекратена преди две години. Оттогава зареждането става централизирано от Дирекция \"Здравеопазване\" на СО.След разговори на директори на училища с представители на Дирекцията стана ясно, че за тази учебна година има проблем с процедурите по ЗОП. Заради многото запитвания от страна на училищата, през януари тази година е уточнено, че при невъзможност училищата да заредят със средства от собсвените си бюджети, трябва да представят списъци с минимума лекарствени средства, за да им бъдат доставени. Подобна доставка обаче и до момента не се е случила\".", "date": "2017.05.05", "title": " Съветници от БСП питат защо няма лекарства в училищните кабинети"}
{"url": "https://m.offnews.bg/news/OFFTOPIC_18750/V-Tadzhikistan-uvolniha-politcai-zashtoto-sa-debeli_654719.html", "text": "Поне дузина полицаи в Таджикистан са били уволнени, след като не успели да свалят достатъчно тегло в рамките на фитнес и културна програма за полицията, пише БТА, като цитира ДПА и Интерфакс.Други полицаи обаче спасили работата - свалили по около 20 килограма по програмата, започнала тази година. Тя изисквала да бягат по 5 км три пъти седмично, става ясно от съобщение на Министерството на вътрешните работи на централноазиатската държава.В рамките на програмата полицаите трябвало да посещават театрални представления поне веднъж в месеца.", "date": "2017.05.05", "title": " В Таджикистан уволниха полицаи, защото са дебели"}
{"url": "https://m.offnews.bg/news/Politika_8/Karanikolov-chovek-na-Peevski-A-vie-sigurni-li-ste-che-Nova-tv-ne-e_654716.html", "text": "С контравъпрос отговори Валери Симеонов на въпроса дали новият икономически министър Емил Караниколов е бил посочен лично от Делян Пеевски за министър. Говори се и че тази телевизия е на Бойко Борисов, Вие сигурна ли сте, че не е, попита Симеонов водещата на сутрешния блок на Нова тв Ани Цолова, на което тя отговори с категорично: \"Да, сигурна съм\".Емил Караниколов официално е номинация на \"Атака\" - една от трите партии в \"Обединени патриоти\" (ВМРО, НФСБ и \"Атака\"). Въпреки това Симеонов, лидер на НФСБ и вицепремиер в кабинета \"Борисов 3\", обяви, че се е запознал с икономическия министър едва вчера, в първия ден на новото правителство.\"Вчера се запознах с него, три партии сме\", каза тази сутрин Симеонов и призова: \"Нека да не демонизираме човека\".\"Аз ще отговарям за него, нека да го видим човека\", допълни вицепремиерът, чиито ресори са икономика и демография, и на всеки въпрос, свързващ Караниколов и Пеевски отговаряше с контравъпрос за Нова тв и премиера Бойко Борисов.Кой е Емил Караниколов - вижте .", "date": "2017.05.05", "title": " Караниколов човек на Пеевски? А вие сигурни ли сте, че Нова тв не е на Бойко Борисов"}
{"url": "https://m.offnews.bg/news/Politika_8/Komisiia-shte-razsledva-Mareshki-Edin-shamar-ne-e-poboj-kaza-toj_654728.html", "text": "Парламентарна комисия ще решава дали да свали имунитета на зам.-председателя на Народното събрание и лидер на \"Воля\" Веселин Марешки. 10 депутати от всички парламентарни групи ще решават за имунитета на Марешки в рамките на 7 дни, реши парламентът, създавайки временна комисия.„За“ комисията гласуваха всички 184 народни представители. За председател бе избран Християн Митев от „Обединени патриоти“.Комисията е във връзка с искането на главния прокурор Сотир Цацаров от 27 април за даване на разрешение за възбуждане на наказателно преследване срещу народния представител от парламентарната група на „Воля”.До момента Марешки не се е отказал доброволно от имунитета си, той сам поиска това да стане със специална комисия.Миналата седмица главният прокурор Сотир Цацаров поиска имунитета на Веселин Марешки, тъй като му е било повдигнато обвинение, за това, че на 15 октомври 2014 г. във Варна е причинил на Костадин Костадинов, в качеството му на длъжностно лице лека телесна повреда, изразяваща се в причиняване на болка и страдание без разстройство на здравето. През април Окръжния съд – Варна прекрати съдебното производство и изпрати делото по компетентност на Софийски градски съд.\"Един шамар няма как да е побой и аз съм единственият човек в България, който е арестуван за шамар\", коментира Марешки в парламента, след като бе гласувана комисия за имунитета му.„За 7 дни не знам какво може да се установи комисията, но със сигурност ще излезе наяве това, че някакъв човек е казал, че му искам пари насаме на четири очи, а после от някъде се намират 20-ина свидетели, които да потвърдят това и на база на такъв разговор ми е повдигнато абсолютно скалъпено обвинение. Това, че има спечелено от мен дело с окончателно решение, че арестът ми е незаконен, това никой не го знае. Това, че съм единственият арестуван за един шамар също никой не го знае.Това, че продължавате да говорите за побой, означава неинформираност. Още първия ден, когато изнесем всички данни и вече не ми се задава въпросът за побой, сам ще си дам имунитета“, заяви Марешки.По думите му още след първото заседание на комисията, ще си подаде имунитета. „Не съм участвал в изборите, за да имам имунитет. Няма да позволя да ме сготвят на тъмно. Не съжалявам за този шамар, защото ако някой обижда майката на някой, това е най-нормалното нещо. Ако в момента дойде и ми каже същите неща, ще получи още един шамар. Естествено, че ще гласуваме „за“ свалянето на имунитета ми. Слава Богу съм заможен човек и имам възможност да си платя на адвокати да ме защитават“, допълни Марешки. ", "date": "2017.05.05", "title": " Комисия ще разследва Марешки. \"Един шамар не е побой\", каза той"}
{"url": "https://m.offnews.bg/news/Ikonomika_59/Po-12-chasa-bez-voda-na-tri-mesta-v-Sofiia-na-oshte-6-na-suho-za-po-k_654647.html", "text": "\"Софийска вода” временно ще прекъсне водоснабдяването в части на столицата днес, съобщиха от дружеството. Дванайсет часа на сухо - от 9 до 21 часа, ще бъдат живеещите по ул. „Димитър Доспевски“ от ул. „Чудна градина“ до ул. „Андрей Сахаров“, бул. „Александър Малинов“ №16 и №18 в Младост 1. Водата ще бъде спряна от 9:30 до 18:00 ч. по ул. „Поп Богомил“ от ул. „Георги Сава Раковски“ до ул. „Будапеща“, по ул. „Будапеща“ от ул. „Св. Св. Кирил и Методий“ до бул. „Сливница“ в Център.Изместване на пожарен хидрант на ул. „Славия“ в едноименния квартал налага спиране на водоподаването от 9:00 до 19:00 ч. на ул. „Славия“ от ул. „Хайдушко изворче“ до бул. „Цар Борис III“(западен локал).Във връзка с подмяна на сградно водопроводно отклонение на ул. 40 в кв. „Враждебна“ се налага спиране на водоподаването от 9:00 до 17:00 ч. на бул. „Ботевградско шосе“, ул. 8, ул. 5, ул. 30, ул. 49. Заради подмяна на пожарен хидрант на ул. „Цар Иван Александър“ в жк „Света троица“ се налага спиране на водоподаването от 10:00 до 18:00 ч. на тази улица от ул. „Хайдут Сидер“ до ул. „Гьорче Петров“, на ул. „Преображенско въстание“ от ул. „Цар Симеон“ до ул. „Цар Иван Александър“.Без вода в \"Лозенец\" ще бъдат от 10:00 до 18:00 ч. на ул. „Арх. Йордан Миланов“ от ул. „Вишнева“ до ул. „Кръстю Сарафов“. Във връзка с подмяна на уличен водопровод на ул. „Арбанаси“ в кв. „Карпузица“ се налага спиране на водоподаването от 9:00 до 21:00 ч. по ул. „Евлия Челеби“ от ул. „Лазарополе“ до ул. „Дамяница“, по ул. „Кореняците“ от ул. „Арбанаси“ до ул. „Лазарополе“, по ул. „Лазарополе“ от ул. „Кореняците“ до пл. „Евлия Челеби“, ул. „Всеволод Гаршин“ от №4 до №20, по ул. „Арбанаси“ от ул. „Войводина могила“ до ул. „Евлия челеби“.Във вилна зона „Киноцентъра“ се налага спиране на водоподаването от 9:00 до 21:00 ч. на ул. „Проф. Тончо Жечев“, ул. „Сичан Николов“, по ул. „Иван Богданов“ от ул. „Стилян Чилингиров“ до ул. „Проф. Тончо Жечев“, по ул. „Нарцис“ от ул. „Екатерина Божилова“ до ул. „Стилян Чилингиров“. Няма да имат вода от 9 до 19 часа и в бл. 148- висока зона, ул. „Професор Иван Шишманов“ №9 в жк „Хаджи Димитър“. ", "date": "2017.05.05", "title": " По 12 часа без вода на три места в София, на още 6 на сухо за по-кратко"}
{"url": "https://m.offnews.bg/news/Tenis_18788/Masha-vdahnovi-Grisho-za-titla-toj-dari-50-000-dolara_654717.html", "text": "Близостта на Мария Шарапова даде криле на Григор Димитров.  Между сладки разговори и усмивки с рускинята българският тенисист спечели титлата от импровизирания турнир в Мадрид.На финала българинът се наложи с 10:7 точки над Фелисиано Лопес от Испания и взе чек за 200 000 долара. От тях той дари 50 000 за борбата срещу домашното насилие. Турнирът беше с благотворителна цел.На трибуните на централния корт на \"Каха Махика\" имаше и роден трибагреник. Димитров започна с ас, а след това направи и минибрейк след отличен ретур. Първата смяна на половините дойде при 4:2 за Григор. После българинът стигна до 9:7 и приключи двубоя с ас.\"Страхотно е, че успях да играя тук, пред тази публика! Фели е невероятен. Беше забавно, доволен съм, че успях да спечеля\", каза Димитров в интервюто на корта.Преди това хасковлията отстрани Дан Евънс и Фернандо Вердаско.Шампионка при жените стана Симона Халеп. Румънката, която победи и на турнира в Мадрид миналата година, спечели на финала с 10:6 срещу Светлана Кузнецова от Русия.Следващата седмица първата ни ракета ще играе на сериозния турнир от \"Мастърс 1000\" в испанската столица. Там ще е и Маша Шарапова, която се завърна с гръм и трясък на корта и получи покана от организаторите в Мадрид .", "date": "2017.05.05", "title": " Маша вдъхнови Гришо за титла, той дари 50 000 долара"}
{"url": "https://m.offnews.bg/news/Futbol_18793/Zloveshto-Fenove-na-Roma-obesiha-chuchela-na-igrachite_654759.html", "text": "Тифозите на Рома създават уникална атмосфера, но този път прехвърлиха границата на добрия тон. С отвратителна гледка се сблъскаха минувачите карай Колизеума.Запалянковци бяха \"обесили\" манекени от близкия мост, като куклите бяха облечени с фланелки на Даниеле де Роси, Раджа Нианголан и Мохамед Салах. Полицията светкавично свали висящите чучела.Зловещата композиция беше допълнена и от надпис: „Един съвет, спете на пуснати лампи“.Не е ясна причината за крайната реакция. Да, Рома загуби позорно 1:3 от Лацио в последния кръг. Но тимът държи второто място след безспорния хегемон Ювентус.Другата възможна причина е предупреждение към играчите, които отчаяно искат да напуснат клуба. Звездите на Рома са желани от куп европейски грандове.", "date": "2017.05.05", "title": " Зловещо! Фенове на Рома обесиха чучела на играчите"}
{"url": "https://m.offnews.bg/news/Obshtestvo_4/Irina-i-Miro-cherpiat-za-imen-den_654620.html", "text": "Православните християни почитат днес паметта на Св. мъченица Ирина. Името е от гръцки произход и означава \"мир\". Ирина имала много богати родители, които били езичници. Един от наетите за нея възпитатели обаче бил таен християнин. Според преданието Ирина навлизала все по-дълбоко в християнството и поискала да посвети живота си на Бога, затова отказала да се омъжи. света Ирина отказала на своите родители да встъпи в брак.Нейният баща Ликиний заповядал да вържат дъщеря му и да я хвърлят сред буйни коне, за да бъде стъпкана. Животните обаче наранили бащата, който, след като бил излекуван, повярвал в Христа.  След това света Ирина започнала смело да проповядва за Христа сред жителите на Македония, заради което много пъти била унижавана и измъчвана.Когато Господ известил Св. Ирина за деня на нейната смърт, тя се отдалечила в една пещера край град Ефес, чийто вход, по нейна молба, бил затрупан с камъни. Така пещерата станала нейна гробница. Света Ирина починала в началото на II в. ", "date": "2017.05.05", "title": " Ирина и Миро черпят за имен ден"}
{"url": "https://m.offnews.bg/news/Politika_8/DPS-obeshtali-da-podkrepiat-Borisov-ako-ne-dopusne-Patriotite-vav-vla_654718.html", "text": "Преди изборите представители на ДПС са имали среща с лидера на ГЕРБ Бойко Борисов, на която обещали подкрепа при условие, че Обединените патриоти не бъдат допуснати във властта. Това каза пред Нова тв депутатът от ДПС Велислава Кръстева. \"Въпреки това те предпочетоха създаването на властова стабилност, реализация на вид партиен егоизъм и замениха стабилност на властта срещу стабилност на държавата\", обясни Кръстева.Тя определи като \"политически цинизъм\" това, че Валери Симеонов като вицепремиер ще отговаря за демографската политика. „Станахме свидетели на безпрецедентен пример за политически цинизъм. Вицепремиерът, който отговаря да демографските въпроси, а именно Валери Симеонов, е отявлен националист. Лидер на движение, което Съветът на Европа нарича фашисти. Цинизъм е този човек да бъде натоварен с една от най-отговорните задачи, която стои пред управлението”, на мнение е депутатът от ДПС.От своя страна Симеонов отговори, че ДПС не са скрили, че са етническа партия. Той заподозря Кръстева и колегата ѝ Йордан Цонев в търсене на политически дивиденти и попита: \"Аз питам, хора като Йродан Цонев, като г-жа Кръстева, с това хубаво християнско име Кръстева, какво правят в тази партия?\". Той определи квалификациите на патриотите като фашисти \"квалификации, които нямат нищо общо с реалността\" и смята, че БСП и ДПС използват тази риторика в координиран удар срещу Патриотите. ", "date": "2017.05.05", "title": " ДПС обещали да подкрепят Борисов, ако не допусне Патриотите във властта"}
{"url": "https://m.offnews.bg/news/Futbol_18793/Shampionski-machbol-za-Ludogoretc-v-efira-dnes_654721.html", "text": "14,35 - Гуанджоу Евъргранд - Шанхай Шенхуа, Китай, Супер лига, пряко Мтел Спорт 217,30 - Славия - Монтана, България, Първа лига, пряко Диема17,30 - Верея - Ботев, България. Първа лига, пряко Диема Спорт20,00 - Локо Пд - Лудогорец, България, Първа лига, пряко Диема Спорт21,30 - Кьолн - Вердер, Германия, Първа Бундеслига, пряко Евроспорт 221,45 - Сент Етиен - Бордо, франция, Лига 1. пряко Нова Спорт22,00 - Уест Хем -Тотнъм, Англия, Висша лига, пряко Диема Спорт 2", "date": "2017.05.05", "title": " Шампионски мачбол за Лудогорец в ефира днес"}
{"url": "https://m.offnews.bg/news/Sviat-_12/Partiiata-na-Tereza-Mej-sas-znachitelna-prednina-na-mestnite-izbori_654743.html", "text": "Консервативната партия на Тереза Мей отбелязва значителна преднина пред Лейбъристката партия на местните избори на Острова. В Англия, Уелс и Шотландия ще бъдат избрани близо 5000 членове на местните съвети. В шест града, в това число Манчестър, Ливърпул, Питърбъро и Кеймбридж, се гласува и за нов кмет. Резултатите от вота ще бъдат ясни по-късно днес. Към 8 часа местно време Консервативната партия увеличава членовете си в местните съвети със 150, а Лейбъристката партия губи 119. В Уелс Консервативната партия увеличава местата си с 25, а Лебъристите губят 67 места, макар че остават доминиращата партия. Очаква се Лейбъристка партия да загуби позиции и в Шотландия, която досега беше неин традиционен бастион, но в която вече доминира Шотландската националистическа партия.Местните избори обикновено се провеждат в средата на мандата на правителството. Тези избори обаче са знакови, тъй като се провеждат пет седмици преди предсрочните парламентарни избори на 8 юни и се очаква да покажат шансовете на Мей за победа. Според анализаторите все пак не трябва да се правят категорични прогнози на базата на днешните резултати, тъй като определяща при тях е най-вече е локалната проблематика, още повече, че избирателната активност по правило е по-ниска.Лидерът на Лейбъристката партия Джереми Корбин вече посочи като причина за загубата на позиции \"уникалните обстоятелства\", при които се провеждат изборите. ", "date": "2017.05.05", "title": " Партията на Тереза Мей със значителна преднина на местните избори"}
{"url": "https://m.offnews.bg/news/Obshtestvo_4/Vesela-Karaivanova-poema-upravlenieto-na-NOI_654769.html", "text": "Весела Караиванова-Начева поема управлението на Националния осигурителен институт, съобщиха оттам.Досегашният управител - Бисер Петков, от вчера е министър на труда и социалната политика.Досега Караиванова бе подуправител на НОИ и ще изпълнява функциите на управител до избора на титуляр.Весела Караиванова е от Момчилград. Има магистърска степен по счетоводство от УНСС (1988 г.). Започва работа в данъчната дирекция в Пловдив, след което се прехвърля в данъчното в Карлонво, където е данъчен инспектор. Връща се в Пловдив като главен данъчен инспектор. От 2000 г. ръководи \"Ревизии\" и е главен данъчен инспектор в Главна данъчна дирекция на София, данъчна служба - \"Лозенец\". Избрана е за депутат през 2004 г. и в 39-ото Народно събрание е член на комисиите по бюджет и по земеделие.Подуправител е на НОИ от 2005 г. След изтичането на 4-годишния ѝ мандат е преизбирана два пъти - през 2009 и 2016 г.От 2011 г. до 20.06.2016 г. е временно изпълняващ длъжността директор на фонд \"Гарантирани вземания на работниците и служителите\".От юни 2010 г. е член на Управителния съвет на \"Държавен фонд за гарантиране устойчивост на държавната пенсионна система\".Член е на работна група по изготвяне на проект на Национална здравна стратегия 2007-2013 г., както и на консултативния съвет на Национална агенция за приходите.", "date": "2017.05.05", "title": " Весела Караиванова поема управлението на НОИ"}
{"url": "https://m.offnews.bg/news/Ikonomika_59/BDZh-puska-nad-14-400-dopalnitelni-mesta-vav-vlakovete-za-Gergiovden_654776.html", "text": "София – Варна – София, София – Бургас – София, София – Пловдив – София, София – Горна Оряховица – София, София – Русе – София, София – Силистра, София – Лом – София, София – Видин – София, София – Благоевград – София, Варна – Пловдив – Варна, Силистра – Горна Оряховица, Горна Оряховица – Варна, Варна – Русе и др.„БДЖ – Пътнически превози” ЕООД ще увеличи с допълнителни вагони съставите на някои влакове, които пътуват по основните направления в страната. Увеличението на съставите на влаковете се прави с цел да бъде осигурено удобното придвижване на клиентите по време на почивните дни по повод Денят на храбростта (Гергьовден) – 6-и май, заявяват от компанията.До 9-и май включително, националният железопътен превозвач ще предостави над 14 400 допълнителни места във влаковете по най-натоварените маршрути в страната. Основните направления, по които влаковете ще се движат с допълнителни вагони са: „БДЖ – Пътнически превози” ЕООД напомня на своите клиенти, че при закупуване на билети за отиване и връщане могат да ползват от 10% до 30% намаление от редовната цена на билета в зависимост от различните търговски оферти на дружеството.", "date": "2017.05.05", "title": " БДЖ пуска над 14 400 допълнителни места във влаковете за Гергьовден"}
{"url": "https://m.offnews.bg/news/Turizam_75/Angelkova-razporedi-proverka-na-diunite-v-Slanchev-briag_654777.html", "text": "Министърът на туризма Николина Ангелкова и министърът на околната среда и водите Нено Димов възложиха да се направи проверка за състоянието на дюните на Южен и Централен плаж в Слънчев бряг, съобщи управляваното от нея ведомство.Според зрителския сигнал, съобщен вчера от bTV багери разрушават малкото останали дюни на плажа в Слънчев бряг.Регионалната инспекция по околна среда и водите-Бургас и Министерството на туризма са започнали спешна проверка по случая.Дюните обаче не попадат в концесионните договори, се казва в прессъобщението.", "date": "2017.05.05", "title": " Ангелкова разпореди проверка на дюните в Слънчев бряг"}
{"url": "https://m.offnews.bg/news/Sviat-_12/8-v-aresta-planirali-atentat-na-Olimpijskite-igri-v-Rio-prez-2016-g_654722.html", "text": "Осем души бяха осъдени в Бразилия на затвор за планиране на атака по време на Летните олимпийски игри през 2016 г. в Рио де Жанейро и за това, че са се клели във вярност на \"Ислямска държава\", предаде Би Би Си.Мъжете са били арестувани малко преди началото на Игрите, през август, след като ФБР предупредило бразилските власти.И осмината са с бразилска националност.Лидерът им - Леонид ел Кадре (33 г.) е осъден на 15 г. затвор.Останалите мъже са осъдени на лишаване от свобода за 5 до 6 години.Всички обявиха, че ще обжалват присъдите си.Членовете на групата споделяли екстремистки материали онлайн, в които възхвалявали ИДИЛ.Осмината не са били членове на \"Ислямска държава\", но са се опитвали да се свържат с нея, смятат властите.Действията им са били наблюдавани от ФБР.", "date": "2017.05.05", "title": " 8 в ареста: планирали атентат на Олимпийските игри в Рио през 2016 г."}
{"url": "https://m.offnews.bg/news/Intcidenti_6/Shofior-blasnal-peshehodetc-za-da-izbiaga-ot-politciiata_654765.html", "text": "Столични полицаи са задържали снощи шофьор, който първоначално избягал от полицейски патрул, а след това блъснал пешеходец. Инцидентът е от 23.00 часа снощи. Тогава на ул. \"Княжевска\" в София Снощи, полицаи опитали да спрат \"Фолксваген Пасат\". Шофьорът обаче не се подчинил и избягал. Минути по-късно той отново отказал да се подчини на полицаите и на площада в кв. Княжево блъснал 43-годишен пешеходец. Шофьорът избягал от мястото, а пострадалият е изпратен в болница със счупен глезен.Веднага след случая са предприети заградителни действия и малко по-късно, след оказана отново съпротива, беглецът е арестуван. Той е на 37 години и има криминални прояви, свързани с МПС и хулиганство. Задържан е за 24 часа. Работата по случая продължава в рамките на образуваното досъдебно производство. Предстои доклад на материалите в Софийската районна прокуратура.", "date": "2017.05.05", "title": " Шофьор блъснал пешеходец, за да избяга от полицията"}
{"url": "https://m.offnews.bg/news/Ikonomika_59/Startirat-masovi-proverki-na-iazovirite-v-stranata_654772.html", "text": "Министърът на икономиката Емил Караниколов разпореди стартирането на интензивни проверки на язовирите в цялата страна. Днес той проведе среща с ръководството на Държавната агенция за метрологичен и технически надзор (ДАМТН), на която бяха набелязани мерки, свързани с надзора на язовирните стени и техните съоръжения.Особено внимание ще се обърне на язовири, за които вече са давани предписания.Обмислят се и законодателни промени, чрез които да се регламентират ясно и конкретно контролните правомощия на държавната агенция. Ще бъде направена и категоризация на язовирите в зависимост от обема и височината на стената. Приоритет в работата на министерството и на държавната агенция ще бъде осигуряване и гарантиране на безопасната експлоатация на язовирите чрез засилен контрол с цел недопускане на риск за живота и здравето на хората, заявяват от ведомството на Караниколов.", "date": "2017.05.05", "title": " Стартират масови проверки на язовирите в страната"}
{"url": "https://m.offnews.bg/news/Sviat-_12/Severna-Koreia-obvini-SASht-v-opit-za-zagovor-za-ubijstvoto-na-Kim-Che_654764.html", "text": "Северна Корея обвини Централното разузнавателно управление на САЩ в заговор за убийството на лидера на страната Ким Чен Ун с \"биохимични субстанции\", предаде Би Би Си.В изявление министерството по национална сигурност съобщи, че терористична групировка, подкрепена от ЦРУ и южнокорейското разузнаване, е навлязла в страната с цел да подготви атака с биохимическо оръжие.Макар че не назовават Ким Чен Ун директно, от министерството твърдят, че нападението е било насочено към \"върховното ръководство\". Пхенян нарича синът на Ким Чен Ир именно върховен лидер.Властите твърдят, че севернокореец с фамилия Ким, работещ в Русия, е бил подкупен с близо 300 хиляди щатски долара от Южна Корея, за да осигури детайлна информация за често използвано местонахождение на събития. Целта била да се разучат възможните методи на атака.Северна Корея ще намери и унищожи безмилостно терористите, предупреждава ведомството.\"От този момент ще бъде извършена антитерористична атака в корейски стил, за да се прогонят разузнаването, заговорническите организации на империалистите от САЩ и кликата на марионетките\", се твърди в изявлението, разпространено от Корейската централна новинарска агенция (КЦНА).Обвинението подклажда допълнително напрежение между и без това изострените отношения между двете страни. Вашингтон твърди, че търси разрешение на проблема с оръжейната програма на комунистическата страна, но нееднократно американски представители, включително президентът Доналд Тръмп, са предупреждавали за потенциална военна намеса.", "date": "2017.05.05", "title": " Северна Корея обвини САЩ в опит за заговор за убийството на Ким Чен Ун"}
{"url": "https://m.offnews.bg/news/Sviat-_12/Alpinistka-otcelia-blokirana-sama-za-chetiri-dni-na-naj-visokata-plani_654785.html", "text": "Аржентинска алпинистка беше спасена, след като е била блокирана от лавина сама в продължение на четири дни на най-високата планина в Канада. 37-годишната Наталия Мартинес започнала сама изкачването на планината Лоугън в Юкон с височина 5959 метра. Тя е била на височина 3900 метра, когато земетресение с магнитуд 6,2 по Рихтер разтресе Юкон и Аляска в понеделник, което е предизвикало лавина близо до лагера ѝ. Няколко часа по-късно планината е разтърсена от второ земетресение с магнитуд 6,3 по Рихтер, последвано от вторични трусове.Палатката на Мартинес се е намирала на около 135 мили от епицентъра на земетресенията. Тя не е била засегната от лавините, но е останала блокирана от снега. Мартинес е спасена в четвъртък вечерта, става ясно от съобщение, публикувано на уебсайта на ExpeNews, цитирано от The Guardian. Пилот от Icefield Discovery Tours забелязал подобрение в метеорологичните условия и е сигнализирал спасителния екип.Мартинес е отведен в базата на Icefield Discovery Toursy.Камило Рада, партньорът по катерене на Мартинес в продължение на 10 години, заяви, че алпинистката е работила много усилено за да запази лагера си и себе си в безопасност. Той посочи, че Мартинес е много опитна алпинистка и се е сблъсквала с бури и екстремни студове, но това не означава, че ѝ е било лесно в този случай, още повече като се има предвид, че е трябвало да се справя сама. ", "date": "2017.05.05", "title": " Алпинистка оцеля блокирана сама за четири дни на най-високата планина в Канада"}
{"url": "https://m.offnews.bg/news/Futbol_18793/Frantc-Bekenbauer-pokani-Hristo-Bonev-na-gosti_654782.html", "text": "Легендата на Локомотив Пловдив и България Христо Бонев получи уникален жест от великия Франц Бекенбауер. Кайзера покани Зума да му гостува заедно със съпругата Eма, пише Марица.Бекенбауер е имал среща в Австрия с вицепрезидентът на Българския футболен съюз Михаил Касабов, който го е информирал за здравословните проблеми на Бонев. Кайзер Франц реагирал мигновено и помолил Касабов да набере номера на Зума.\"Обаждането на Франц много ме трогна. Ние имаме почти 40-годишно приятелство. Аз го ценя много и като футболист, и като треньор, но най-много като човек. За мен той е най-добрият защитник в света за всички времена. Ако ще да съберат качествата на всички най-големи бранители по света, няма да съберат толкова, колкото имаше Кайзера. Благодарен съм на съдбата, че съм играл срещу него.Франц ми каза, че е имал същите проблеми като моите. Направили са му два байпаса. Това обаче по никакъв начин не влияе на самочувствието му. Той дори се пошегува: \"Добре дошъл и в този наш отбор. Не е толкова страшно. Много сме бягали пред останалите и затова ни сполетя това\", каза Бонев.С Бекенбауер е свързано и едно от най-големите признания за Христо Бонев. В края на кариерата си Кайзера приема предложението на звездния Космос (Ню Йорк), където играят още Йохан Кройф и Йохан Неескенс.По настояване на Франц треньорът на Космос Шваан прави умопомрачителната оферта за времето си от 1 милион долара на Зума. Политическата ситуация в България по това време обаче не позволява този трансфер да се осъществи.", "date": "2017.05.05", "title": " Франц Бекенбауер покани Христо Бонев на гости"}
{"url": "https://m.offnews.bg/news/Politika_8/Nankov-ostavia-inzh-Doncho-Atanasov-za-shef-na-API_654784.html", "text": "Министърът на регионалното развитие и благоустройството Николай Нанков ще остави инж. Дончо Атанасов начело на Агенция „Пътна инфраструктура“, съобщиха от министерството. Номинацията бе представена днес от министър Нанков пред министър-председателя Бойко Борисов и бе приета от премиера.Решено бе министърът да предложи промени в структурата на агенцията, които ще бъдат оповестени в близките дни, когато ще бъде и обявено кои ще са останалите членове на екипа на Атанасов.Решението е изненадващо, след като вчера по време на церемонията по предаването на властта в министерството от Спас Попниколов Нанков обяви, че в плановете му влиза и смяна на шефовете на агенцията, като дори заяви, че е обсъждал вече имена с Бойко Борисов.„Нека да мине днешният ден. Утре ще говорим конкретно за имена. Факт е, че в пътната агенция има изключително много неща, които трябва да свършим и забавени такива“, каза новият министър на регионалното развитие вчера. ", "date": "2017.05.05", "title": " Нанков оставя инж. Дончо Атанасов за шеф на АПИ"}
{"url": "https://m.offnews.bg/news/Ikonomika_59/Golemiiat-problem-v-Balgariia-Niama-koj-da-raboti_654760.html", "text": "Фирми продължават да напускат България заради липса на кадри. Притеснителното е, че това не са единични случаи, а явление, което става все по-масово.В момента най-търсените специалисти са със средна квалификация и с професионално образование, точно такива не достигат. Това всъщност е показателно за това колко съществен е крахът на българското образование и за липсата на ефективни решения на проблемите. От години говорим ли говорим за дуална система на обучение, която да съчетава теория с професионална практика, а в крайна сметка нищо не се случва и резултатът е плачевен.За последните 5 г. в професионалното образование учениците намаляват с над 1/3. Това е голям проблем, тъй като като икономиката ни реално се опитва да се движи напред с дръпната ръчна спирачка.  Особено Пловдив е много типичен в това отношение. В индустриалните зони край града под тепетата производителите са готови да развият още нови 50-60 хил. работни места. Същото и в Димитровград, и в Ямбол.Проблемът е, че няма хора, които могат и искат да работят. Голяма част от проблема е именно с квалификацията - оказва се, че огромна част от кадрите просто не са достатъчно квалифицирани и уменията им не отговарят на очакванията на работодателите. Недостигът на работна ръка за бизнеса у нас излиза на първо място като проблем, дори преди корупцията.От всички сектори на икономиката ни се оплакват за недостиг на човешки ресурси, на подготвени работници и служители.А изходът от омагьосания кръг изобщо не се вижда, просто защото не се работи за промяна и не се търсят решения, каквито определено могат да се намерят.В дългосрочен план това е усъвършенстването на програмите за професионално образование, така че те да са ориентирани в максимална степен с нуждите на бизнеса, а в краткосрочен - резерви могат да се търсят сред българските икономически емигранти. Крайно време е да се положат усилия да се върнат образованите, квалифицирани български специалисти, които работят за чужди икономики и плащат данъци и осигуровки в различни страни.Иначе нищо добро не чака българската икономика.", "date": "2017.05.05", "title": " Големият проблем в България: Няма кой да работи"}
{"url": "https://m.offnews.bg/news/Politika_8/V-sriada-Borisov-smenia-oblastnite-i-naznachava-vsichki-zam-ministri_654787.html", "text": "В сряда Бойко Борисов ще освободи назначените от служебния кабинет областни управители и ще назначи нови, научи OFFNews.Същия ден премиерът ще обяви и всички нови заместник-министри. Една от конфликтните точки между служебния премиер проф. Огнян Герджиков и новия стар министър-председател Бойко Борисов бе именно уволнението на областни управители от ГЕРБ. Борисов реагира гневно на рокадите, посочвайки, че губернаторите са назначени от редовно избрано правителство, а Герджиков ги подменя с хора на БСП. Преди дни зам. председателят на ГЕРБ Цветан Цветанов пък се зарече новото правителство да направи пълна ревизия на назначенията на служебния кабинет.На 15 февруари Министерският съвет, ръководен от Герджиков, смени 7 областни управители с мотива, че те се включват в партийни листи. Уволнени бяха губернаторите на Видин, Габрово, Стара Загора, Смолян, Пазарджик, Плевен и Перник. Седмица по-рано, на 8 февруари, правителството отстрани други 13 областни управители - на Благоевград, Варна, Враца, Кърджали, Кюстендил, Ловеч, Силистра, София, Търговище, Хасково, Шумен, Ямбол и Велико Търново. 11 от тях бяха от ГЕРБ.По-рано днес стана известно, че депутатът от ГЕРБ Неделчо Славов ще стане областен управител на Смолян. Още няколко негови колеги напускат парламента, за да заемат други постове. Депутатът Александър Манолев ще стане зам.-министър на икономиката, Жечо Станков - зам.-министър на енергетиката, Стоян Пасев става областен управител на Варна, а Станислав Дечев - става областен на Хасково.Днес премиерът назначи двама зам. министри в Министерството на финансите и един в МОН. В МФ като заместник-министър се връща Кирил Ананиев, който досега бе служебен министър. Преназначена е и Маринела Петрова. В Министерството на образованието и науката за заместник-министър е назначена Таня Методиева-Михайлова. От 2004 г. тя работи в Националната професионална гимназия по прецизна техника и оптика „М. В. Ломоносов“, където последователно заема длъжностите учител, помощник-директор и директор. Завършила е „професионална педагогика“ в Техническия университет в София, от където придобива и квалификацията „машинен инженер – автоматизатор“, посочва пресслужбата на МС.", "date": "2017.05.05", "title": " В сряда Борисов сменя областните и назначава всички зам. министри"}
{"url": "https://m.offnews.bg/news/Intcidenti_6/Intcident-v-burgasko-uchilishte-sled-futbolen-mach_654788.html", "text": "Разправия между двама първокласници доведе до лек инцидент в бургаското училище „Епископ Константин Преславски“.След футболен мач вчера, две от момчетата се спрекчват в спор кой е по-добър в играта. Едното дете е блъснало другото на земята, но не се е стигнало до сериозни наранявания. При бутането е паднал млечен зъб на момчето, поясни заместник – директорът Момка Момчева. След като следобяд бащата взима пострадалото дете, то се оплакало, че го боли стомаха и родителят го завел в болницата, добави Момчева:“, поясни тя и добави, че още няколко деца в класа са имали подобни оплаквания Информацията й е от бащата на момчето, който е заявил, че няма претенции нито към другото дете и неговите родители, нито към училището.", "date": "2017.05.05", "title": " Инцидент в бургаско училище след футболен мач"}
{"url": "https://m.offnews.bg/news/Sviat-_12/Grijnpijs-opanaha-transparant-protiv-Lio-Pen-na-Ajfelovata-kula_654763.html", "text": "Активисти на \"Грийнпийс\" закачиха транспарант на Айфеловата кула, с който призоваха французите да не гласуват за крайнодесния кандидат за президент Марин льо Пен дни преди втория тур на изборите в неделя. Върху транспаранта беше изписан френският лозунг \"Свобода, равенство, братство\" с хаштаг \"съпротива\". \"Искахме да кажем, че сме против възхода на национализма и авторитаризма във Франция и в други страни. Това е нашият начин да напомним на всички, че трябва да се мобилизират, за да защитят ценностите свобода, равенство и братство\", каза ръководителят на \"Грийнпийс\" във Франция Жан-Франсоа Жюяр, цитиран от Ройтерс.Транспарантът беше свален след 45 минути.Поставянето на транспаранта обаче повдигна въпроса за сигурността, още повече, че във френската столица има засилено полицейско присъствие заради предстоящите избори. Отделно от това стотици полицаи и военни бяха мобилизирани след атентатите във Франция през последните две години. Шефът на полицията в Париж свика спешно заседание по сигурността. Позицията срещу Льо Пен идва, след като по време на посещение в Бретан вчера тя беше замеряна с яйца. ", "date": "2017.05.05", "title": " \"Грийнпийс\" опънаха транспарант против Льо Пен на Айфеловата кула"}
{"url": "https://m.offnews.bg/news/Sviat-_12/Zhan-Klod-IUnker-Brekzit-e-tragediia_654791.html", "text": "Решението на Великобритания да напусне Европейския съюз е трагедия, за която Европа също допринесе, заяви днес във Флоренция председателят на Европейската комисия Жан-Клод Юнкер, цитиран от Франс прес, Ройтерс и БТА.\"Това е трагедия\", заяви Юнкер в реч на френски език на конференция в Европейския университетски институт във Флоренция, посветена на състоянието на ЕС.Председателят на ЕК обясни избора си да говори на френски, защото английският \"бавно, но сигурно губи влияние в Европа\".\"Французите ще гласуват в неделя и бих искал да разберат това, което казвам за Европа и нациите\", добави Юнкер на английски, преди отново да мине на френски. Думите му предизвикаха смях и ръкопляскания сред аудиторията от висши европейски представители, местни лидери и италиански студенти.След срещата миналата седмица с британската министър-председателка Тереза Мей в Лондон, в днешната реч бившият премиер на Люксембург предрече тежки преговори. Мей обвини онзи ден европейските висши представители, че искат да се месят в британските парламентарни избори, насрочени за 8 юни.Юнкер не коментира пряко тези декларации и дори възприе помирителен тон, говорейки за \"слабостите\" на ЕС. С тях може \"да се обясни отчасти резултатът от референдума във Великобритания\", добави той.Председателят на ЕК отбеляза обаче, че успехите на съюза, включително съдействието за поддържане на мир между страните, често се подминават. \"Критикуват ни, разкъсват ни на парчета, но навсякъде другаде по света ни се възхищават. Превъзмогнахме десетилетия, векове на кръвопролития\", заяви той.Юнкер каза, че в много отношения действията на Еврокомисията са били прекалени: \"твърде много регулация, прекомерна намеса в живота на европейските граждани\". Комисията, впрочем, сведе законите, които предлага на страните членки от 130 на 23 годишно, отбеляза той.На предстоящите преговори обаче не бива да се забравя нещо важно: не Европейският съюз напуска Обединеното кралство, а Обединеното кралство напуска ЕС и тази разлика ще се почувства в следващите години, подчерта той.На конференцията във Флоренция председателят на Европейския парламент Антонио Таяни заяви, че никой не се опитва да саботира Тереза Мей. \"Никой не желае да се меси в британските избори. Ние по-скоро се радваме, че в началото на този процес ще имаме стабилно правителство с правомощия да реши този проблем\", каза той.Таяни изтъкна, че основната му грижа е да се увери, че правата на около три милиона граждани от ЕС, живеещи във Великобритания, се спазват.Върху правата на европейските граждани се очаква да се съсредоточи и главният преговарящ на ЕС за Брекзита Мишел Барние, който ще говори по-късно днес на конференцията.", "date": "2017.05.05", "title": " Жан-Клод Юнкер: Брекзит е трагедия"}
{"url": "https://m.offnews.bg/news/Protesti_17652/Slavi-za-vtori-den-na-protest-pred-parlamenta_654795.html", "text": "Тв водещият Слави Трифонов за втори пореден ден излезе на протест пред парламента. Заедно със Слави на жълтите павета дойдоха и група негови поддръжници с национални флагове.Протестът се предава наживо в страницата на Движение \"Днес\" с призива \"Слави е тук! Ела и ти!\".Шоуменът се зарече да идва пред Народното събрание всеки ден, докато депутатите не приемат законодателни промени с унисон с въпросите от проведения референдум за промяна в изборното законодателство. Допитването замалко не събра необходимия брой гласове, за да има задължителен характер, но 2,5 млн. от гласувалите в него декларираха, че подкрепят въвеждане на мажоритарна изборна система, драстично намаляване на партийните субсидии и парламент от 120 вместо сегашните 240 народни представители.", "date": "2017.05.05", "title": " Слави за втори ден на протест пред парламента"}
{"url": "https://m.offnews.bg/news/Futbol_18793/TcSKA-1948-Vnesoha-ni-hibrid-uhaesht-na-evtin-tiutiun-i-liuliakovi-n_654793.html", "text": "ЦСКА 1948 излезе с изявление по повод 69-годишнината от основаването на червения клуб. В него се \"щипе\" ръководството ЦСКА-София, което създаде \"хибриден футболен проект, ухаещ на евтин тютюн и люлякови нощи\". \"На днешния ден преди 69 години бе основан любимият ЦСКА. Създаден от достойни хора и устоял на всякакви сътресения, ЦСКА стана символ на победата. Победата, постигната с непримирим армейски дух. Победата, спечелена срещу най-силните противници. Победата, извоювана с чест.Преди по-малко от година, група „отличници на прехода“ опита да убие ЦСКА. Клубът бе умишлено фалиран. На негово място в София бе внесен хибриден футболен проект, ухаещ на евтин тютюн и люлякови нощи. Публиката ни бе разделена. Въпреки тези позорни събития, ЦСКА е по-жив от всякога. ЦСКА няма да умре, защото Армейците никога не се предават.Всеки Армеец носи в себе си част от генетичния код на победата. Публиката, треньорите и играчите ни са потомствено свързани с ЦСКА. Ние сме едно цяло. За по-малко от година, нашите голобради момчета станаха истински мъже.Те знаят как се брани емблемата на ЦСКА - с чест и достойнство, както подобава на истинските армейци.Първата титла в новата ера на ЦСКА е факт! Тя ще заеме централно място в музея на „Армията“ и ще напомня на децата ни, че и най-тежката загуба е основа за нова победа.Армейци, заедно ще извървим честният път към върха! Защото в душите ни няма страх, а в сърцата ни има любов. Любов към ЦСКА\".", "date": "2017.05.05", "title": " ЦСКА 1948: Внесоха ни хибрид, ухаещ на евтин тютюн и люлякови нощи"}
{"url": "https://m.offnews.bg/news/Intcidenti_6/Trima-sveshtenitci-izgoriaha-v-tezhka-katastrofa-kraj-Razgrad_654794.html", "text": "Трима свещеници са загинали при тежка катастрофата край Разград вчера късно вечерта, каза окръжният прокурор Тихомир Тодоров, цитиран от \"Дарик\".Единият от загиналите е игуменът на Басарбовския манастир архимандрит Антоний, с него са пътували йеродякон Софроний, също от Басарбовския манастир и свещеник Венелин Попов, ефимерий в русенското село Нисово. Малко по-късно същата информация обявиха официално и от канцеларията на Русенския митрополит Наум.Трима са изгорели, след като колата, в която са се возили пламва, след катастрофа.Тежкият инцидент е станал около 23:00 ч. снощи на околовръстния път на Разград. На километър след мотел „Пътна среща“ преди разклона за Кубрат автомобил „Форд Фокус“ излязъл от пътя и катастрофирал. От удара колата се разцепила и се запалила.Часове наред телата на загиналите в пожара, последвал катастрофата, останаха неидентифицирани. Аутопсията на останките обаче потвърдила съмненията, че загиналите са духовни лица.Освен това край колата имало части от кръстове и църковна утвар, ключове от църковни двери, както и калимавка, каквито носят православните свещеници. Автомобилът е собственост на 42-годишен свещеник от Басарбовския манастир. По данни на игумена на манастира той, заедно с 35-годишен свещеник, се връщали от погребение на свой колега в Поморие.Продължават процесуално-следствените действия под ръководството на Окръжната прокуратура в Разград за установяване на причините на катастрофата.", "date": "2017.05.05", "title": " Трима свещеници изгоряха в тежка катастрофа край Разград"}
{"url": "https://m.offnews.bg/news/Politika_8/Pitbula-obeshta-da-ne-hape-v-parlamenta_654783.html", "text": "Шампионът ни по кикбокс Владимир Вълев – Питбула ще сложи костюм и ще седне в парламента. От другата седмица той заема мястото на новия министър по европредседателството Лиляна Павлова. Вълев е следващият в листата на депутатите от ГЕРБ във Варна.Миналата есен Питбула взе световната титла в К-1 на най-голямата организация по кикбокс в света - WAKO, след като отказа в четвъртия рунд руснака Максим Колпак. Още куп златни медали има колекцията му. Той е  истински герой във Варна. Семейството, приятели и над 60 фенове го чакаха на летището при последната титла. Тогава Владо съобщи, че спира на практика да бъде състезател. \"Само изключителна оферта може да ме върне\", отсече той.И започна работа в клуба на ТИМ по бойни спортове в морската ни столица при прочутия в спортните среди Краси Димов. Питбула учи малки деца и ученици на кикбокс и муай тай.Владо има добър имидж във Варна, името му не е замесвано в скандали, които са нещо типично за момчетата от бойните спортове. Съпругата му преподава български език в гимназия. Имат малък син. Питбула не крие, че няма намерение за го прави спортист.Два пъти е избиран за най-добър спортист на Варна. Участва в благотворителни каузи. Прякорът му е от детските години. „Бях малък. Всички се радваха на моята игра и стил – не отстъпвах назад. Затова оттам дойде. Имаше и талисман на залата, който беше питбул“, обяснява новият депутат. И е категоричен, че в парламентарната зала няма от какво да се страхуват - не е побойник, раздава удари само на ринга.На мястото на Владислав Горанов – министър на финансите и Валентин Радев – МВР, влизат две депутатки - Евгения Алексиева и Йорданка Фириклийска - бивша районна кметица в \"Оборище\". Алексиева трябваше да е парламента от самото начало, но преференцията 10/10 я измести и на нейно място влезе Борислав Борисов.На мястото на Румяна Бъчварова, която става шеф на кабинета на Бойко Борисов, влиза още една дама - Анна Александрова.Министърът на спорта Красен Кралев отстъпва банката си на Емилия Милкова - директорка на Регионалната библиотека. Народен представител ще е и шефът на комисията за контрол на спецслужбите в предишния парламент и юрист Димитър Лазаров. Той влиза на мястото на премиера Бойко Борисов от Пловдив.Ивайло Московски и Цецка Цачева, след като отидат в министерствата, ред за депутат идва на Ралица Добрева.На мястото на другите министри - Николина Ангелкова, Томислав Дончев, Теменужка Петкова, Екатерина Захариева, в парламента съответно ще влязат Мартин Тинчев, Иглика Иванова-Събева, Митко Стайков, Десислава Костадинова-Гушева в Пазарджик.В парламента вместо вицепремиера Валери Симеонов и вицепремиера и министър на отбраната Красимир Каракачанов влизат депутатката от \"Атака\" Миглена Александрова и Николай Маринов.", "date": "2017.05.05", "title": " Питбула обеща да не хапе в парламента"}
{"url": "https://m.offnews.bg/news/Politika_8/Prezidentat-obsadi-s-noviia-vanshen-ministar-predstoiashtoto-predsedat_654790.html", "text": "Президентът Румен Радев проведе днес среща на „Дондуков“ 2 със заместник министър-председателя по правосъдната реформа и министър на външните работи Екатерина Захариева, съобщиха от прессекретариата на държавния глава.На срещата бяха обсъдени Българското председателство на Съвета на ЕС и актуални външнополитически въпроси и беше изразено общо желание за сътрудничество и конструктивен диалог по всички важни теми и приоритети, засягащи българския национален интерес.", "date": "2017.05.05", "title": " Президентът обсъди с новия външен министър предстоящото председателство"}
{"url": "https://m.offnews.bg/news/Ikonomika_59/Karanikolov-poiska-doklad-za-rajonite-s-bivshi-uranovi-mini_654789.html", "text": "Министърът на икономиката Емил Караниколов разпореди изготвяне в срок от 3 седмици на подробен доклад за състоянието на всички обекти и съоражение, стопанисвани от „Екоинженеринг-РМ“ ЕООД. Той ще съдържа и резултатите от извършвания от дружеството мониторинг на повърхностни и подземни води в районите на бившите уранови мини, съобщиха от ведомството.„Екоинженеринг-РМ“ ЕООД е дружество от системата на Министерство на икономиката с предмет на дейност изготвяне, възлагане и изпълнение на проекти и програми за техническа и биологическа рекултивация и мониторинг на радиоактивно замърсени обекти и очистване на замърсени води.Днес Караниколов се е срещнал с ръководството на фирмата и са били набелязани мерки за оценка на състоянието на съоръженията и повишаване ефективността на мониторинга на закритите уранови мини в България. Мерките са в съответствие с взетото решение от Консултативния съвет за ликвидиране на последствията от добива и преработката на уранова суровина към Министерство на икономиката, взето на заседание от 21.04.2017 г.От министерството посочват, че основен приоритет ще е да се засили контрола и да не се допусне риск от радиоактивно замърсяване на почвата и водите.", "date": "2017.05.05", "title": " Караниколов поиска доклад за районите с бивши уранови мини"}
{"url": "https://m.offnews.bg/news/Tenis_18788/Dzhokovich-otnovo-shokira-izgoni-vsichkite-si-treniori_654798.html", "text": "Промените при Новак Джокович нямат край. Световният номерв тениса изгони треньора си Мариан Вайда, фитнес спеца Гебхард Фил Грич и физиотерапевта  Милян Аманович.Сърбинът разпространи решението си на официалния си сайт и сподели, че го е взел след отпадането на четвъртфинал в \"Мастърс\"-а в Монте Карло. Следващата седмица пък Ноле ще защитава титлата си от Мадрид.\"Завинаги съм признателен на Мариан, Гебхард и Милян за десетилетие приятелство, професионализъм и отдаденост към целите ми в кариерата. Без тяхната подкрепа нямаше да мога да покоря професионалните върхове в тениса.Не беше лесно решението да се разделя с тях, но всички ние почувствахме, че е време за промяна. Горд и благодарен съм за отношенията си с тях, те са мое семейство и това никога няма да се промени\", е написал Джокович и допълва, че няма да бърза с избора на нов треньор.Припомняме, кариерата му тръгна надолу, след като се раздели с треньори си Борис Бекер и спря месото. Замесиха Ноле и в опасна връзка с духовен гуру.  Но сърбинът май се завръща. Той прояде отново месо. Нищо чудно да позвъни и на Бекер.", "date": "2017.05.05", "title": " Джокович отново шокира, изгони всичките си треньори"}
{"url": "https://m.offnews.bg/news/Kultura_33/Svidetelki-na-vremeto-s-zhenski-litca_654738.html", "text": "Може би присъдената и́ Нобелова награда за литература ще добави още любопитни читатели, а те ще открият един нетрадиционен поглед в емоционални страници за Втората световна война. През 2015-а тя бе отличена, както оповестиха в мотивите си членовете на престижната институция, заради нейното „многозвучно писане, монумент на страданието и смелостта в нашето време“. Светлана Алексиевич е едва четиринайсетата писателка с присъден Нобел. „Онова, което тя прави, отбелязват от Шведската академия, е да задълбочи разбиранията ни за цяла епоха – чрез своя изключителен метод грижливо да създава колажи от човешки гласове.” А реакциите на обикновените хора са ѝ по-скъпи от поздравленията на чиновниците, споделя самата писателка.Като реакция за 70-годишнината от края на Втората световна война,  подготви колекция от романи, посветени на едно от най-трагичните събития в съвременната история. Всички книги са маркирани със специално лого и мотото „Вчерашният свят, прочетен днес, за да има утре“, като вече могат да се намерят в книжарниците „Като бяло петно на картата“ от Шерко Фатах, „Крематорът“ от Ладислав Фукс и „Лека нощ, сладки сънища“ от Иржи Кратохвил. Колекцията ще включва още нови издания на „Мозъкът на Химлер се нарича Хайдрих” от Лоран Бине, „Страна без любов“ от Жил Розие, както и неиздаваният у нас роман „Даниел Щайн, преводач“ от Людмила Улицка.С нови преводи, в две чудесно оформени книги излязоха и произведенията на Светлана Алексиевич, белязани от Втората световна война и епохата на Съветския съюз: „Време секънд хенд: Краят на червения човек“ (нов превод на Ангелина Александрова) и дебютните и́ два романа , които се появяват отново на български близо 30 години след първото си издаване у нас. Те са публикувани в един том в превод от руски на Боян Станков и под редакцията на Светлана Комогорова–Комата. Издателката Доротея Монова уточнява, че „преводите на двете произведения са направени – като задължително изискване на самата Алексиевич – според последните преработени и допълнени издания на събраните й съчинения, публикувани след 2010 г. Разликите с първите издания, съответно от 1983 г. и 1985 г. са съществени.“„Трудно е да спечелиш вниманието на днешната аудитория – преситена от факти и образи. Когато насилието, убийствата, грабежите, бомбите, гладът, самоубийствата са се превърнали в ежедневие, чувството за емпатия се оттегля от предните позиции, а съзнанието преминава в режим на автоматично самоизключване“ – пише Тотка Монова в предговора към „Време секънд хенд”. Обаче Алексиевич успява, като „овеществява” в документална проза разказите на обикновените хора за войната, за Чернобилската авария, за жертвите от военната операция в Афганистан… Нещо повече, споделените пред магнетофона на авторката истории и спомени могат да се нарекат нов жанр „на човешките гласове”, а самата писателка и общественичка се превръща в „Гласът на страната Утопия”.„Струва ни се, че знаем всичко за Войната – казва самата Алексиевич в сайта, посветен на тази алегорична Утопия, – но когато слушам тези обикновени жени: от града и селата, умни или необразовани, които са спасявали ранени или сами са стреляли…, мога да кажа, че ние се заблуждаваме. Има още една, недотам известна ни Война. И исках да напиша историята на тъкмо тази война. Женската война, Войната на Жените.” И ето я тази документално „говореща” книга с (пост)съветските изповеди на (пост)съветските хора. Окончателното прощаване с една епоха се превръща в горчива равносметка – войната е лоша, диктатурата е лоша, комунизмът е лош, марксизмът/ленинизмът/сталинизмът е лош, 70 години живяхме лошо, дойдоха Горбачов, Елцин и демокрацията и заживяхме още по-лошо, а „бъдещето отново не е на своето място“. И настъпи времето секънд хенд. Или, другояче казано от самата писателка, „История на великата и страшна Утопия – комунизма, идеята за която не е умряла окончателно не само в Русия, но и по света. Тя още дълго ще бъде дяволско изкушение и ще привлича човешките умове. И аз исках да оставя разказите на нейните свидетели и участници.”Във „Войната не е с лице на жена” говорят преживелите бойните полета жени. Раните на времето все по-малко утвърждават Победата и славата като епос. Тези жени са спасявали и убивали. Днес те трябва отново да намерят живота си, собствения си истински живот на дами, майки и съпруги; на работещи, обичащи, усмихващи се. Белязани завинаги от шрапнелите на онзи исторически момент, почти епоха, но избухващи в настоящето (тогава, върху полетата на смъртта и героизма, само и все още Бъдеще) като разкриват по-различни картини. И както „повелява” диалектиката: едни се справят, други не, някои са обезкуражени, други продължават да вярват. Но всички носят белезите на войната. Ето защо, „вместо за подвизи, за движение на фронтовете и за военачалници, жените говорят за съвсем друго… За това колко е страшно да убиеш първия път… или да се върнеш след сражението на бойното поле.”Руснаци, белоруси, украинци, евреи, татари, латвийци, цигани, казахи, узбеки, арменци, таджики… Милиони съветски деца загиват по време на Великата отечествено война. Затова и те трябва да говорят! Не само политиците, военните, историците… А най-безпомощните, но и най-безпристрастните участници. В своето соло за детски глас Алексиевич събира спомените за войната на онези, които тогава са били 7-12 годишни. Видяна през детските очи тя е още по-ужасяващо страшна. Това са наистина „Последните свидетели”. „… ние сме последните. На тази черта… До този край… Ние сме последните свидетели. Нашето време свършва. Ние трябва да говорим… Нашите думи ще бъдат последни…“Не еднозначно се приемат гласовете от магнетофона на Алексиевич днес. Както и този на самата писателка. Някои виждат в пост-военната мъдрост посегателство срещу вярата. Но коя вяра? От лозунгите и гласа на Левитан от комюникетата на Информбюро? Или тази в миговете от животите на обикновените хора? Мисля си, че за да създаде тези книги, авторът им трябва да умее да прави разликата без да се е отказал да вярва. Или да е отворил широко третото си око за да провижда човечния дух в ранимите човешки тела. Да носи в себе си по равно от патоса и от болката. И в името на истината да е имунизиран за писаната от човеци история. Мисля си, че се е случило точно това. И Светлана Алексиевич не е можела да не направи своите стотици интервюта. Не е можела да не напише тези свои книги. За да съхранят гласовете на хората – на фона на оръдия, бомби, радиация, трагедии. Не хрониката, истинската история е тъкмо в тях.", "date": "2017.05.05", "title": " Свидетелки на времето с женски лица"}
{"url": "https://m.offnews.bg/news/Futbol_18793/Mafiiata-uredi-mach-ot-irlandskiia-futbol_654800.html", "text": "УЕФА потвърди с писмо до Ирландската футболна федерация, че мачът от местното първенство между Атлоун Таун и Лонгфорд (1:3) е бил манипулиран с цел печалби от залози. Започнато е разследване само срещу домакините, гостите са невинни. От ръководството на Алтоун реагираха, че са абсолютно \"шокирани\".Докладът обаче е железен. Съдържа анализи от 550 водещи букмейкърски компании. Изводът е категоричен: срещата е корумпирана с цел печалба от тотото.Залаганията са на три фронта - че домакините ще паднат с минимум два гола разлика, че ще има две попадения до почивката и че ще има най-малко 4 гола общо в двубоя. Всичките те излизат!Съмненията падат върху няколко играчи на Алтоун, начело с вратаря. В доклада на УЕФА се твърди, че той се е държал странно при два от головете. Една от резервите на домакините пък получава червен картон само две минути след като влиза в игра накрая.На скромния мач са заложени 340 000 английски лири в кеш на азиатския пазар. Обясняват се и куп странни движения на коефициенти за залози на живо, които са учудили останалите играчи.", "date": "2017.05.05", "title": " Мафията уреди мач от ирландския футбол"}
{"url": "https://m.offnews.bg/news/Politika_8/Slavi-Trifonov-Chovek-mozhe-da-vleze-v-parlamenta-i-sas-sila_654804.html", "text": "Човек може да влезе в парламента като избраник, насилствено и доброволно, да го разгледа – мога и по трите начина, заяви пред bTV Слави Трифонов.ТВ водещият за втори пореден ден излезе на протест пред парламента. Заедно с Трифонов на жълтите павета дойдоха и група негови поддръжници с национални флагове.Може би един ден ще им го кажа в тази сграда. Македонците влязоха не като депутати вътре, отбеляза водещият.Шоуменът се зарече да идва пред Народното събрание всеки ден, докато депутатите не приемат законодателни промени с унисон с въпросите от проведения референдум за промяна в изборното законодателство.Допитването замалко не събра необходимия брой гласове, за да има задължителен характер, но 2,5 млн. от гласувалите в него декларираха, че подкрепят въвеждане на мажоритарна изборна система, драстично намаляване на партийните субсидии и парламент от 120 вместо сегашните 240 народни представители.Във връзка с признанието на лидера на БСП Корнелия Нинова, че се е срещала с телевизионния водещ в кабинета на Георги Гергов, Слави Трифонов посочи, че са обсъждали референдума и това е била една от срещите му с политически лидери по въпроса.„Георги Гергов е бизнесмен, когото познавам от много години и той и неговото семейство са ми приятели”, посочи шоуменът, който не пропусна да допълни, че работата му в „Шоуто на Слави” го среща с всякакви хора и не дължи отчет за тях.", "date": "2017.05.05", "title": " Слави Трифонов: Човек може да влезе в парламента и със сила"}
{"url": "https://m.offnews.bg/news/Futbol_18793/Pobeda-na-Vereia-nad-Botev-Pd-prati-Slaviia-na-barazhi_654805.html", "text": "Верея със сигурност остава в Първа лига и през следващия сезон. Футболистите на треньора Александър Томаш успяха да стигнат до победа с 3:1 над Ботев Пловдив в динамичен двубой от група \"А\" на втората осмица. Старозагорци губеха с 0:1 в началото на мача, но успяха да изравнят до почивката. През втората част пък стигнаха до нови две попадения, с които си подпечатаха успеха.По този начин тимът от Стара Загора вече има 42 точки в актива си и задмина Ботев, който е с 41. Освен това така Верея си осигури спасението в Първа лига за следващия сезон и ще се бори за място в Лига Европа.В другата среща по това време Славия победи Монтана с 1:0. Единствения гол в мача реализира Стефан Велев, който се разписа малко след почивката.Най-старият столичен клуб се надяваше на положителен резултат от Стара Загора, но това така и не стана, което със сигурност праща славистите на баражите за оставяне в елита.", "date": "2017.05.05", "title": " Победа на Верея над Ботев Пд прати Славия на баражи"}
{"url": "https://m.offnews.bg/news/Obshtestvo_4/Proverkata-na-diunite-v-Slanchev-briag-ne-otkri-narusheniia-ot-kontces_654806.html", "text": "Без констатирани нарушения от страна на концесионера приключи проверката за състоянието на дюните на два морски плажа - Слънчев бряг Юг и Слънчев бряг централен.Тя бе разпоредена от министъра туризма Николина Ангелкова и министъра на околната среда и водите Нено Димов по-рано днес.Няма констатиран добив на пясък от морската дюна, което подлежи на административна санкция, съгласно ЗУЧК. Тази част от плажа в защитена територия и тя не е нарушена, твърдят от министерството на туризма.При проверката на морски плаж Слънчев бряг – Юг, експертите на министерството на туризма са установили, че се извършва \"заравняване на пясъка и премахване на диги, които през зимата предпазват плажната ивица и заведенията.\"Извършена е и проверка на Слънчев бряг – Централен, която показала, че \"морският плаж се подготвя за предстоящия летен сезон. Прави се основно машинно почистване на плажа с допустимите технически средства. В момента тече подготовката за сезона на всички стопанисвани плажове.\"", "date": "2017.05.05", "title": " Проверката на дюните в Слънчев бряг не откри нарушения от концесионера"}
{"url": "https://m.offnews.bg/news/Koloezdene_18819/Avstrijski-debiutant-iznenada-na-starta-na-Dzhiroto_654803.html", "text": "Лукас Постлбергер завърши на първо място и поднесе изненадата на старта на юбилейното стотно издание на Джиро д'Италия в Сардиния. Австрийският дебютант в Гранд тур започна атаката си километър преди финала и хвана неподготвени противниците си.Постлбергер успя да спечели спринт, като Халеб Еван и Андре Грейпел, които трябваше да се задоволят съответно второто и третото място, след хаотичното им представяне на финала.Едни от фаворитите в надпреварата Наиро Куинтана, Винченцо Нибали и Геерант Томас завършиха в основната група, но част от нея нямаха късмет, тъй като катастрофираха само 3 километра преди финала.За първи път в историята надпреварата ще стартира от о. Сардиния. Северозападният град Алгеро ще бъде домакин на първия етап – 206 км. до Олбия. Организаторите от RCS Sport са се постарали „Джиро”-то да премине както през двата най-големи италиански острова Сицилия и Сардиния, така и през важните провинции и изкачвания в цялата история на обиколката.", "date": "2017.05.05", "title": " Австрийски дебютант изненада на старта на Джирото"}
{"url": "https://m.offnews.bg/news/Politika_8/Do-sedmitca-pravitelstvoto-nominira-balgarskiia-evrokomisar_654807.html", "text": "В телефонен разговор с българския премиер председателят на Европейската комисия Жан-Клод Юнкер настоя правителството ни в максимално кратък срок да излъчи кандидат за член на Европейската комисия.Премиерът Борисов пое ангажимент кандидатурата да бъде разгледана на първото правителствено заседание в сряда, съобщават от пресцентъра на \"Дондуков\" 1.Юнкер поздравил министър-председателя Бойко Борисов по повод третия му мандат начело на изпълнителната власт в България.Председателят на ЕК отбелязал, че се радва да изрази своите най-добри благопожелания за \"този впечатляващ успех на Борисов не само като към опитен държавник, но и към добър приятел в негово лице.\"Според председателя на ЕК \"натрупаната през годините управленска мъдрост ще бъде гаранция за силен и уверен старт на новия мандат.\"Юнкер акцентирал върху \"голямата отговорност, която България има като бъдещ председател на Съвета на ЕС.\"\"Ако питате мен, мисля, че тя може да е много добър комисар и е българинът, който ще спечели най-много доверие в Европарламента при гласуването\", заяви преди месец Горанов.", "date": "2017.05.05", "title": " До седмица правителството номинира българския еврокомисар"}
{"url": "https://m.offnews.bg/news/Politika_8/Ananiev-se-vrashta-v-ekipa-na-Goranov-uchitelka-shte-e-zam-ministar_654810.html", "text": "Министър-председателят Бойко Борисов подписа заповеди за назначаването на трима заместник-министри в две министерства, съобщават от пресцентъра на \"Дондуков\" 1.Кирил Ананиев, който заемаше поста на служебен министър на финансите, се връща в екипа на министър Владислав Горанов като негов заместник. Като заместник-министър е преназначена и Маринела Петрова.В Министерството на образованието и науката за заместник-министър е назначена Таня Методиева-Михайлова.От 2004 г. Таня Методиева-Михайлова работи в Националната професионална гимназия по прецизна техника и оптика „М. В. Ломоносов“, където последователно заема длъжностите учител, помощник-директор и директор. Завършила е „професионална педагогика“ в Техническия университет в София, от където придобива и квалификацията „машинен инженер – автоматизатор“.", "date": "2017.05.05", "title": " Ананиев се връща в екипа на Горанов, учителка ще е зам.-министър на образованието"}
{"url": "https://m.offnews.bg/news/Gimnastika_18776/Ansambalat-i-Vladinova-povedoha-za-Svetovnata-kupa-v-Sofiia_654802.html", "text": "И сме по-красиви, и сме по-добри. А и играем пред наша публика. Затова сигурно звездите ни в художествената гимнастика направиха летящ старт за Световната купа в София.Ансамбълът поведе след първото съчетание от многобоя на пет обръча в зала \"Арена Армеец\" в София. Възпитаничките на Весела Димитрова в състав Симона Дянкова, Мадлен Радуканова, Теодора Александрова, Елена Бинева и Лаура Траатс допуснаха две малки неточности в изпълнението си, но получиха най-висока оценка от 18.150.На второ място е Украйна с 18.050, а трети с 16.850 е Русия, който обаче не участва с титулярния си ансамбъл. Многобоят завършва утре с изпълненията на две въжета и три топки.Отлична са и красавиците ни в индивидуалните дисциплини. Невяна Владинова поведе класирането след първите два уреда и след изиграването на първите две групи, а Катрин Тасева заема третата позиция.Владинова взриви публиката с изпълненията си. На обръч българката получи 18.800 точки, а за изпълнението си на топка 18.550.", "date": "2017.05.05", "title": " Ансамбълът и Владинова поведоха за Световната купа в София"}
{"url": "https://m.offnews.bg/news/Obshtestvo_4/Parvoklasnik-v-bolnitca-sled-sbivane-v-uchilishte_654816.html", "text": "След сбиване в час по физическо първокласник от бургаското училище „Константин Преславски” е в болница, предава телевизия \"Нова\".Инцидентът станал вчера в ранния следобед на спортната площадка на учебното заведение, а по случая работи прокуратурата.Даниел и съучениците му от 1 Б клас имали час по физическо. Разделени били на три групи. Той бил в групата, която играели футбол.„Едното от децата казва на другото, че е лош вратар и тъй като въпросното дете тренира футбол, е засегнато от тези думи. По негови думи той се ядосал и решава да бутне другото момченце”, разказва Момка Момчева, помощник директор на СУ „К.Преславски”- Бургас.Ударите били в корема. При сбиването Даниел губи и млечен зъб. Възпитателката в момента била с гръб към футболното игрище, защото се занимавала с момиченцата. Разбира за инцидента от тях.На баща му предали падналият млечен зъб и го информирали за инцидента. На прибиране от училище момченцето получава болки в корема. Родителите го завели в болница. От  УМБАЛ- Бургас съобщават, че детето няма черепно-мозъчна травма, няма и усложнения.От училището не изключват за неразположението на първокласника да има и друга причина-стомашен вирус, от който се оплаквал целия клас.„Другият родител дойде тук, разговаряхме с него, с детето, при което отидоха, срещната се с другите родители, разговаряли са. Бащата отново потвърди, че няма претенции към никой”, заяви Момка Момчева.През целия ден в училището бяха служители на детска педагогическа стая и психолози, които още продължат да работят с децата от 1 Б клас.Пострадалият Даниел ще остане няколко дни за наблюдение в болницата.", "date": "2017.05.05", "title": " Първокласник в болница след сбиване в училище"}
{"url": "https://m.offnews.bg/news/Kultura_33/Piesata-Lach-presazdava-sveta-na-Shekspir_654799.html", "text": "Новият театрален спектакъл \"Лъч\" ще се играе на сцената на театър \"Възраждане\" на 21 май и на 4 юни от 19.00 часа.Театралната композиция е по мотиви на Уилям Шекспир, а постановката, сценична версия и музикалната картина са на Клара Армандова.Спектакълът вълнува и буди размисъл за начините, по които хората възприемат различията си – една от многото теми, пронизващи цялостното драматургично творчество на Уилям Шекспир – от „Ромео и Жулиета” до романтичната „Зимна приказка”. Разликите между хората пораждат любопитство, интерес, вдъхновение, творчество, страст, любов, но също така и неразбиране, ревност, омраза, вражди, ксенофобия, война. Ритуалите и омразата, разделящи хората още от времената на племенните общества, резонират във всички творби на Шекспир.Особено злободневна е темата за неспособността на хората да живеят в хармония със своите разлики, а това може да доведе до необратими последствия.Човечеството като че ли се движи по спиралообразните пътеки, водещи до един и същи край – като че неспособно да се учи от предишните си грешки.Всеки носи у себе си частица от Ромео, Меркуцио, Хамлет, Жулиета, Виола, Оливия, и даже Малволио. Всички обичат, мразят, съревновават се, печелят и губят битки, смеят се, плачат, мечтаят, строят и разрушават заради разликите, които много често чертаят граници между нациите, расите, лингвистичните структури и всички други системи.Настоящето носи в себе си наследството на миналото и предоставя на всеки от нас да реши дали да повтори грешките си, или не.Показвайки нарастващия заряд от опасности, които се крият в неразбирането и отхвърлянето на разликите, лъчът светлина напомня за своето съществуване.", "date": "2017.05.05", "title": " Пиесата \"Лъч\" пресъздава света на Шекспир"}
{"url": "https://m.offnews.bg/news/Kultura_33/2-dni-stroiat-20-metrova-stcena-i-stcenichniia-dekor-za-Kotki-te_654815.html", "text": "По-малко от седмица остава до първото гостуване у нас на свтовноизвестния мюзикъл „Котки“. Шедьовърът на Андрю Лойд Уебър с оригиналния си актьорски състав ще стъпи за първи път на сцената на Зала 1 на НДК на 11 май от 20:00 часа, след което ще се играе последователно на 12, 13 и 14 май от 20:00 часа, както и на 13 и 14 май от 14:00 часа.Мащабната сценична продукция ще пристигне от Великобритания в България още на 9 май, побрана в цели девет камиона. Два дни ще са нужни, за да се изгради пищният декор, изпъстрен с детайли и ефектни сценографски решения, пресъздаващи естествената среда на изпълнения със забвение заден двор, където нощта принадлежи на котките, разгръщащи пред нас своите разнородни съдби на лунна светлина, когато човекът спи непробудно.Ще видим котките да изпълняват сложни акробатични номера с помощта на въжета, опънати между стените, както и на впечатляваща с размерите си гума от камион, дебела около 1,5 м и около 5 м в диаметър. Самата сцена, с внушителните 25x20 м ще е облепена в отпадъци от хартия, картонени кашони от банани, а някъде в дъното самотен ще се мержелее стар гардероб.Зрителите не трябва да се стряскат, когато палавите котки ще се впуснат между редовете, за да се закачат с публиката, да я пощипват и галят с опашките на атрактивните си, ръчно изработени костюми. Шоуто е доста интерактивно и неочаквано импровизирано на моменти, обещават продуцентите от екипа на Андрю Лойд Уебър. В ролята на централния женски персонаж от мюзикъла – котката Гризабела – ще видим бляскавото екзотично сопрано Джоана Ампил, родом от Филипините. Нейната версия на песента \"Memory\" - световноизвестната партия на Гризабела, е една от най-въздействащите, изпети досега в 20-годишната история на мюзикъла.Поради големия интерес към първото представяне на мюзикъла у нас, останали билети има само за спектаклите от 14:00 часа на 13 и 14 май. Останалите постановки на 11, 12, 13 и 14 май от 20:00 часа са напълно разпродадени. Цените в мрежата на Eventim.bg са от 65 лв. до 155 лв., а учениците и студентите могат да се възползват от специална цена 45 лв. срещу представяне на ученическа карта или студентска книжка.", "date": "2017.05.05", "title": " 2 дни строят 20-метрова сцена и сценичния декор за \"Котки\"-те"}
{"url": "https://m.offnews.bg/news/Futbol_18793/15-000-botevisti-atakuvat-Sofiia-vrashtat-Chandarov_654801.html", "text": "Ботев Пловдив готви рядко виждан фенски десант за финала за купата, който има няколко цели, разбра OFFNews. На 24 май жълто-черните играят срещу Лудогорец на стадион \"Васил Левски\" в битка за трофея.Тези дни активисти от агитката са загрели буквално телефона на бившия собственик Румен Чандъров, който се оттегли и дава пари само в Септември. Те го поканили на финала. Тарторите заявили, че ще му покажа какво е публика и защо трябва да се върне в Ботев.Отначало Чандъров не приел сериозно разговора, научи OFFNews. Той попитал колко фенове могат да пристигнат от Пловдив за финала.  Бултрасите отсекли - 15 000 души.\"Ако сте 15 000 на този мач, може да го повторите и на друг мач, тогава ще склоня да се върна\", казал Чандъров. Той заявил, че уважава много публиката като цяло и приел поканата за седне в ложата на националния стадион. Нещо повече, Румен Чандъров обмисля да даде сериозна отборна премия за победа над Лудогорец.Хотелиерът напусна  Ботев заради огромните дългове и някои вътрешни врагове. Чашата преля, когато ултраси изгониха току що назначения треньор Николай Митов - Жадното, сега в Левски. От Ботев му гарантират, че проблемите вече са изчистени.От своя страна в Коматево отчаяно търсят спасител. През последните 3 месеца не се плаща редовно, играчите чакат заплати и премии. Въпреки това Ботев върви прилично в първенството и отлично за купата. ", "date": "2017.05.05", "title": " 15 000 ботевисти атакуват София, връщат Чандъров"}
{"url": "https://m.offnews.bg/news/Intcidenti_6/8-godishno-dete-be-namereno-prebito-i-zahvarleno-v-IAmbol_654814.html", "text": "8-годишно дете беше намерено пребито и захвърлено в двора на изоставена сграда в Ямбол, предава То изчезнало вчера и след цяла нощ издирване, а днес близките му го открили в тежко състояние.Момченцето е в болница в кома и опасност за живота. Детето учи във втори клас, според близките му е добър ученик и не е конфликтен.Вчера се прибрал от училище и отишъл да помогне на техен съсед да натовари дърва, разказва баба му.Следобед не се върнал и роднините тръгнали да го търсят. Намерили го в двора на изоставена сграда в края на града.Детето било в безсъзнание, със следи от влачене и побой. От полицията работят по случая, а отдел „Закрила на детето” започнаха проверка.Състоянето на момчето е животозастрашяващо, съобщи д-р Валентин Вълчев от МБАЛ-Ямбол.", "date": "2017.05.05", "title": " 8-годишно дете бе намерено пребито и захвърлено в Ямбол"}
{"url": "https://m.offnews.bg/news/Tenis_18788/Ot-lagera-na-Nikol-napadnaha-Grigor-sled-flirta-s-Masha_654811.html", "text": "Очаквано и напълни разбираемо, от лагера на Никол Шерцингер скочиха на Григор Димитров заради снимките с Мария Шарапова в Мадрид. На нея бившите гаджета се гукаха като влюбени десетокласници. Знае ли човек!В една от най големите фен страници на певицата започнаха  с ревнивите коментари: \"Какво по дяволите... Знаем, че много хора ще започнат да защитават Григор, казвайки, че е просто приятел с Мария Шарапова. Приятели или не, тя му е бивша.Ти имаш нова приятелка вече. Може ли да бъдеш малко по-уважителен? Всички знаят, че Никол е жена, която ще разбере ситуацията. Но тя не заслужава това.Няма нищо лошо да си приятел с бившата си, но да сте заедно около корта и да си шепнете нещо в ухото...\", гласи пост на феновете на Никол.Малко по-късно в дискусията се включи самата Никол. \"Нямам думи, с които да опиша колко ви ценя и обичам, хора. Наистина имам най-добрите фенове на света. Знам, че не го чувате често от мен, но аз ви чувам и нося със себе си вашата сила и енергия\", обясни настоящата (сигурни ли сме вече?) приятелка на българския тенисист.", "date": "2017.05.05", "title": " От лагера на Никол нападнаха Григор след флирта с Маша"}
{"url": "https://m.offnews.bg/news/Obshtestvo_4/Parva-platforma-za-politicheski-i-biznes-mentori-za-mladezhi-v-Balgari_654817.html", "text": "През септември 2017 г. в България ще заработи първата по рода си платформа за диалог между студенти и ученици и доказани професионалисти в областта на политиката, финансите и бизнеса - Проектът предлага напълно безплатно на 20 ученици в 12 клас или настоящи студенти да установят траен делови и приятелски контакт с 20 експерти в областите, от които се вълнуват. Всеки избран да участва в проекта участник ще получи по един ментор, с който в период от една година ще има осигурен контакт за професионални съвети и развитие, който може да бъде надграден по желание на менторите и младежите. Проектът функционира на конкурсен принцип, като подборът се осъществява на база ясни критерии – специалност, мотивация, ангажимент към обществото. .Менторите тази година са:: Ивайло Калфин (ЕК), д-р Андрей Ковачев (ЕП), Кристиан Вигенин (НС), Ева Майдел (ЕП), Ева Паунова (ЕП), Михаил Груев (председател на държавна агенция \"Архиви\"), Петър Витанов (НС).: Виолина Маринова (изп. директор Банка ДСК), Светла Несторова (Булстрад Живот), Иван Такев (изп. директор БФБ), Борислав Стефанов (директор инвестиционни проекти GlobeCap Investment), Владимир Ганчев (вицепрезидент IBDCredit Suisse), Иво Детелинов (ръководител на частни капиталови инвестиции Riyad Capital), Цветомир Узунов (главен финансов директор ING).: Храбрин Иванчев (КИА Моторс, България), Боряна Манолова (Сименс България), Вихрен Славчев (изпълнителен директор Мнемоника), Зоя Паунова (изп. директор АстраЗенека България), Петър Дончев (директор Скания България), Радослав Николов (изп. директор SAB Labs България).Mentors.bg подсигурява задължителни една среща и три разговора между ментор и младеж, но от платформата отбелязват, че честотата на контактите зависи изцяло от участниците и отношенията, които ще създадат помежду си.Основатели на инициативата са студентите Димитър Стоянов (Бокони, Италия) и Калоян Георгиев (Университет на Лондон, Великобритания). „Чрез проекта ние целим да подкрепим колегите си в България, въвеждайки иновативния подход разпознаваеми личности да стават ментори и чрез своя опит и капацитет да развиват умни, креативни и добре подготвени лидери на бъдещето\", коментира Калоян Георгиев.Проектът демонстрира капацитета на младежката инициатива за справяне с проблемите в обществото. От една страна, показва равния шанс на всеки да изгради мрежа от контакти, чрез които да развива себе си в професионален план. От друга, програмата е шанс за публичните личности да се ангажират с личен пример, който да превърне практиката в устойчива тенденция.", "date": "2017.05.05", "title": " Първа платформа за политически и бизнес ментори за младежи в България"}
{"url": "https://m.offnews.bg/news/Futbol_18793/Ludogoretc-e-shampion-za-shesti-poreden-pat_654812.html", "text": "Лудогорец стана шампион на България за шести пореден път!  Тимът от Разград подпечата на теория титлата 5 кръга преди края след успех 3:0 като гост на Локомотив в Пловдив. Любопитно е, това е родният отбор на треньора Георги Дерменджиев.За гостите на Лаута се разписаха Анисе, Вандерсон и Натанаел. Съдията изгони за спречкване още преди почивката Велковски от Локо и Дяков от Лудогорец.Пред хората на Кирил Домусчиев предстои нова атака на Шампионската лига и състезание с историята. Само митичният тим на ЦДНА има повече поредни титли - 9. От друга страна третият най-успешен тим у нас Славия има общо 7 трофея в първенството, само един повече от Лудогорец.Отборът от Разград има шанс да помете и двете постижение, тъй като конкуренцията е отчайващо слаба. Лудогорец има най-добрите футболисти, най-големият бюджет, а вече и най-добрата база у нас. ", "date": "2017.05.05", "title": " Лудогорец е шампион за шести пореден път"}
