{"url": "https://m.offnews.bg/news/DW_18800/G-20-v-Hamburg-Mozheshe-da-e-i-po-zle_660108.html", "text": "Тази среща на могъщите премина под знака на грозни сблъсъци и разминаващи се интереси. Форумът на Г-20 в Хамбург определено няма да влезе в историята като особено успешен. Но можеше да е и по-лошо, смята Дагмар Енгел.Можеше да е и по-зле. Нямам предвид грозните сцени от Хамбург - това едва ли можеше да бъде по-лошо: кадрите с насилия, грабежи и брутални сблъсъци са по принцип нетипични за страна като Германия.Но що се отнася до резултатите от тазгодишния форум на Г-20, определено можеше да е и по-лошо. Защото самият състав на участниците в срещата беше толкова разнороден, че постигането на единодушие по една или друга тема си е направо чудо. На форума в Хамбург среща си дадоха както демократи, така и автократи. Присъстваха хора, обвинени в корупция или пък отговорни за груби нарушения на човешките права. И не на последно място: в Хамбург беше и един човек - името му е Тръмп, който неизменно внася допълнително напрежение със своето „America first”.При това изходно положение определено можем да сме доволни от резултатите, постигнати на този форум. Колкото и невероятно да звучи, всички участници в срещата декларираха, че отхвърлят протекционизма. И се обединиха около позицията, че който по една или друга причина се чувства ощетен, е в правото си да се отбранява, но само ако се придържа към правилата на Световната търговска организация (СТО). Така представителите на Г-20 застанаха зад принципите на мултилатерализма - точно както си го беше пожелала германската канцлерка Ангела Меркел. И затова този успех е и неин - похвални думи изказа както френският, така и руският президент.Що се отнася обаче до темата за климата - човек трябва да е голям оптимист, за да види тук някакъв пробив. Вече стои черно на бяло, че Съединените щати напускат Парижкото споразумение. Но останалите 19 застанаха твърдо зад климатичното споразумение. Затова пак да повторим: можеше да е и по-лошо.Но във времена като днешните това не е достатъчно. И този път страните от Г-20 не успяха да дадат ново лице на глобализацията. А това само ще подсили още повече съмненията на всички онези хора по целия свят, които открай време са убедени, че световната икономика се ръководи не от девиза „благополучие за всички”, а от цели, които в крайна сметка водят до благополучие само за малцина. В края на срещата в Хамбург германската канцлерка каза, че акциите на гражданското общество, съпътствали форума, определено са изиграли роля - и дори са оказали влияние. Но от това влияние не се вижда нищо. Г-20 не направи решителни крачки напред. Не направи и крачки, които да говорят за повече близост и повече разбиране за проблемите на обикновения човек.Още преди началото на форума прозвучаха упреци, че в годината на изборите за Бундестаг Меркел иска да \"произведе\" символни кадри, които да я представят като особено успешна на международната сцена. Сега, след края на срещата, вече знаем, че символните кадри от Хамбург са други.", "date": "2017.07.09", "title": " Г-20 в Хамбург: Можеше да е и по-зле"}
{"url": "https://m.offnews.bg/news/Politika_8/Shefat-na-SOS-Godini-nared-nikoj-ne-poiska-da-spasi-pametnika-kraj-ND_660112.html", "text": "С цената на реална опасност за здравето на случайно преминаващи граждани и с щети за стотици хиляди левове, демонтажът на последната пластика от паметника до НДК е временно спрян. Документи от 80-те години на миналия век и експертизи от 2003 и 2011 г. категорично показват, че конструкцията е компрометирана, след като още при строителството й са направени пропуски и е останала недовършена.Това коментира днес председателят на Столичния общински съвет Елен Герджиков по повод палежа при паметника край НДК.Решението на Столичния общински съвет, което се изпълнява, е скулптурите да се демонтират внимателно, за да бъдат запазени и спасени, въпреки компрометираната конструкция. На този фон коктейлите със запалителна течност ясно показват разликата в подходите и ценностните позиции, каза шефът на СОС.Заради истината е важно да се знае, че решението на Столичния общински съвет за демонтажа беше взето през 2014 г. За тези две години нито един инициативен комитет не се ангажира със запазването му, както това не се е случило и през целия период на неговото същестуване. За сметка на това днес се прави опит той да остане в този си вид с коктейли \"Молотов\" и палеж, коментира още Елен Герджиков.", "date": "2017.07.09", "title": " Шефът на СОС: Години наред никой не поиска да спаси паметника край НДК"}
{"url": "https://m.offnews.bg/news/Futbol_18793/AS-uspokoi-fenovete-na-Real-Ronaldo-ne-iska-transfer_660105.html", "text": "Суперзвездата на Реал Мадрид Кристиано Роналдо вече е решил бъдещето си, пише вестник \"AS\". Испанското издание се позовава на свои източници, като твърди, че португалецът е преценил, че ще остане в клуба и през новия сезон.Припомняме, че след като стана ясно, че прокуратурата е повдигнала обвинения на Роналдо за данъчни измами, плъзнаха слуховете, че той ще се раздели с европейския клубен шампион.Затова мълчанието на португалската звезда по темата предизвиква все голямо напрежение сред фенове, ръководители и дори съотборници на футболиста.Президентът на \"белия балет\" Флорентино Перес обаче показа, че ще защитава името на своята суперзвезда, което се е оказало от решаваща роля Кристиано да не поиска трансфер.Междувременно носителят на “Златната топка” си почива активно на малкия балеарски остров Форментера в компанията на приятелката си Джордина Родригес.Същевременно в края на месеца Роналдо ще се изправи пред съда, за да даде показания по повдигнатите му обвинения.", "date": "2017.07.09", "title": " \"AS\" успокои феновете на Реал: Роналдо не иска трансфер"}
{"url": "https://m.offnews.bg/news/Tenis_18788/Chicho-Toni-Nadal-Veteranite-uspiavat-zashtoto-tichat-po-malko_660102.html", "text": "Цели 21 от състезателите в Топ 40 на ATP през тази седмица са на над 30 години. Същите тези играчи продължават да доминират в тениса по категоричен начин.Възрастта на първата петица казва достатъчно - Анди Мъри (30), Рафаел Надал (31), Стан Вавринка (32), Новак Джокович (30), Роджър Федерер (35).През този сезон един от малкото наистина млади играчи, които спечелиха голям турнир, беше шампионът от Рим Александър Зверев. Така че защо играчите на 30 и повече години доминират?Треньорът на Рафаел Надал - Тони е категоричен, че една от основните причи това да се случи е защото опитните тенисисти правят така, че разиграванията да са по-кратки.\"Хората ми казват, че сега имаш по-добра подготовка и това е възможно, но днес просто не е нужно да тичаш толкова, за да играеш тенис.Когато играеш разиграване с 2-3 удара, не тичаш чак толкова. Преди няколко месеца гледах мача в Австралия между Федерер и Нишикори.В началото японецът караше Федерер да тича, но след това той спря да тича, започна да играе бързо и спечели. Защо? Защото не можеш да принудиш съперника да тича, ако играта е бърза.Има и още нещо, става дума за психика. Това се случва във всички спортове. Когато играеше футбол, брат ми Мигел се считаше за ветеран на 30. Сега спортистите играят доста по-дълго\", обясни чичото на Рафа.", "date": "2017.07.09", "title": " Чичо Тони Надал: Ветераните успяват, защото тичат по-малко"}
{"url": "https://m.offnews.bg/news/Tenis_18788/Grigor-otvori-shiroko-vratite-na-top-10_660114.html", "text": "Дългоочакваното завръщане на най-добрия ни тенисист Григор Димитров в Топ 10 на световната ранглиста почти сигурно ще стане факт след края на \"Уимбълдън”, когато ще бъде обновена световната ранглиста, изчисли sportal.bg.Преглед на прогнозната класация на ATP след края на мачовете от първата седмица на турнира от \"Големия шлем\" в Лондон показва, че Димитров ще се доближи максимално до рекордното за кариерата си 8-о място.В момента Григор, който започна турнира под №11, заема девета позиция с равни точки с 10-ия Александър Зверев - по 3160. Двамата се движат рамо до рамо в ранглистата и максималният брой точки, който могат да съберат при спечелване на титлата е 4980.Димитров и 20-годишният Зверев на практика избутват от Топ 10 канадеца Милош Раонич и французина Жо-Вилфред Цонга. Докато Цонга вчера отпадна от надпреварата след петсетово поражение от американеца Сам Куери, то Раонич намери място във втората седмица, но задачата му да се задържи в Топ 10 е доста трудна.Канадецът има да защитава много точки, тъй като миналата година достигна до финала, в който отстъпи пред Анди Мъри. Съперник на 1/8-финалите на Раонич ще бъде именно Зверев.Това означава, че един от преките конкуренти на Димитров за място в десетката ще приключи участието си на \"Уимбълдън\" в понеделник и ще отвори широко вратата пред българина за влизане в Топ 10.Българинът може да изпълни целта си и сам, стига да отстрани Роджър Федерер в своя 1/8-финален сблъсък, който се очаква с огромен интерес от феновете.", "date": "2017.07.09", "title": " Григор отвори широко вратите на топ 10"}
{"url": "https://m.offnews.bg/news/Izvan-terena_18817/Dani-Alvesh-se-obvarza-tajno-s-fotomodel_660113.html", "text": "Бившият бразилски защитник на Барселона и Ювентус Дани Алвеш държи в шах грандовете в Европа, като още не е обявил къде ще продължи забележителната си кариера.Оказа се, че той е имал обективна причина за протакането.Днес стана ясно, че 34-годишният бразилец се е обвързал официално с приятелката си - испанския фотомодел Жоана Сайнц.Двамата са вдигнали тайна сватба в курорта Ибиса, но действията им бяха разкрити от роднини, които качиха снимки от церемонията в социалните мрежи.Сега се очаква и другото обвързване на Алвеш. Според различни публикации той е близо до договор с Манчестър Сити, където ще работи с бившия си треньор в Барса Джосеп Гуардиола.", "date": "2017.07.09", "title": " Дани Алвеш се обвърза тайно с фотомодел"}
{"url": "https://m.offnews.bg/news/Politika_8/Karadaja-DPS-niama-alternativa_660116.html", "text": "\"Tолерантността няма алтернатива, мирът няма алтернатива, заедността няма алтернативa, Движението за права и свободи няма алтернатива\" - обяви днес по време на традиционния събор в местността \"Баба Конду\" край село Божурка председателят на ДПС Мустафа Карадайъ.Стигнахме до предсрочни избори, защото езикът на омразата беше станал ежедневие в предишното Народно събрание, езикът на омразата и противопоставянето бяха влезли в законодателството. Миналата година от Баба Конду казахме, че не може да продължаваме по този начин и ние ще поемем път към предсрочни избори. Поздравления за предсрочните избори, регион Търговище се предстаавихте чудесно. Но резултатът от тези избори е, че националисти са включени във властта, което означава, че омразата и агресията се приемат за нещо нормално, каза Карадайъ пред събралото се множество.Председателят на ДПС поздрави областната организация за постигнатите резултати на предсрочните избори в община Антоново.Не може да идва Цветанов в Антоново за изборите и да търси линии за разделение и противопоставяне. Те били на власт и ако не спечелят изборите в Антоново, нямало да има инвестиции. Държавата трябва да е сляпа, когато дава услуги за населението, когато дава здравеопазване и образование, да не прави разделение нито на етнически, нито на религиозен, нито на политически принцип. Това са правилата в демокрацията. Ние трябва да се противопоставим на тези случаи. Ако диагнозата е правилна, то и лечението е правилно и Антоново показа как се лекуват такива проблеми, с нашата заедност и с нашето единство. С победа на избори и спечелване на властта, за да можем да работим и помагаме на хората. Без да разделяме по каквито и признаци хората. Това е нашият урок от Антоново и по този модел ще продължим и в България. Няма да позволим да има проблеми в нашата родина, каза още Карадайъ.", "date": "2017.07.09", "title": " Карадайъ: ДПС няма алтернатива"}
{"url": "https://m.offnews.bg/news/Futbol_18793/Ruuni-se-zavarna-v-Evertan_660111.html", "text": "Легендарният нападател на Манчестър Юнайтед Уейн Рууни вече официално е футболист на Евертън, обявиха от \"Гудисън Парк\".31-годишният играч ще подпише договор за два сезона, след като пристигна от \"Олд Трафорд\" като свободен агент. Рууни направи първите си стъпки във футбола именно като част от ливърпулския клуб.\"Уейн ми показа амбицията, от която имаме нужда и победния си манталитет – той знае как да печели титли и съм наистина щастлив, че той реши да дойда при нас.Той обича Евертън и жадуваше да се завърне. Той все още е само на 31 години и нямам никакви съмнения в качествата му. Фантастично е, че той е тук\", сподели мениджърът на Евертън Роналд Куман пред клубния сайт.През 2004-а английският футболист подсили нападението на \"червените дяволи\" и се превърна в една от митичните фигури на манчестърци..Според \"Сън\", суперселекцията на Роналд Куман продължава. Специалистът ще използва Рууни като халф, а за върха на атаката ще бъде привлечен нападателят на Арсенал Оливие Жиру.\"Карамелите\" ще платят за французина 20 милиона паунда. Той ще замести Ромелу Лукаку, който вече е на 99% продаден на Манчестър Юнайтед.  ", "date": "2017.07.09", "title": " Рууни се завърна в Евертън"}
{"url": "https://m.offnews.bg/news/Politika_8/Makedonskiiat-vanshen-ministar-dva-dni-ugovarial-u-nas-dogovora-za-dob_660119.html", "text": "Делегации от Министерството на външните работи на Република България и от Министерството на външните работи на Република Македония, водени от министър Екатерина Захариева и министър Никола Димитров, проведоха двудневни консултации по проекта на Договора за приятелство, добросъседство и сътрудничество между двете държави.Това обявиха в неделя вечерта от пресцентъра на българското външно министерство.От съобщението на ведомството става ясно, че разговорите са проведени в България.Разговорите преминаха в конструктивна атмосфера. Постигната бе база за компромис. Следващата крачка е пристъпване към консултации и вътрешносъгласувателни процедури, съобщават още от българското МВнР.", "date": "2017.07.09", "title": " Македонският външен министър два дни уговарял у нас договора за добросъседство"}
{"url": "https://m.offnews.bg/news/Protesti_17652/Stotitci-na-protest-v-Biala-v-zashtita-na-momche-prebito-za-tcigara_660120.html", "text": "Около 300 души излязоха днес на протест в русенския град Бяла срещу агресията и своеволията.Поводът - нападението срещу 18-годишния Алекс Ангелов. Той е в кома след побой от роми.На излизане от дискотека в събота сутринта един от ромите поискал от Алекс цигара, но 18-годишният младеж нямал.Именно това предизвикало агресията и той е пребит. Алекс е ударен в главата с бутилка от уиски.Полицията е задържала 32-годишния мъж, нанесъл удара с бутилка.Приятели на пострадалото момче и стотици граждани на Бяла се събраха в центъра на града в неделя следобед на мирен протест. Те заявиха, че настояват за справедливост и се молят пострадалият Алекс да оздравее.", "date": "2017.07.09", "title": " Стотици на протест в Бяла в защита на момче, пребито за цигара"}
{"url": "https://m.offnews.bg/news/Futbol_18793/Mladite-lavove-spasiha-chestta-si-na-Evro-2017_660123.html", "text": "Холандия U19 - България U19 1:1Националният отбор на България до 19 години записа исторически първи гол и точка на европейско първенство.Младите \"лъвове\" напуснаха достойно Евро 2017 в Грузия, след като завършиха 1:1 с Холандия в последен мач от група \"Б\". Първият гол за България на такъв форум в тази възраст отбеляза Георги Русев в 55-ата минута, след като преди това Конголо бе дал аванс на \"лалетата\" в 50-ата минута.Попадението му дойде след пореден подарък на защитата пред Даниел Наумов. За да продължат напред нашите се нуждаеха от успех с 4:0, което беше почти невъзможно да се случи.В другия мач от групата Англия разгроми Германия с 4:1 и се класира напред като победител в групата и в полуфиналите ще срещне отбора на Чехия. Холандия завърши на второ място с 4 точки и ще спори за място на финала срещу Португалия.ХОЛАНДИЯ: 1.Джъстин Билоу, 2.Тристан Декер, 4.Армандо Обиспо, 5.Юрих Каролина, 6.Дани де Вит, 8.Тюн Коопмайнерс, 13.Навайо Бакбоорд, 7.Джей-Рой Грот, 10.Ферди Кадиоглу, 11.Джавайро Диросун, 12.Родни КонголоБЪЛГАРИЯ U19: 1.Даниел Наумов, 5.Петър Генчев, 3.Васил Добрев, 15.Петко Христов, 4.Ангел Лясков, 8.Георги Янев, 7.Ивайло Найденов, 22.Иван Тилев, 10.Георги Русев, 16.Калоян Кръстев, 19.Станислав Иванов.", "date": "2017.07.09", "title": " Младите \"лъвове\" спасиха честта си на Евро 2017"}
{"url": "https://m.offnews.bg/news/Medii_73/Volgin-Napalno-odobriavam-palezha-na-demontirashtiia-kran-kraj-NDK_660124.html", "text": "Журналистът от БНР Петър Волгин излезе с позиция, в която защитава палежа на демонтиращия кран край паметника \"1300 години България\".Според него, палежът е \"легитимен акт на съпротива срещу престъпните действия на властите в София\".Ето какво написа журналистът от БНР в личния си Facebook профил:  ", "date": "2017.07.09", "title": " Волгин: Напълно одобрявам палежa на демонтиращия кран край НДК"}
{"url": "https://m.offnews.bg/news/Sviat-_12/Desetki-hiliadi-podkrepiha-Pohoda-za-spravedlivostta-v-Turtciia_660122.html", "text": "Лидерът на водещата опозиционна сила в Турция Кемал Кълъчдароглу завърши 25-дневния си поход по близо 450-километровия маршрут от Анкара до Истанбул. Днес той застана пред огромното множество, събрало се за митинга, който отбелязва края на инициативата.Заедно с лидера на Народнорепубликанската партия (НРП) на подиума в истанбулския квартал Малтепе се качи и съпругата му Селви Кълъчдароглу.\"Нека никой не мисли, че този поход има край, този поход е първата ни стъпка\", обяви Кемал Кълъчдароглу.\"На всяка цена ще донесем първокласна демокрация в тази страна\", обеща той.Опозиционният лидер отбеляза, че шествието е подкрепено от много и различни сегменти на обществото - политически партии, депутати, синдикати, хора на изкуството, кметове, ветерани, потърпевши от дела като Ергенекон и операция Чук и прочие.Като причини за подетото шествие той изреди липсващата справедливост, правата на невинните, изпратените в затвора депутати, журналисти, уволнените университетски преподаватели.Вървяхме, защото сме против ФЕТО, защото сме против едноличен режим, вървяхме срещу терористичните организации \"Ислямска държава\" и ПКК, посочи още Кълъчдароглу.В \"Похода за справедливостта\" се включиха десетки хиляди хора, след като Кемал Кълъчдароглу тръгна пеша от столицата Анкара на 15 юни в знак на протест срещу присъдата от 25 години затвор на депутат от НРП.", "date": "2017.07.09", "title": " Десетки хиляди подкрепиха \"Похода за справедливостта\" в Турция"}
{"url": "https://m.offnews.bg/news/Politika_8/Sakskoburggotski-Svaliam-shapka-na-Putin-sanktciite-sreshtu-Rusiia-s_660117.html", "text": "Аз съм имал три срещи с Владимир Путин и трябва да кажа, че винаги ме е впечатлявал много колко е запознат с всяка една тема и въобще. И е човек, който управлява страна като Русия, свалям му шапка, заяви пред bTV Симеон Сакскобургготски.Не съм последната инстанция на ЕС и на целия свят, но гледайки на практичното винаги, донякъде може да прозвучи много особено, пък да се изнервят някои хора, но намирам, че донякъде е било автогол - каза Сакскобургготски по повод санкциите на ЕС срещу Русия.Моята теория, която не е лична, разбира се, е, че в историята е имало всякакви режими, отпреди 4000 години. Нито единият е по-модерен, нито по-отживелица от другия. Така че монархията си е еднакво валидна до ден днешен, както една република, както и други системи, които има. Нищо не е абсолютно и още по-малко перфектно. Но понякога монархията си има преимущества, нали има така една приемственост, продължителност, неутрално, как да кажа, оглавяване на самата държава. Това, разбира се, си има плюсовете, коментира Сакскобургготски.На въпроса Сакскобургготски отговори:\"Питате ме мен и аз се чудя как съм оцелял досега, защото наистина има много, няма да кажа несправедливи, но много жестокост, която е излишна всъщност. Но може би това е като човек стои някъде нагоре, на прицел от всякъде и вятър духа много силно.\"В интервю той разказа, че се е срещнал на четири очи с Иван Костов през 2001 г., непосредствено преди изборите.Той просто каза, че му трябва още един пълен мандат, което е негово право. А оттам вече да започне човек какво би станало, защо или как … аз мисля, че съм прекалено зает за такива хипотези, заяви Сакскобургготски.", "date": "2017.07.09", "title": " Сакскобургготски: Свалям шапка на Путин, санкциите срещу Русия са автогол за Европа"}
{"url": "https://m.offnews.bg/news/Leka-atletika_18783/Deteto-chudo-s-poredno-vpechatliavashto-biagane_660110.html", "text": "Детето-чудо на леката ни атлетика Лиляна Георгиева продължава да впечатлява и вдъхновява със силните си изяви. Навършващата 17 години съвсем скоро състезателка на Радмила Станкович спечели старта на 800 метра при жените на международния атлетически турнир в Пловдив вчера с много силен резултат - 2:06.89 мин.Това е най-доброто постижение в кариерата ѝ в тази дисциплина. Този резултат е и четвърти във вечната ранглиста на България при девойките под 18 години на 800 м. Рекордьорка е Албена Димитрова с 2:03.45 мин от 1983 г.Втора на 800 м на стадион “Пловдив” вчера завърши Полина Тодорова с 2:09.02 мин, а трета финишира подготвящата се в САЩ Милица Мирчева с 2:20.49 мин.Постижението на Георгиева е и №1 при жените в България за 2017 г. Това беше и последният старт на талантливата ни атлетка, преди Световното първенство за юноши и девойки в Найроби (Кения) другата седмица. Там Георгиева ще стартира на 1500 м.", "date": "2017.07.09", "title": " Детето-чудо с поредно впечатляващо бягане"}
{"url": "https://m.offnews.bg/news/Bojni_18771/Zhestok-skandal-v-UFC-Lavitcata-se-skri-v-bolnitca-chasove-predi-bo_660086.html", "text": "Страхотен скандал разтърси най-популярната верига в смесените бойни изкуства UFC, след като световната шампионка в категория \"петел\" Аманда Нунеш \"Лъвицата\" от Бразилия буквално избяга от сблъсъка с киргистанката Валентина Шевченко часове преди да се качат на ринга в Лас Вегас.Двубоят трябваше да е централен, но така и не се състоя, тъй като Нунеш влезе в болница, макар и лекарите на организацията да се кълняха, че е здрава. Ситуацията извади от равновесие шефа на UFC Дейна Уайт.\"Попитах докторите какво й има - обясни Уайт. - Тя минала преглед и всичко е било нормално.Мисля, че на 90% нейното решение е било на психологическа основа и някъде 10% на липсата на самочувствие.Никога не ми се е случвало нещо подобно. Тя беше способна да се бие. Повече никога нейна среща няма да е основно събитие на галавечер.\"Все пак мач между двете ще има, като най-голяма е вероятността двубоят да се проведе на 9 септември в Едмънтън.", "date": "2017.07.09", "title": " Жесток скандал в UFC, \"Лъвицата\" се скри в болница часове преди бой"}
{"url": "https://m.offnews.bg/news/Koloezdene_18819/Fotofinish-opredeli-pobeditelia-sled-kasapnitca-v-9-iia-etap-na-Tura_660118.html", "text": "С фотофиниш беше определен победителя в един от най-тежките етапи на Тур дьо Франс между Нантуа и Шамбери (182 км), който включваше три изкачвания от най-висока категория - Кол дьо ла Биш, Гран Коломбие и Мон дьо Шат.Спечели го колумбиецът Ригоберто Уран от отбора на Канондейл, който изпревари с милиметри на финалната права Уорън Баргийл от Сънуеб и финишира с общо време 5 часа, 7 минути и 22 секунди. Любопитното е, че в последните километри преди финала дерайлорът на велосипеда на Уран се повреди и се наложи да бъде оправян в движение от механик на тима.Със същото време завършиха и останалите от групата от шест състезатели, които оспорваха етапната победа, като сред тях беше и лидерът във временното генерално класиране Кристофър Фрум от Скай. Той запази водачеството си с общо време 38 часа, 26 минути и 28 секунди, а авансът му пред втория Фабио Ару от Астана е 18 секунди.Лошата новина за Фрум обаче е отпадането на съотборника му Герант Томас, който падна лошо по време на едно от опасните спускания. Уелсецът, който вървеше втори в генералното класиране е със счупена ключица и напуска Тура.Добрата новина от днес за Фрум пък беше свързана с един от основните му конкуренти Наиро Кинтана от Мовистар, който не успя да съкрати аванса му и вече изостава на 2 минути и 13 секунди в генералното класиране, като заема осмото място.Фрум нанесе удара си върху Кинтана 26,9 км преди финала по време на изкачването на Мон дьо Шат, като тръгна в атака, а Кинтана не успя да го последва.При спускането тежко пострада и австралиецът Ричи Порт. Той не успя да вземе един завой, падна и се претърколи на асфалта, като закачи и друг състезател - Дан Мартин.Порт удари лошо главата си в скалите край пътя и се наложи да бъде евакуиран с медицински автомобил, след като му беше оказана първа помощ.", "date": "2017.07.09", "title": " Фотофиниш определи победителя след касапница в 9-ия етап на Тура"}
{"url": "https://m.offnews.bg/news/Protesti_17652/Hiliadi-se-sabraha-i-tazi-nedelia-na-miren-protest-v-Asenovgrad_660125.html", "text": "Хиляди демонстранти се събраха тази вечер на дванайстия пореден протест в Асеновград, провокиран от сбиване между роми от местната махала и деца, състезатели по кану-каяк.На 26 юни край язовир \"40-те извора\" група роми нападнаха младите гребци, след което побоят се пренесе пред болницата в центъра на града.Тази вечер шествието премина мирно. То беше охранявано от голям брой полицаи.Протестиращите скандираха \"За България!\" и \"Със сърце и душа\", пяха патриотични песни.Утре част от протестиращите ще заминат за София, където ще се срещнат с представители на правителството, сред които и вицепремиера Валери Симеонов, съобщава bTV.Утре и кметът на Асеновград организира \"Национална кръгла маса за ефективни мерки за реална етническа интеграция\", на която са поканени депутатите от Пловдивска област.", "date": "2017.07.09", "title": " Хиляди се събраха и тази неделя на мирен протест в Асеновград"}
{"url": "https://m.offnews.bg/news/Futbol_18793/Bozhigol-razplaka-Ranieri-s-famozen-gol-video_660087.html", "text": "Головата машина Валери Божинов вкара първия си гол за швейцарския Лозана при дебюта си в контролата срещу френския Нант в Анеси.Бившият национал и новите му съотборници стигнаха до 2:2 с френския тим, чийто наставник е шампионът на Англия с Лестър от 2016 година Клаудио Раниери.Момчетата на Раниери набързо дръпнаха с 2:0 чрез Абдулайе Туре и Емилиано Сала, но Антони Робик намали на 1:2. След това дойде звездният миг на Валери Божинов, който оформи крайното 2:2 в 40-ата минута с прекрасен гол от фаул.Головият хищник завъртя топката майсторски с левачката над стената и препарира вратаря на противника от около двайсетина метра.На полувремето двамата треньори извършиха доста промени, а Валери остана в игра до 75-ата минута.", "date": "2017.07.09", "title": " Божигол разплака Раниери с фамозен гол (видео)"}
{"url": "https://m.offnews.bg/news/Protesti_17652/Pochitatelite-na-pametnika-kraj-NDK-gotviat-nov-protest_660115.html", "text": "Гражданската инициатива \"За запазване на паметник 1300 години България\" готви нов протест - във вторник, 11 юли, от 18 ч.Гражданска инициатива \"продължава да подкрепя каузата за запазването на паметника с мирни протести и разчита на диалог със Столична община и Министерски съвет за спиране на демонтажа и отваряне на монумента за посетители по повод Председателството на България на Съвета на ЕС\", обявиха иницаторите на демонстрацията.\"Чрез отворени писма, протести на място, медийни дебати и други цивилизовани демократични средства професионалисти и граждани изразяват несъгласието си с разрушаването на паметника пред НДК като скулптурна творба и национален монумент. Защитниците на \"1300 години България\" осъждат и се разграничават от палежа на демонтажния кран и изразяват надежда за бързо и успешно разследване на злополучния инцидент\" - коментира днес Людмил Димитров от гражданска инициатива \"За запазване на паметник 1300 години България\".", "date": "2017.07.09", "title": " Почитателите на паметника край НДК готвят нов протест"}
{"url": "https://m.offnews.bg/news/Obshtestvo_4/S-koktejli-Molotov-podpaliha-krana-demontirasht-Sedmokriliia-pred-NDK_660088.html", "text": "Тази нощ горя кранът, демонтиращ паметника \"1300 години България\" по известен като \"Седмокрилия пето.....к\".От МВР потвърдиха пред OFFNews новината, която първо се появи в социалните мрежи.Според него на мястото е имало охрана, но тя не е успяла да реагира след като младежи минали на бегом, хвърлили бутилките със запалителна течност и изчезнали. От МВР обясниха пред OFFNews, че сигналът, че кранът гори е подаден в 3,15 часа тази нощ. На мястото веднага пристигнали пожарни коли, които успели да го потушат. При инцидента няма пострадали.От ведомството засега не коментират дали става дума за умишлен палеж, тъй като следствените действия продължавали и в момента.", "date": "2017.07.09", "title": " С коктейли Молотов подпалиха крана, демонтиращ Седмокрилия пред НДК"}
{"url": "https://m.offnews.bg/news/Ikonomika_59/Gechev-V-BNB-ne-sa-nekadarnitci-Umishleno-sa-si-zatvorili-ochite_660091.html", "text": "„Отговорност за КТБ носи този, който има право да регулира и контролира банката. Това е БНБ, по Конституция и закон”, заяви народният представител от „БСП за България” Румен Гечев пред бТВ. Той бе категоричен, че фалитът на КТБ е крах на банковия надзор за втори път след 1995 – 1996 година.Той добави, че бившият подуправител на централната банка Цветан Гунев е пращал хора от надзора да проверяват КТБ и които сигурно са наблюдавали нарушения, но в момента няма информация кои са те и къде са.Проф. Румен Гечев обясни, че от втората стенограма, разсекретена от президентството, става ясно, че на срещата тогава е бил направен опит да се приеме специален закон, с който да се върнат парите на вложителите в неограничения им размер.", "date": "2017.07.09", "title": " Гечев: В БНБ не са некадърници. Умишлено са си затворили очите"}
{"url": "https://m.offnews.bg/news/Futbol_18793/IAki-premii-v-Zhalgiris-pri-boj-nad-Ludogoretc_660090.html", "text": "В Жалгирис се стягат много сериозно за двубоите от втория предварителен кръг на Шампионската лига с Лудогорец. Според местните медии шефовете на клуба са обещали сериозни бонуси на играчите за евентуално изхвърляне на бъл­гарския шампион.Твърди сe, че въпрос­ните премии щели да бъдат рекордни за литовския футбол, пише \"Меридиан мач\". След сериозните вложения в Жалги­рис през последни­те години, собстве­ниците най-после искат евролегитимация, а тя минава през елиминиране на родния шампион Лу­догорец.Феновете на тима, които пътуваха до Беларус, за да гледат на живо контролата с БАТЕ Борисов, спечелена след дузпи, пък поискаха от играчите да изпеят химна на Литва. Това е странно, защото в тима има доста чужденци.„В чужбина трябва да се пее националният химн. Това го направихме и преди година по време на лагера в Словения. Ние сме патриоти и обичаме нашата страна\", каза тре­ньорът на Жалгирис Дамбраускас.„Това е задължение на все­ки литовски отбор и футболист, когато е зад граница. Трябва да уважаваме и обичаме Литва\", добави той.", "date": "2017.07.09", "title": " Яки премии в Жалгирис при бой над Лудогорец"}
{"url": "https://m.offnews.bg/news/Obshtestvo_4/Bivshiiat-zam-ministar-na-finansite-Nahit-Ziia-pochina-sled-11-godini_660095.html", "text": "След 11 години в кома почина бившият заместник-министър на финансите Нахит Зия.ДПС политикът си е отишъл късно вечерта в петък в родната му къща в Гоце Делчев.Зия бе в кома след тежка катастрофа, станала на 8-и декември 2006 г. Тогава той и шефът на финансовото разузнаване Васил Киров трябвало да се върнат със самолет от Румъния, но заради лошото време авионът не успял да излети.Отпътуват с кола за България и попадат във верижен сблъсък край ловешкото село Микре. Зам.-министърът бе откаран в болница с множество травми и в кома, от която така и не излезе.", "date": "2017.07.09", "title": " Бившият зам.-министър на финансите Нахит Зия почина след 11 години в кома"}
{"url": "https://m.offnews.bg/news/Futbol_18793/Sravniha-Mesi-s-Mona-Liza_660121.html", "text": "Уникално сравнение направи бившият нападател на Арсенал и Барселона Тиери Анри в отговор на въпрос дали си е струвало каталунците да подпишат нов договор с Лионел Меси.Както е известно, новият контракт на аржентинската звезда разби всички футболни рекорди. Според различни източници Лео ще прибира над 1 милиона евро на седмица - само от заплати без бонуси, а годишно банковата му сметка ще нараства с 60 милиона евро.\"Можеха ли да го пуснат да си тръгне? А според вас може ли да се замени \"Мона Лиза\" в Лувъра?\", попита риторично французинът давайки да се разбере, че за него Барселона и Лионел Меси са едно неделимо цяло.Аржентинецът, който наскоро навърши 30 години, дебютира за Барса през 2004 година. Той има на сметката си 585 мача и 510 гола за каталунците.Спечелил е общо 29 трофея, от които осем титли на Испания и четири издания на Шампионската лига. В индивидуален план той е единствения петкратен носител на \"Златната топка\".", "date": "2017.07.09", "title": " Сравниха Меси с Мона Лиза"}
{"url": "https://m.offnews.bg/news/Ikonomika_59/Borisov-pak-otiva-v-Turtciia-Pokanil-go-Erdogan_660097.html", "text": "Премиерът на България Бойко Борисов ще направи второ посещение в Турция в рамките на по-малко от месец. Това стана ясно от съобщение на правителствената пресслужба.Министър-председателят ще участва в 22-ия Световен петролен конгрес в Истанбул, който е утре.На форума, който тази година е под мотото „Мостове към нашето енергийно бъдеще“ ще присъстват над 5000 делегати от цял свят. По време на конгреса ще се обхванат всички аспекти на индустрията, включително нейното социално, икономическо и екологично въздействие.Световният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на световните петролни ресурси в полза на всички.", "date": "2017.07.09", "title": " Борисов пак отива в Турция. Поканил го Ердоган"}
{"url": "https://m.offnews.bg/news/112_6/Tcelta-e-postignata-Otlagat-demontazha-na-Sedmokriliia_660099.html", "text": "Целта е постигната: Демонтажът на паметника \"1300 години България\" по-известен като \"Седмокрилия пето.....к\" се отлага. Това съобщиха за OFFNews от столична община.От там не се ангажираха с коментар дали пожарът от тази нощ, при който горя кранът, с който се сваляха елементите от рушащия се монумент е умишлен или не, тъй като полициейското разследване на случилото се продължава.Няма вариант демонтажът да продължи, тъй като трябва да се намери друг кран, обясниха от общината.Според първоначалните огледи използваното съоръжение, което е на стойност 1 милион евро, е било изключително сериозно засегнато от огнената стихия. \"Седмокрилия\" се демонтира от фирма \"Софинвест\".Той обясни, че изгорелият кран е застрахован в ЗК \"Армеец\".\"Нямам представа какво се е случило. Отвън има ограда, а вътре - охрана. Сигналът за пожар е подаден именно от охранителя\", каза още Гигов.Според него истината за пожара би трябвало да се види от охранителните камери в парка пред НДК, тъй като и спорният паметник попада в техния обхват.Според директора на \"Софтинвест\" демонтажът на монумента ще се забави с около седмица, тъй като освен намирането на нов кран сега станало трудно да се демонтира и изгорелият. ", "date": "2017.07.09", "title": " Целта е постигната: Отлагат демонтажа на Седмокрилия"}
{"url": "https://m.offnews.bg/news/Futbol_18793/BFS-pozdravi-Jordan-Lechkov-za-iubileia_660103.html", "text": "Българският футболен съюз пусна официално съобщение на сайта си по случай 50-годишният рожден ден на легендарния български футболист Йордан Лечков. \"Първият вицепрезидент на Българския футболен съюз Йордан Лечков празнува днес, 9 юли своя 50-ти рожден ден.Бронзовият медалист от Световното първенство в САЩ през 1994 година има 45 мача и 5 гола за националния отбор на България.Лечков е участник и на Европейското първенство през 1996 година в Англия. Дебютира в представителния отбор на 11 октомври 1989 година срещу Гърция във Варна.Започва кариерата си във ФК Сливен, с който през 1990 г. става носител на Купата на България. След това играе в ЦСКА (София), Хамбургер, Олимпик Марсилия и Бешикташ.Шампион на България през 1992 година с екипа на ЦСКА, бронзов медалист и финалист за Купата на страната през 2002 г.През забележителната си кариера е награждаван с редица отличия: \"Заслужил майстор на спорта\", Орден \"Стара планина\" и \"Почетен гражданин на Сливен\"..Членовете на Изпълнителния комитет на БФС и всички служители на федерацията му пожелават здраве, щастие и успехи както в професионален, така и в личен план!\"", "date": "2017.07.09", "title": " БФС поздрави Йордан Лечков за юбилея"}
{"url": "https://m.offnews.bg/news/Futbol_18793/I-Botev-poiska-otlagane-na-macha-si-v-Parva-liga_660096.html", "text": "Ръководството на Ботев пожела отлагане на мача от първия кръг на Първа лига срещу Пирин, пише plovdivderby.com. Като причина един от евроучастниците ни е изтъкнал късното прибиране от Израел след първия двубой от втория квалификационен кръг на Лига Европа срещу Бейтар Йерусалим.Срещата между българите и израелците е в четвъртък, 13 юли, а отборът се прибира у нас в петък, 14 юли, късно вечерта. По програма двубоят с Пирин е в неделя, 16 юли, от 18.45 часа.Шефовете на „канарчетата“ имат опасения, че съставът няма да може да се възстанови след дългия път. Очаква се в началото на новата седмица Българският футболен съюз да разгледа искането на носителя на Купата на България.Припомняме, че в петък и Левски пожела отлагане на мача с Лудогорец. Двата тима се договориха, телевизията, която ще излъчва сблъсъка, също е дала съгласие.Както е известно, двубоят между двата тима е предвиден за 16 юли (неделя) и е между двата мача на \"сините\" от втория предварителен кръг на Лига Европа срещу Хайдук.Футболистите на Николай Митов ще гостуват в Хърватия на 13 юли, а на 20 юли е реваншът в София. “Орлите” пък гостуват на Жалгирис на 12 юли, а нa 19 юли е битката между двата състава в Разград.", "date": "2017.07.09", "title": " И Ботев поиска отлагане на мача си в Първа лига"}
{"url": "https://m.offnews.bg/news/Tenis_18788/Federer-hvali-Grigor-predi-sblasaka-pomezhdu-im_660089.html", "text": "Рекордьорът по титли от Големия ллем Роджър Федерер засипа с похвали най-добрия български Григор Димитров преди мача помежду им от 1/8-финалите на \"Уимбълдън\" утре.Това ще бъде е общо шестият мач помежду им и едва първи на трева. В досегашните пет сблъсъка неизменно победител е излизал Федерер.\"Всеки път когато играем, Григор е още по-силен от предишния път. Той е в перфектната възраст, развива играта си по най-добрия начин, много е здрав физически и направи следващата стъпка в психологически план\", коментира Роджър.\"С него можеше да играем и на Откритото първенство на Австралия в Мелбърн, като тогава той беше близо до победата срещу Рафаел Надал.Очаквам доста труден двубой. Ще бъде вълнуващо, Григор прави великолепни удари\", добави Роджър. В последните дни Маестрото е тормозен от настинка, но той се надява това да не му окаже влияние.\"Имах повече проблеми с настинката, отколкото със съперниците ми\", каза Федерер след победата над Миша Зверев в третия кръг, който е и третият мач, който печели, без да загуби сет.Срещата от четвъртия кръг на \"Уимбълдън\" между Григор и Федерер е трета на Централния корт и ще започне след края на двубоя между защитаващия титлата си Анди Мъри и Беноа Пер.", "date": "2017.07.09", "title": " Федерер хвали Григор преди сблъсъка помежду им"}
{"url": "https://m.offnews.bg/news/Futbol_18793/Mitov-vrashta-Prohazka-kato-desen-bek-sreshtu-Hajduk_660093.html", "text": "Треньорът на Левски Николай Митов обмисля да пусне Роман Прохазка като десен бек в мача от втория квалификационен кръг на Лига Европа срещу Хайдук, пише \"Тема Спорт\". Първият мач между двата тима е в четвъртък от 21:30 часа в сплитското предградие Дугополие.Причината за решението на Митов е меко казано слабото представяне на новото попълнение Милош Цветкович. Сърбинът не оправдава очакванията с представянето си до момента и игра доста слабо на реванша срещу Сутиеска.В мачовете срещу Хайдук треньорът на Левски ще има голямо избор на играчи в халфовата линия, след като новите попълнения Нелуц Рошу и Жорди Гомес бяха картотекирани.Антонио Вутов продължава да е под въпрос за мача с хърватите. Очаква се днес халфът да премине повторни медицински прегледи.Припомняме, че полузащитникът не успя да вземе участие в реванша срещу Сутиеска, тъй като пострада сериозно часове преди срещата.Стъклото на душ кабината в хотелската му стая се счупи и поряза крака му на няколко места, след което се наложи раните да бъдат зашити.", "date": "2017.07.09", "title": " Митов връща Прохазка като десен бек срещу Хайдук"}
{"url": "https://m.offnews.bg/news/Futbol_18793/Mladezhite-shte-braniat-chestta-si-sreshtu-Holandiia_660100.html", "text": "Националният отбор на България до 19 години ще брани честта си днес срещу Холандия в последен мач от група \"Б\" на Евро 2017 в Грузия. Селекцията на Ангел Стойков отстъпи в първите си две срещи с 0:2 от Англия и 0:3 от Германия. Единственият шанс за класиране на полуфинал в турнира е победа с над четири гола.Освен това Англия трябва да надделее над Германия. Младите \"лъвове\" обаче не трябва да мислят за тези неща, а да се опитат да покажат най-доброто от себе си.Играчите натрупаха сериозен опит, но сега трябва да се вдигнат от разочарованието и да играят за честта на България и най-вече за своето развитие.Всяка минута на това първенство може да им помогне да израснат, а опитът да бъде безценен в предстоящите им кариери. Добрата новина е, че футболисти от групата на селекционера Ангел Стойков са здрави и могат да вземат участие в двубоя.Изключение прави единствено защитникът Андреа Христов, който е наказан заради червения си картон в мача срещу Германия. Мачът е днес от 19:00 часа на стадион \"Тенгиз Буржанидзе\" в град Гори.", "date": "2017.07.09", "title": " Младежите ще бранят честта си срещу Холандия"}
{"url": "https://m.offnews.bg/news/112_6/Otnovo-teror-Mladezh-ot-Biala-e-v-koma-sled-poboj-ot-romi_660085.html", "text": "18-годишен младеж от русенския град Бяла е в кома след побой от роми, съобщи БГНЕС. Инцидентът е станал тази нощ, след излизане от дискотека. Вече има и задържан, съобщиха от полицията.18-годишният Александър се е прибирал с приятели от дискотека, когато са били пресрещнати от група от 12 роми. Единият от тях поискал цигара, но момчето нямало в себе си.Последвал скандал, който прераснал в побой. Единият от ромите ударил Александър в главата с бутилка от уиски, при което младежът паднал на земята окървавен. Ромите се разбягали, а компанията извикала помощ.Младежът е откаран с линейка в болницата в Русе, където е настанен в интензивното отделение в кома, с опасност за живота.Полицията е задържала 32-годишния ром, нанесъл удара с бутилка. Той е имал криминални прояви като непълнолетен.Започнало е досъдебно производство по чл. 129 от Наказателния кодекс – за нанасяне на средна телесна повреда.Близките на пострадалото момче са потресени от случилото се.Близките възнамеряват да организират протест през следващата седмица заради инцидента.", "date": "2017.07.09", "title": " Отново терор: Младеж от Бяла е в кома след побой от роми"}
{"url": "https://m.offnews.bg/news/Futbol_18793/Ubiha-fen-sled-derbi-v-Braziliia-video_660106.html", "text": "Футболът в бразилия беше разтърсен от ново шокиращо насилие, след като фен бе убит при безредици след дербито на Рио де Жанейро между Фламенго и Васко да Гама, съобщиха местните медии. 27-годишният привърженик, чието име не се съобщава, е бил прострелян смъртоносно в гърдите, а други трима са ранени от куршуми при престрелка по улиците на Рио.Безредиците избухнаха след загубата на Васко у дома с 0:1 от Фламенго. Феновете започнаха да хвърлят самоделни бомбички на стадиона и играчите бяха принудени набързо да се приберат в съблекалните, за да не пострадат.Хулиганите счупиха предпазните огради, а насилието се пренесе и извън стадиона и се наложи полицията да усмири тълпата със сълзотворен газ.След победата с 1:0 Фламенго излезе на второ място в класирането на бразилския шампионат с 23 точки. Васко е шести с 16 точки, а лидер е Коринтианс с 32.", "date": "2017.07.09", "title": " Убиха фен след дерби в Бразилия (видео)"}
{"url": "https://m.offnews.bg/news/Ikonomika_59/Neloialna-praktika-ot-BAKKER-100-podarak-se-okaza-tombola-v-12-dar_660104.html", "text": "Комисията за защита на потребителите (КЗП) установи нелоялна практика на представителя на BAKKER за България „Градина Баккер Оланда С.Р.Л.” при провеждането на кампания за 70-тия юбилей на международната компания, съобщиха от ведомството.Чрез 29 специализирани печатни издания са разпространени 400 000 каталога на фирмата в рамките на една година. С приложена брошура потребителите са подвеждани, че ще получат безусловно „100% подарък” комплект инструменти до 100 части или телевизор, ако открият печеливш код при изтриване на скреч поле.В действителност обаче получаването на подаръка е обвързано с поръчка на продукти от каталога на минимална стойност 25 лв. и заплащане на пощенските разходи в размер на 9,95 лв.Нещо повече – покупката също не гарантира на потребителя, че ще получи единия от двата „подаръка”, а само че ще участва в състезание при разпределянето на наградите. Според общите условия на кампанията най-бързите 100 участници от включените 12 държави ще получат комплект инструменти, а първите петима – плоскостенен телевизор. Допълнително условие в надпреварата за телевизор е, че реакцията следва да е в рамките на 14 дни.Неизяснен остава и въпросът от коя дата стартира определянето на победителите. Дали това е датата на излизането на изданието с приложения каталог на търговеца или – както проверката установява – денят на старта на кампанията, който обаче никъде не е посочен, посочват от КЗП.Според комисията във всички случаи целта на търговеца е да мотивира потребителя да изпрати по-бързо поръчката си, за да има по-голям шанс да получи награда. В същото време, при положение, че кампанията обхваща 12 държави, не е известно как се подреждат най-бързо реагиралите потребители. Централизираната система е базирана в Холандия и не е в пряка връзка с гражданите от участващите държави. В случая потребителят изпраща поръчката си до офиса в София, но не се знае кога тя се регистрира в системата в Холандия.Заповедта за забрана на нелоялната практика е от месец ноември 2015г., но търговецът я е обжалвал и сега е потвърдена от Върховния административен съд.Съвети към потребителите: Преди да участвате в томбола с награди, прочетете внимателно всички условия.Обърнете специално внимание на изискванията към участниците, особено на това дали е необходимо да направите някакви разходи и какви точно са те.В случай че сте спечелили награда, настоявайте да я получите в предварително посочения от търговеца срок. Ако това не стане, изискайте от него да Ви предложи алтернативна или да Ви изплати сумата за нея (имате право на това по закон).  Препоръки към търговците:При провеждане на кампания с награди информирайте коректно потребителите за всички условия.Когато обвързвате участието в разпределянето на награди с покупка, това трябва да е предварително категорично ясно за потребителя.Ако не можете да осигурите спечелените награди, трябва да изплатите паричната им равностойност.", "date": "2017.07.09", "title": " Нелоялна практика от BAKKER: \"100% подарък\" се оказа томбола в 12 държави"}
{"url": "https://m.offnews.bg/news/Snukar_18803/Kitaj-okupira-polufinalite-na-Svetovnata-kupa-v-Ushi_660098.html", "text": "Китайските тимове окупираха полуфиналите на Световната купа в Уши, вдигвайки надеждите на местните фенове за домакински финал.Дин Джунхуй и Лианг Уенбо от Китай А победиха Уелс с 4:1 фрейма в четвъртфиналите, а Джоу Юлонг и Ян Бинтао от Китай Б отстраниха Белгия с 4:3.Китай А ще мери сили с Тайланд в полуфиналите в неделя, докато Китай Б ще се изправи срещу Англия.Финалистът в \"Крусибъл\" от тази година Джон Хигинс претърпя сериозен провал в Световната купа, след като заедно с партньора си Антъни Макгил отпадна още в груповата фаза.Шотландското дуо победи с 3:2 Индия в последния мач, но това не бе достатъчно да си заслужи място в топ 2, след като Северна Ирландия надви Израел с 3:2, а Тайланд разгроми Кипър с 5:0.Шотландия бе финалист в Световната купа в предишното издание през 2015 година, така че сега отпадането в групите е истинско разочарование.", "date": "2017.07.09", "title": " Китай окупира полуфиналите на Световната купа в Уши"}
{"url": "https://m.offnews.bg/news/Sviat-_12/Irakskiiat-premier-obiavi-pobeda-sreshtu-Isliamska-darzhava-v-Mosul_660126.html", "text": "Иракският премиер Хайдер ал Абади отиде днес в Мосул, за да обяви победа срещу групировката \"Ислямска държава\" във втория по големина град в страната. Боевете срещу джихадистите обаче продължават по места, предаде Асошиейтед прес.\"Ислямска държава\" все още контролира по-малко от една квадратна миля в опустошения Мосул. Групировката използва човешки щитове, атентатори самоубийци и снайперисти, след като нейните бойци, останали в града, обещаха да се бият до смърт.Отделни огнища на съпротива има в части от квартал в историческата част на Мосул близо до река Тигър.\"Главнокомандващият на въоръжените сили (премиерът) пристигна в освободения град Мосул и поздрави героичните бойци и иракския народ с великата победа\", съобщи правителствената пресслужба в комюнике.Кампанията за прогонване на ИД от Мосул започна през октомври миналата година, след като над три години той бе в ръцете на джихадистите.Прекратяването на окупацията на Мосул е \"решаващ етап\" в борбата срещу тероризма, обяви днес Европейската комисия.Отвоюването на Мосул от \"Ислямска държава\" бележи решаващ етап в кампанията за елиминирането на терористичния контрол в някои зони на Ирак и за освобождаването на народа му, отбелязаха върховният представител на ЕС за външната политика и сигурността Федерика Могерини и комисарят за хуманитарната помощ Христос Стилианидис.Двамата отдават почит на \"смелостта на народа на Ирак, правителството на страната и въоръжените й сили, както и на жертвите, дадени от военни и цивилни, за постигането на победата\".", "date": "2017.07.09", "title": " Иракският премиер обяви победа срещу \"Ислямска държава\" в Мосул"}
{"url": "https://m.offnews.bg/news/Izvan-terena_18817/Mesi-spodeli-medeniia-si-mesetc-s-Luis-Suares_660092.html", "text": "Нападателите на Берселона Лионел Меси и Луис Суарес отново са заедно на ваканция. Очевидно, двамата съотборници ще се завърнат добре отпочинали за старта на предсезонната подготовка с тима на каталунците в петък.В момента Лео кара меден месец със съпругата си Антонела на Карибските острови, след като двамата сключиха брак в края на миналия месец.Семейство Суарес получи покана да се присъедини към почивката на аржентинците и отдъхва заедно с тях в Антигуа, заедно с децата на двете двойки.Семействата са съседи в Барселона, а съпругите на двамата футболисти Антонела и София Балби дори започнаха общ бизнес с обувки.Иначе Меси има за какво да черпи. Преди няколко дни аржентинската суперзвезда подписа нов договор каталунците до 30 юни 2021 година. Нападателят има феноменална кариера в Барселона, след като пристига там още като дете. В първия отбор вече навъртя 13 сезона за каталунците.За тези 13 години Меси печели четири пъти Шампионската лига, осем пъти титлата на Испания, пет пъти Купата на Краля, седем пъти Суперкупата на Испания, три пъти Суперкупата на Европа и три пъти Световното клубно първенство.", "date": "2017.07.09", "title": " Меси сподели медения си месец с Луис Суарес"}
{"url": "https://m.offnews.bg/news/Sport_18752/Sportat-v-efir-na-9-iuli_660082.html", "text": "Скромна е днешната програма на телевизиите откъм спорт, но обяснението е, че сезоните все още не са стартирали. За любителите на колоезденето Евроспорт ще излъчи в пълни детайли 9-ия етап на Тур дьо Франс, а феновете на моторните спортове ще се насладят на поредния кръг от Формула 1 за Гран при на Австрия.На \"Уимбълдън\" е почивен ден, за да може да се възстанови тревата на кортовете преди началото на втората седмица.10:00 Волейбол, Гран при (ж), Русия – Италия Mtel sport 112:30 Колоездене, обиколка на Франция Eurosport 114:00 Волейбол, Гран при (ж), Китай – САЩ Mtel sport 115:00 Формула 1, Гран при на Австрия Диема спорт 216:00 Лека атлетика, Диамантена лига в Лондон Mtel sport 216:30 Волейбол, Гран при (ж), Казахстан – Корея в Русе БНТ HD17:00 Чапекоензе – Атлетико (П) Sport+ HD19:00 ЕП до 19 години, Англия – Германия Eurosport 120:00 Волейбол, Гран при (ж), България - Германия БНТ HD22:00 Крузейро – Палмейрас Sport+ HD01:00 Сантос – Сао Пауло Sport+ HD", "date": "2017.07.09", "title": " Спортът в ефир на 9 юли"}
{"url": "https://m.offnews.bg/news/Obshtestvo_4/Premahvat-znatcite-za-kameri-na-patia-ot-dnes_660078.html", "text": "От днес премахват табелите, предупреждаващи за камери на пътя. Така шофьорите няма да знаят кога и къде ги снимат. А целта - те да бъдат превъзпитани и да не намаляват скоростта само за пред означението.За срок от един месец ще се отнема книжката на собственик, който допуска или предоставя управлението на моторно превозно средство на човек, употребил алкохол над 0,5 промила или наркотични вещества.Новите законодателни промени предвиждат и за срок между 6 месеца и година да се прекратява регистрацията на автомобил, чийто собственик го е предоставил на лице без книжка.За период от 6 месеца до една година ще се прекратява регистрацията на пътно превозно средство, ако неговият собственик го управлява, без да притежава шофьорска книжка или е употребил алкохол с концентрация в кръвта над 0,5 промила или наркотици.Същата принудителна мярка ще се въвежда и за собственик, който откаже проверка с техническо средство за алкохол.На пълнолетните лица, употребили наркотици и алкохол, ще се търси наказателна отговорност, ако са причинили увреждане или смърт на пътя, съобщава Нова телевизия.", "date": "2017.07.09", "title": " Премахват знаците за камери на пътя от днес"}
{"url": "https://m.offnews.bg/news/OFFTOPIC_18750/Bezraboten-frantcuzin-specheli-1-milion-evro-ot-lotariiata_660076.html", "text": "Безработен французин от департамента Гар спечели от лотарията над 1 милион евро, съобщи изданието Ouest France. Мъжът на около 40-годишна възраст заложил само 5 евро в лотарията „Моят милион“ в будка за цигари. Смятал, че печалбата ще бъде 4 евро. Той така и нямал да разбере какво е спечели, ако не бил продавачът.„Аз му казах, когато той попита защо до неговото име е написано „джакпот“, поясни собственикът на будката Стефан Лорка.Той лично съпроводил победителя до Париж, където след всички необходими проверки, продължили близо седмица, мъжът получил съответния чек. Неговото име не се съобщава, нито пък за какво смята да похарчи парите.", "date": "2017.07.09", "title": " Безработен французин спечели 1 милион евро от лотарията"}
{"url": "https://m.offnews.bg/news/Volejbol_18779/Frantciia-specheli-Svetovnata-liga_660075.html", "text": "Европейският волейболен шампион Франция победи олимпийския първенец Бразилия и развали големия празник, след като спечели Световната лига за втори път в своята история на бразилска територия.Момчетата на селекционера Лоран Тили се наложиха изключително трудно и драматично над \"Селесао\" с 3:2 (21:25, 25:15, 25:23, 19:25, 15:13) в големия финал, игран тази нощ пред страхотната публика от над 23 000 зрители на футболен стадион \"Арена да Байшада\" в Куритиба.Титлата е още по-ценна за Франция, тъй като това е последното издание на най-комерсиалния волейболен турнир в света с това име (б.р. догодина Световната лига ще се казва Нова волейболна лига) и с нов формат.Освен 2-те си титли \"петлите\" имат и един сребърен, и един бронзов медал. Французите също така взеха своебразен реванш за загубения финал в Лигата с 2:3 гейма през 2006 година в Москва.Олимпийските шампиони от Бразилия пък така и не успяха да спечелят рекордна 10-а титла, като остават в историята с 9 златни, 6 сребърни и 4 бронзови отличия. Също така това бе 5-и загубен финал в последните 7 години, както и трета загубена финална битка за бразилците на родна земя след 1995 и 2002 година.По-рано през нощта пък Канада спечели исторически първи медал от Световната лига, след като се добра до бронза след победа над САЩ с 3:1.", "date": "2017.07.09", "title": " Франция спечели Световната лига"}
{"url": "https://m.offnews.bg/news/112_6/Novi-4-zhertvi-na-katastrofi-za-den_660080.html", "text": "Четирима души са загинали, а 35-има са пострадали при 23 тежки пътни произшествия, станали през изминалото денонощие в страната, съобщи пресцентърът на МВР. За трима от ранените при катастрофите има опасност за живота им.В София през денонощието са станали 85 леки катастрофи, при които няма загинали и ранени.От началото на годината у нас при ПТП са загинали общо 294 души, а близо 4000 е броят на ранените, показва справката на вътрешното ведомство.", "date": "2017.07.09", "title": " Нови 4 жертви на катастрофи за ден"}
{"url": "https://m.offnews.bg/news/Obshtestvo_4/Asenovgrad-izliza-na-nov-protest-Ochakvat-se-15-000-dushi_660079.html", "text": "Очаква се тази вечер над 15 000 души да се включат във втория мащабен протест в Асеновград след нападението над млади спортисти край язовир „40-те извора“. Това съобщи за Радио „Фокус“ – Пловдив Йордан Тодоров, член на Инициативния комитет на протестиращите и баща на едно от пострадалите деца. По думите му протестът ще бъде мирен, като в него ще участват най-вече жители на Асеновград.Той подчерта, че всекидневните протести през делничните дни, както и мащабните протестни действия в неделя ще продължават, докато не се изпълнят исканията на жителите на Асеновград за строги наказания на участвалите в нападението над спортистите, за изселване на незаконно пребиваващите цигани, за събаряне на незаконните постройки и за създаване на Общинска полиция, която да гарантира сигурност.Според него разрешението за протести на жителите на Асеновград е до понеделник, но то ще бъде подновено.Традиционно тази вечер се очаква протестът да започне в 20 часа в градината пред паметника на Цар Иван Асен II в Асеновград, а шествието – час по-късно.", "date": "2017.07.09", "title": " Асеновград излиза на нов протест. Очакват се 15 000 души"}
{"url": "https://m.offnews.bg/news/Politika_8/Lambo-za-Radev-Zabravi-me-za-20-dni-Ne-mi-se-beshe-sluchvalo_660094.html", "text": "С президента Румен Радев не се чуваме, явно нямаме нужда сега един от друг, каза БСП депутатът Стефан Данаилов в интервю за бТВ. Известният актьор оглавяваше инициативния комитет за кандидатурата на Радев и по думите му е помагал и на други кандидатури, но досега не се е случвало „да се забравим в първите 20 дни”.По думите му на „Позитано” има недоволни, че президентът се е „еманципирал” от левицата.Данаилов добави, че хората искат Радев, но „той колко иска не знам.”БСП депутатът в момента пишел книга. Сменял много варианти за начало и работел върху това кое да разкаже и кое да премълчи.", "date": "2017.07.09", "title": " Ламбо за Радев: Забрави ме за 20 дни. Не ми се беше случвало"}
{"url": "https://m.offnews.bg/news/Obshtestvo_4/Ochakvat-ni-do-38-gradusa-dnes_660077.html", "text": "Днес ще е слънчево. Временни увеличения на облачността ще има над Североизточна България и планинските райони и там на отделни места ще превали краткотрайно. Ще духа слаб до умерен северозападен вятър. Максималните температури ще са между 30° и 35°, в крайните югозападните райони до 38°. Над Черноморието ще преобладава слънчево време с временни увеличения но облачността. На отделни места по Северното Черноморие слабо ще превали. Ще духа слаб до умерен северозападен вятър. Максималните температури ще са 28-33°. Температурата на морската вода е 23-26°. Вълнението на морето ще бъде 1-2 бала.Над планините ще бъде предимно слънчево. След обяд ще се развива купеста облачност, но само на отделни места, главно в Рило-Родопската област, краткотрайно ще превали. Ще духа умерен, по билата силен северозападен вятър. Максималната температура на височина 1200 метра ще е около 24°, на 2000 метра – около 15°.Атмосферното налягане е малко по-високо от средното за юли – ще остане без съществена промяна.", "date": "2017.07.09", "title": " Очакват ни до 38 градуса днес"}
{"url": "https://m.offnews.bg/news/Obshtestvo_4/Iliian-Vasilev-Tova-e-teroristichen-akt-na-anarhokomunistite_660101.html", "text": "Бившият посланик на България в Москва Илиян Василев публикува изключително остър коментар срещу опожаряването на крана, с който се демонтираше \"Седмокрилия пето.....к\" от градинката пред НДК.Според него с акцията си по тъмна доба анархокомунистите  Василев определя посегателството върху крана като терористичен акт, въпреки че до момента от МВР не са потвърдили, че иде реч за умишлен палеж.Според него опасността от радикалния ислям у нас е много по-малка отколкото от Ето и цялото мнение на Илиян Василев, публикувано в социалната мрежа:", "date": "2017.07.09", "title": " Илиян Василев: Това е терористичен акт на анархокомунистите"}
{"url": "https://m.offnews.bg/news/Gimnastika_18776/Neviana-Vladinova-obra-zlatoto-v-Monpelie_660083.html", "text": "Пет златни медала спечели Невяна Владинова на първия международен турнир\"DANY CUP\", на който беше поканена като специален гост.Чаровната плевенчанка събра сбор от 73.095 т. като на отделните уреди получи : 18.800 за обръч, 18.250 за топка, 18.000 за бухалки и 18.025 за лента.В категория Б при жените златото грабна българката Юлиана Димитрова, състезател на клуб \"Грация мебел стил\"(Варна).При девойките старша възраст българските представителки от клубовете \"Авангард\" и \"Грация мебел стил\" се представиха отлично и спечелиха много медали, като най-силно се представи Вероника Любчова от \"Авангард\", която спечели всичките четири златни медала - в многобоя и на уредите топка, бухалки и лента).Девойките играха многобой от три уреда.Днес състезанието продължава с изпълнението на най-малките гимнастички.", "date": "2017.07.09", "title": " Невяна Владинова обра златото в Монпелие"}
