{"url": "https://offnews.bg/obshtestvo/razbiha-prestapna-grupa-v-kozloduj-iznasilvala-brutalno-dlazhnitci-666035.html", "text": "Разбиха престъпна група, действала в Козлодуй. Групата се занимавала с лихварство, отвличания, изнудвания и разпространение на наркотици. Престъпниците действали особено жестоко, като част от жетвите им били брутално изнасилвани, съобщиха от Специализираната прокуратура. При акция на ГДБОП са задържани седем от членовете на групата, а още двама се издирват, обясни прокурор Иван Гешев. Един от престъпниците опитал да избяга и да се укрие, но е бил открит бързо и е задържан. Иззети са част от уредите, с които са извършвани изнасилванията - палки, тръби и други уреди за близък контакт, посочи Гешев. При обиските са открити още два пистолета, наркотици, над 20 000 евро и над 10 000 лева, както и множество телефони. Лидер на бандата е Цветомир Ценов – Квиц, съобщи bTV. Тя е действала поне три години. На всички задържани са повдигнати обвинения.Разпитани са 25-ма свидетели, като 12 от тях са дали показания пред съдия.", "date": "2017.09.27", "title": "Разбиха престъпна група в Козлодуй, изнасилвала брутално длъжници"}
{"url": "https://offnews.bg/izvan-terena/kloi-kardashian-e-bremenna-ot-po-mlad-basketbolist-666000.html", "text": "Кланът Кардашиян расте с всяка година. Той ще се увеличи с още един член. 33-годишната Клои Кардашиян, най-светлата от фамилията, е бременна.Това потвърдиха нейни близки пред E!News. Това ще бъде първото дете на 33-годишната Клои, която от доста време говори за желанието си да стане майка.Баща на бебето е приятелят й - баскетболистът от НБА Тристан Томпсън. Центърът на Кливланд Кавалиърс е с цели седем години по-млад от Клои. Двамата са заедно от септември миналата година.Медиите отвъд Океана съобщават, че Клои е в третия месец на бремеността, но двамата с Тристан все още не знаят пола на бъдещото си дете.Най-малката от сестрите Кардашиян бе омъжена за Ламар Одъм, а след това имаше връзка и с Джеймс Хардън. “Обичам спортисти”, призна преди време тя.Одъм, който едва не умря от наркотици преди време, обвини за пороците си и Клои. Според бившия ас на Лейкърс прочутата дама гледала редовно как се друса с кокаин, но не реагирала.", "date": "2017.09.27", "title": "Клои Кардашиян е бременна от по-млад баскетболист"}
{"url": "https://offnews.bg/sviat/putin-uveri-rusia-e-unishtozhila-predsrochno-tcelia-si-himicheski-ars-666038.html", "text": "Русия приключи днес предсрочно унищожаването на своя химически арсенал, обяви президентът Владимир Путин, цитиран от Ройтерс, ТАСС и БТА.Путин окачестви събитието като историческо предвид огромния обем химически оръжия, останали от съветско време.\"Въпреки че нашата страна планираше да завърши тази работа към 2020 г., тя я приключва по-рано от набелязания срок\", каза той.В изявление, излъчено по телевизия \"Россия 24\", Путин отбеляза, че САЩ не са изпълнили поетия от тях ангажимент да унищожат своя химически арсенал и три пъти го отлагат с мотива, че не им достигат средства.Утилизирането на последния химически боеприпас на полигон в руската република Удмуртия е станало днес по заповед на върховния главнокомандващ Владимир Путин. Той е издал заповедта по телемост от резиденцията си в Ново Огарьово край Москва.За своето химическо разоръжаване Русия е получила финансова помощ от 16 държави, а също от Европейския съюз и американска неправителствена организация, припомня ТАСС. Най-много средства са били отпуснати от САЩ,, Германия, Великобритания и Канада.", "date": "2017.09.27", "title": "Путин увери: Русия е унищожила предсрочно целия си химически арсенал"}
{"url": "https://offnews.bg/futbol/hofe-pristigna-s-mnogo-kutc-otbor-v-razgrad-666041.html", "text": "Шансове за Лудогорец да вземе нещо от наистина силния тим на Хофенхайм!  Двата тима излизат утре вечер от 22,05 в Разград в мач от групите на Лига Европа?Още шестима нови футболисти отпаднаха от групата на Хофенхаймк. Вече се знаеше за отсъствието на контузените Ермин Бичакчич, Керем Демирбай и Надием Амири. В самолета не се качиха още Сандро Вагнер, Серж Гнабри, Бенямин Хюбнер, Флориан Грилич, Адам Салай и Роберт Зули.Най-значимо ще бъде отсъствието на Вагнер. Националът на Германия е с настинка. Друг представител на Бундестима - Гнабри, започна като титуляр в последния двубой на Хофе срещу Шалке 04, но се оплаква от мускулна травма, какъвто е проблемът и на Хюбнер.Иначе треньорът на Лудогорец Димитър Димитров заяви, че е разузнал добре предстоящия си съперник.\"Тимът е готов преди първия домакински мач в Разград в груповата фаза на Лига Европа. Хофенхайм е силен и класен съперник. Той доказа това с резултатите си, не бива да допускаме грешки. Излизаме за победа.Всички казваха, че Хофенхайм е фаворит, въпреки загубата в първия мач от груповата фаза, те имат предимство. Разузнахме добре Хофенхайм. Те са дисциплинирани и добре подготвени, както физически, така и тактически.Могат да променят постройката си по време мач. В наш плюс е опитът, който притежават нашите футболисти в Европа. Няма кадрови проблеми в отбора. Предимство е, че ще играем у дома\", заяви Херо.", "date": "2017.09.27", "title": "Хофе пристигна с много куц отбор в Разград"}
{"url": "https://offnews.bg/drugi/otkaza-i-ediniat-babrek-na-naim-no-shte-zhivee-s-nov-cheren-drob-666043.html", "text": "Наим Сюлейманоглу се бори за живота си. Великият щангист е идол в Турция, така и в родната му България. Затова лично докторът на Джобния Херкулес Мехмет Емин Гюнеш разкри какво е състоянието му в момента, пише Gong.bg.Наим беше приет в интензивното отделение на най-добрата болница в Истанбул в понеделник с чернодробна недостатъчност. В момента и единият от бъбреците му е отказал, но лекарите остават оптимисти, ако се извърши спешна трансплантация на черен дроб.\"Приехме Наим Сюлейманоглу в интензивното отделение преди два дни, диагнозата беше цироза. Затова се наложи да го поставим в медикаментозна кома, но го извадихме частично от нея в ранните сутрешни часове във вторник\", съобщи лекарят.\"Лично президентът на Турция, министър-председателят, спортният министър, здравният министър и стотици официални лица искат ежечасно информация от нас за състоянието му. Самият Наим е в съзнание, знае къде се намира, осъзнава състоянието си, което е добре\", разкри още докторът.Той даде и подробности за здравния статус на великия щангист: \"Не може да се каже нищо категорично, защото процесът по лечението му е дълъг. Сложили сме му катетър, което е важно за нас. Причината е, че един от бъбреците му отказа да функционира. Но има подобрение в чернодробната функция, което е добре\".\"Искам за оттрека информациите, че диша с помощта на дихателен апарат. Трансплантацията остава единственото решение, вече сме направили предварителните изследвания за възможността това да се случи\", поясни още лекарят.\"Трансплантацията е важна, но по-важно е общото състояние на пациента. А засега то позволява да му присадим черен дроб. Стабилизирали сме го и сме го подготвили за манипулацията\", сподели д-р Гюнеш.Според медиците в Турция, общото състояние на Наим Сюлейманоглу би му позволило да живее нормално живота си, ако чернодробната трансплантация бъде осъществена навреме и се намери подходящия донор.", "date": "2017.09.27", "title": "Отказа и единият бъбрек на Наим, но ще живее с нов черен дроб"}
{"url": "https://offnews.bg/sviat/93-za-nezavisim-kiurdistan-irak-poiska-anulirane-na-referenduma-z-666044.html", "text": "На референдума за независимост на Иракски Кюрдистан в понеделник с \"да\" са гласували 92,73 процента от избирателите, предадоха световните агенции, като се позоваха на официалните данни, разпространени днес от избирателната комисии, предаде БТА.От 3 305 925 гласоподаватели само 7,27 процента са се обявили против идеята за независимост на Иракски Кюрдистан, допълни избирателната комисия. Избирателната активност е била 72,16 процента.Референдумът по инициатива на президента на Иракски Кюрдистан Масуд Барзани бе остро разкритикуван от Багдад и от съседните на Ирак страни. Барзани каза, че ако победи \"да\"-то на референдума, то няма да последва незабавно обявяване на независимостта на Иракски Кюрдистан, а по-скоро ще бъде поставено началото на сериозни дискусии с иракската централна власт по спорните въпроси.Вчера иракският премиер Хайдер ал Абади обаче постави анулирането на резултатите от референдума като предварително условие на каквито и да било преговори с кюрдския автономен регион в северната част на страната. Иракските депутати пък призоваха Абади, в качеството му на главнокомандващ въоръжените сили, да вземе всички необходими мерки, за да запази единството на Ирак и да защити гражданите. Те поискаха изпращането на сили за сигурност в оспорваните между Багдад и Ербил зони, където също се гласуваше на референдума.", "date": "2017.09.27", "title": "93% 'за' независим Кюрдистан, Ирак поиска анулиране на референдума, за да преговарят"}
{"url": "https://offnews.bg/nashite-avtori/sratcimir-savov-blues-traffic-i-mnogo-palamudeni-vdahnovenia-na-esenn-666033.html", "text": "Събитието с атрактивното име „Паламудени вдъхновения и странджански седенки“ бе открито с водосвет на Агатополския епископ Йеротей и отец Йордан, а водещ през трите фестивални дни бе керамикът Срацимир Савов, който взе артистично участие в музикалното изпълнение на Костадин Михайлов и приятели по-късно същия ден.Под звуците от гайда на млада гайдарка, Срацимир Савов извърши специален ритуал, в който „майсторът взе вода и живот от морето, пръст и огън от Странджа, жената засвири на гайда, душите и телата се сляха – майсторът сътвори формата, жената даде душата – роди се мъжко и женско и хората ги познаха, и ги оставиха на морето, на морето и планината, на Ахтопол и Странджа, и на хората – да ги пазят“.На своеобразната седянка бе представена храната на Ахтопол и Странджа, а в 17 ч. детският фолклорен състав от ОУ „Св. Св. Кирил и Методий“ гр. Ахтопол зарадва малки и големи със своето изпълнение.На 23-ти, събота, ученици от същото училище и децата от център „Цветница“ – Малко Търново, фондация „Vortex” и доброволци участваха в детска творческа работилница в Градската градина и на пристанище Ахтопол.В 17 ч. на тържествена церемония бяха обявени резултатите от литературния конкурс „Морето“, организиран от сдружение „Лумен“. Журито присъди първа награда – 300 лева, плакет и публикация - на Владислав Вачков от Свищов за разказа „Изгреви“, втората награда – ваучер за двудневна почивка за двама в Ахтопол, плакет и публикация - отиде при Милка Пиналска от с. Градина, Първомай, за стиховете „Прочит на море“ и „Щерна“, трета награда – 150 лв., плакет и публикация – получи Николай Хашъмов от София за разказа „Медальон с форма на звезда“.Журито присъди и две специални награди – на Сибин Майналовски (София) за разказа „Фарът“ и на Валентин Попов (София) за „Рибоглавец“. Специалните награди на двамата разказвачи са плакети, дело на художника Тихомир Витков.Наградените творби от конкурса ще бъдат публикувани в електронния вестник Rakurs.bg, на страницата на сдружение „Лумен“ и в специален сборник, който ще излиза на всяко трето издание на фестивала. Ще бъдат публикувани и други творби на участници в тазгодишния конкурс, за които журито смята, че притежават художествени достойнства и са ценен влог в българската маринистична литература.В 18 ч. на 23 септември в галерия „АлтерЕго“ бе открита изложба живопис „Приказки за Фара“. Музикантите от \"Bedlam Club\" превърнаха събитието в наслада, а Срацимир Савов осъществи „ceramic jazz session” – своеобразен диалог между двамата майстори – контрабасистът и керамикът. От 20 ч. на сцената на Пристанището зазвучаха \"Blues Traffic\".Третият ден от Есенните ахтополски празници премина в културна и естетична поетика: бяха прожектирани филмите на журналистката Цветелина Атанасова – „Светлина в безкрая“, документален филм за ахтополския фар, и „Спомени за океански риболов: Три неща“ на режисьора Георги Дюлгеров (сценарист Георги Ингилизов, Христо Димитров – Хиндо). Гостите на празника успяха да се докоснат и до същината на живота край морето чрез дискусията с кдп Александър Александров на тема „Някои характеристики на българската морска култура“. Фондация Vortex представи прожекция на късометражни филми от цял свят под общата тема „Вдъхновени пътешественици“, а в 16 ч започна дегустацията на местни мезета и питиета на фона на весел разговори и приятна музика. Във всеобщо веселие и с вкус на паламуд бяха закрити Есенните ахтополски празници 2017, които удължиха активния летен сезон за региона с цяла седмица.Всичко това се случи без подкрепата на фондове и оперативни програми, но все пак можем да използваме и термина „устойчиво развитие“, тъй като организаторите се надяват ползите от събитието да доведат до регулярност в случването – това би обогатило и донесло настроение на месните, на гостите и на всички изкушени от изкуството и културата посетители на Ахтопол в края на септември.Сдружение „Лумен“, в ролята на организатор, благодари за съдействието на кметство Ахтопол, Рибарска кооперация – Ахтопол, фондация Vortex и доброволци, галерия „АлтерЕго“, читалище „Христо Ботев“ - Ахтопол, ОУ „Св. Св. Кирил и Методий“, детски център „Цветница“ – Малко Търново и всички останали съмишленици, които подкрепиха събитието.А ние ще очакваме следващия сезон, когато отново ще открием морето. Което винаги си е там и разказва тихи истории на местните. За да ги разберем, просто трябва да слушаме внимателно – рибарските притчи, вятъра, вълните.", "date": "2017.09.27", "title": "Срацимир Савов, Blues Traffic и много паламудени вдъхновения на Есенните ахтополски празници"}
{"url": "https://offnews.bg/volejbol/darveni-germanki-izhvarliha-volejbolistkite-ni-666047.html", "text": "Националките по волейбол излетяха от Европейското първенство след загуба, която не трябваше да допускат. Момичетата на селекционера Иван Сеферинов отстъпиха изключително драматично на Германия с 2:3 (25:14, 20:25, 25:16, 19:25, 11:15).Бундестима е съставен предимно от изключително дървени състезателки и трудно ще намерим по-подходящ съперник да влезем в Топ 8. Няма как да биеш някой \"на момиче\" в първия гейм и после да загубиш.Е, напрахме го пред около 1000 зрители в залата на Националната гимнастическа арена в Баку. Но цяло първенство играем мачове с тайбрек и загубихме най-важния.Нашите сами си поставиха за цел място в осмицата. А имаха сили и за нещо повече. Това е жалкото. Иначе всеки губи.Германия пък среща домакините от Азербайджан на четвъртфинал. Бившата съветска република вече взе подбеда над същия съперник в групите. ", "date": "2017.09.27", "title": "Дървени германки изхвърлиха волейболистките ни"}
{"url": "https://offnews.bg/politika/gerb-gotviat-anton-todorov-za-shef-na-komisiata-po-dosietata-666050.html", "text": "Парламентарната група на ГЕРБ номинира Антон Тодоров за председател на Комисията по досиетата. \"Номиниран съм, да, детска мечта ми е това, както би казал Румен Петков\" - заяви Тодоров пред БНТ.В Комисията има над 1 милион архивни единици. Има много неща за проучване, има около 25% документи от военното разузнаване, трябва да дойде цялата дирекция от Военния архив - Търново за периода 1944-1989 г., и съдебните дела. Като си знам какъв кофти човек съм, всичко това ще го събера и след 5 години, като свърши този мандат, ще имаме след това Институт за национална памет. Надявам се БСП тогава да е много слаба опозиция, нещо от порядъка на трийсетина депутати, да има нормални хора, а не да бламират всяко нещо, каза още Тодоров.Същевременно вестник \"Дума\" съобщава в утрешния си брой, че БСП е внесла законопроект за закриване на Комисията по досиетата.Социалистите предлагат да бъде отменен Законът за достъп и разкриване на документите и за обявяване на принадлежност на български граждани към ДС и разузнавателните служби на БНА и да се закрие Комисията по досиетата.На мястото й те искат да се създаде Институт за национална памет, който да събере целия архив на комисията. Той трябвало да \"осъществява изследователска и издателска дейност, ще организира образователно-информационни форуми и ще си сътрудничи с чуждестранни институции.\"", "date": "2017.09.27", "title": "ГЕРБ готвят Антон Тодоров за шеф на Комисията по досиетата"}
{"url": "https://offnews.bg/112/dzhip-i-avtobus-se-sblaskaha-chelno-mezhdu-bistritca-i-zheleznitca-666039.html", "text": "Джип се блъсна в автобус на градския транспорт между селата Бистрица и Железнница до София. Двата шофьори са леко ранени, откарани са в болница.По непотвърдена информация колата се е движела с несъобразена скорост. Настилката е мокра и видимостта в района е намалена, защото се спуска мъгла, предаде телевизия \"Нова\".За щастие в автобуса не е имало много пътници, сред тях няма пострадали. Те са били извозени до следващата спирка на автобуса.Към момента движението в района се извършва в едната лента.", "date": "2017.09.27", "title": "Джип и автобус се сблъскаха челно между Бистрица и Железница"}
{"url": "https://offnews.bg/temida/patriotkata-obvinena-za-trafik-na-hora-se-razmina-samo-s-uslovna-666027.html", "text": "Три години условно получи бившият координатор на НФСБ в Костинброд Анелия Велева, както и още петима души, които бяха обвинени за трафик на бежанци. Велева се призна за виновна, въпреки че по-рано отричаше, и сключи договор с прокуратурата, което днес беше одобрено от Пловдивския районен съд, предаде .Шестимата подсъдими ще трябва да заплатят и 5000 лв. глоба.Велева беше задържана при акция на МВР на магистрала \"Тракия\" заедно с приятеля ѝ Калин Василев и бившият полицай Николай Дюлгеров. Освен координатор на НФСБ в Костинброд тя бе и кандидат за депутат на парламентарните избори тази година.", "date": "2017.09.27", "title": "Патриотката, обвинена за трафик на хора, се размина само с условна"}
{"url": "https://offnews.bg/bojni/antani-dzhoshua-vae-tialo-predi-bitkata-s-kobrata-666031.html", "text": "Британската звезда на професионалния бокс Антъни Джошуа надъха феновете си с мотивиращо видео от тренировъчната зала месец преди битката за титлата във версия IBF с нашия Кубрат Пулев.Двамата ще се изправят на ринга в Кардиф на 28 октомври, като претендентът от България има шанс да грабне поясите във версиите IBF, IBO и WBA.За радост на своите 4,2 милиона последователи в Инстаграм, Джошуа качи видеокомпилация от своите тренировки. 27-годишният британец с нигерийски корени написа, че работи за \"ум и мускули\" в Английския институт за спорт в Шефийлд.Във видеото Джошуа опъва ластик за издръжливост, върти километри на велоергометър с уникална скорост, работи с швейцарска топка, изтласква тежка топка към стената, вдига тежести и прави упражнения за бързо движение на ринга.Британецът се надява да постигне 20-а победа на професионалния ринг срещу Кобрата. Българинът има 26, а единствената му загуба е срещу Владимир Кличко от края на 2014 година.", "date": "2017.09.27", "title": "Антъни Джошуа вае тяло преди битката с Кобрата"}
{"url": "https://offnews.bg/obshtestvo/rektorat-na-su-niama-bonusi-niama-nagradi-izpalniavame-kodeksa-na-t-666029.html", "text": "В Софийския университет не се раздават бонуси, награди и 13-и заплати. Няма такъв случай. Изпълняват се Кодексът на труда и Наредбата за работната заплата, съгласно които тя се състои от основна и допълнителни трудови възнаграждения.Това заяви ректорът на Софийския университет проф. Анастас Герджиков на днешното заседание на Академичния съвет по повод информацията, че само за 1 година - 2016-а, в СУ са платени 19.5 млн. лева допълнителни възнаграждения.Ректорът определи коментарите по въпроса като „абсурдни“ и заяви, че тези пари са част от работната заплата и трябва да се изплащат с нея.Той заяви още, че възнагражденията за изпълнение на ръководни функции са регламентирани в Колективния трудов договор и са еднакви за всички зам.-ректори, декани, зам.-декани и ръководители на катедри – нещо, което не личи от справката. Според нея например добавката за ръководителите на катедри варира от 11 лева до над 3000 лева годишно. По думите на проф. Герджиков причината за разликите при ректорското ръководство идват от допълнителните средства за преподавателската им дейност, от магистърски програми, от работата им като ръководители на проекти.Аз получавам допълнителни възнаграждения за ректор, за стаж и за докторска степен – единствено, подчерта той.Герджиков коментира и писмо на Федерацията на университетските синдикати от 25 септември до Съвета по повод допълнителните възнаграждения.Във връзка с този преразход, пише в него, държим АС да преразгледа щатното разписание, както и необходимостта от всички длъжности в него с трезва преценка за числеността на работещите повече от 3600 човека в СУ.От синдиката питат и за изплатен хонорар от 37 696 лева на юрист на граждански договор с двугодишен стаж – Изабела Маринова, при наличието на юридически отдел в СУ. „Сумата е дадена, без да са представени към датата на плащането дължимите отчети за извършената от нея работа“, пишат те и допълват:„Считаме, че тези хонорари са предмет на разглеждане и оценка от АС, както по отношение на лицето, което ги е взело безотчетно, така и за използваните публични финансови средства от бюджета на СУ „Св. Климент Охридски. Ние следим какви трудови възнаграждения вземат преподавателите в Софийския университет и сме обезпокоени от неравностойната оценка, която ни се дава в сравнение с хонорарите на това лице“.В отговор към присъстващия зам.-председател на ФУНИС проф. д-р Георги Петров ректорът заяви, че Маринова е изпратила 16 отчета, че благодарение на работата ѝ били спасени имоти на СУ, за които се водели дела.Подчерта, че два пъти е била повишена събираемостта от наеми, защото там е бил въведен ред, че е направена пълна ревизия на имотите, че наемателите, които са преотдавали имоти и са ощетявали Университета.Остава усещането, че едни добре работещи колеги в администрацията са добре възнаградени за труда си, а други, които също се трудят, остават просто така. Един се труди много добре и затова получава по 1000 лева на месец допълнително, друг се труди много добре, но получава само заплатата си, отбеляза обаче проф. Петров.След забележката последва и забележка от ректора, който се върна към синдикалното писмо: „Правилно ли разбирам, че предлагате съкращения, за да го съобщим на синдикалните ви членове?“.Диалогът приключи и думата взе един от представителите на студентите – Симеон Георгиев, който обясни какви са били мотивите му да изиска и да огласи справката за допълнителните възнаграждения.„Целта ни не е била да злепоставим Университета, а единствено и само той да се управлява по по-прозрачен начин“, категоричен бе той и допълни, че разговори с преподаватели са му внушили усещане за вина заради това, че той и колегата му Стефан Радов задават въпроси и искат прозрачно управление на публичните финанси.А какво да правим с имиджа на Университета, ако накрая се окаже, че няма нарушения, попита го ректорът, визирайки обвинение в незаконно разпределение на средствата от една телевизия. Не мога да нося отговорност за това, бе отговорът на студента.Последваха остри изказвания към студентите от двама преподаватели.По мое предложение АС взе решение справката да бъде разпространена само в Съвета. Нашите колеги студенти тогава се присъединиха към решението. Какво наложи толкова спешно справката да бъде разпространена в медиите, попита доц. Милена Стефанова.Защо има разлики при допълнителните възнаграждения за научна степен? Защото не се осчетоводява, когато си в отпуск. Студентите попитаха ли, за да им се обясни съдържанието на справката, преди да я разпространят, попита още доц. Стефанова и каза, че се почувствала обидена, че „Университетът, в който съм учила и работила повече от 30 години може да стигне до такава ситуация“.Директно наказание за студентите пък поиска деканът на Факултета по начална и предучилищна педагогика проф. Божидар Ангелов. Той нарече „глупости“ и „тотална неграмотност“ излязлото по медиите „в 1 ч. посред нощ“ (става въпрос за предаване, в което темата бе разисквана).Разбирате ли, че спирате работата на целия университет? Това е извънреден труд, кой ще го плати, попита професорът.Аз искам за уронване на престижа на СУ двамата колеги да понесат своето наказание, заяви проф. Ангелов.Въпросите на двамата преподаватели не получиха отговори, нито пък беше гласувано наказание. Думата не беше дадена на студента. Вместо това бе прието предложение дискусията да спре и Съветът да мине към началото на дневния си ред.", "date": "2017.09.27", "title": "Ректорът на СУ: Няма бонуси, няма награди. Изпълняваме Кодекса на труда"}
{"url": "https://offnews.bg/temida/shvedat-ritnal-kamerierka-si-tragna-bez-da-plati-globata-666032.html", "text": "Шведът Ралф Сундберг, който ритна камериерка в \"Слънчев бряг\" напусна страната, без да плати глобата, наложена му от съда. Районният съд в Несебър наложи на Сундберг глоба в размер на 4500 лева. Все още не е определено и обезщетението, което шведът трябва да плати на пострадалата камериерка Диана Петкова. Сундберг напусна страната, без да е платил глобата. Той коментира, че е получил наказанието, което е заслужил, като в родината си би получил същото наказание за подобно деяние, съобщи bTV. През юни, когато се случи нападението, шведът беше в ареста, а на 21 юли съдът го пусна под домашен арест в апартхотел в \"Слънчев бряг\". Камериерката Диана Петкова пък изрази възмущението си от решението на съда.\"Толкова е смешно това, което се случи в нашата съдебна практика, че е чак тъжно\", каза тя, като подчерта, че изпитва голяма обида. ", "date": "2017.09.27", "title": "Шведът, ритнал камериерка, си тръгна, без да плати глобата"}
{"url": "https://offnews.bg/obshtestvo/zaginalata-balgarka-v-gartcia-izliazla-ot-vodata-chasove-predi-kraia-n-666046.html", "text": "„Когато се случва инцидентът и тя започва да бъде дезориентирана, изпада в шок, не може да диша през регулатора си, няма как да стои 4 часа и половина\", разказва Иван Киров - син на отвлечения от „Наглите\" бизнесмен Киро Киров, който е приятел на загиналата в Гърция българка Теодора Балабанова, цитиран от .Той е бил до нея в последните мигове от нейния живот, част от екипа по време на опита на Балабанова за \"Гинес\" по гмуркане в открити води.Когато са на лодката, той и лекарят на борда започнали да правят на Теодора изкуствено дишане и сърдечен масаж, но даже и дошлите след това парамедици не успели да помогнат. Борбата за живота на Балабанова продължила повече от час, разказва Киров.„Тази жена направи нещо, което е изключително смело и рисково. Може да завърши със смърт, за съжаление, но това я прави герой в очите на всички нас, които я подкрепяхме”, допълва Киров.Съпругът ѝ също е пострада при спускането. В момента той се намира в интензивното отделение на болницата в Солун, докъдето е транспортиран с хеликоптер.Инцидентът стана в заливът Торонеос, който се намира между полуостровите Касандра и Ситония в Гърция.Там Теодора и съпругът й Михаил са се опитали да достигнат дълбочина от 231 метра, но по време на спускането внезапно получили дезориентация и се почувствали зле.", "date": "2017.09.27", "title": "Загиналата българка в Гърция излязла от водата часове преди края на опита за Гинес"}
{"url": "https://offnews.bg/zdrave/predlagat-zadalzhitelna-vaksina-sreshtu-varitcela-666028.html", "text": "Експерти предложиха имунизационният календар да бъде осъвременен, като една от главните промени е ваксината срещу варицела да влезе в него и съответно да стане задължителна. Предложението беше обсъдено по време на кръгла маса на тема: \"Съвременни предизвикателства в профилактиката на ваксинопредотвратимите заболявания\", организирана от Българското сдружение по иновативна медицина.Те изтъкнаха, че от варицела годишно у нас се разболяват около 30 000 души и в някои случаи води до сериозни усложнения и хоспитализация. По думите им обаче преди това трябва да се направи ясна преценка коя ваксина да се използва и на каква възраст е най-добре да се поставя.Коментирано беше и предложението за въвеждане на бустерна доза дифтерия, тетанус и коклюш при юноши, както и отмяната на още един от приемите на ваксината срещу туберкулоза.Сред обсъжданите теми беше още предстоящият грипен сезон и необходимостта от предпазни мерки. Медиците препоръчват поставяне на противогрипни ваксини, което е добре да се случи в края на септември и началото на октомври, като това се отнася особено за хората над 65-годишна възраст и всички възрастни и деца, страдащи от хронични заболявания. Експертите изтъкнаха и високият риск от усложнения при бременни жени и медицински специалисти. Бяха представени данни за все още слабото покритие с противогрипни ваксини в някои страни от ЕС и за относително високата смъртност от грип навсякъде по света. За разлика от някои държави, като Холандия и Великобритания, където ваксинационното покритие срещу грип при рисковите групи достига 75%, България е една от страните с най-ниско покритие с противогрипна ваксинация в рисковите групи - под 2%.Бяха обсъдени и необходимостта и възможността от изготвянето и приемането на Национална програма за развитие на имунопрофилактиката в България, която да включва и мерки за предпазване от сезонния грип.", "date": "2017.09.27", "title": "Предлагат задължителна ваксина срещу варицела"}
{"url": "https://offnews.bg/kultura/skandinavski-metal-i-iaponska-muzika-shte-podgreiat-kontcerta-na-winte-666016.html", "text": "Първият концерт на \"Wintersun\" у нас ще се състои на 6 октомври, от 19:00 часа в столичния клуб \"Mixtape 5\".Събитието е част от турнето „Forest tour 2017”, представящо дългоочаквания нов албум на групата „The Forest Seasons”. По рано същата вечер за първи път у нас ще видим и финландците от \"Whispered\" и дет метълите от \"Black Therapy\".Комбинирайки северен мелодичен метъл с японска народна музика и симфонични елементи, \"Whispered\" са създали собствен стил, който наричат самурайски метъл. Групата ще подпали тълпата, изпълнявайки песни от трите си албума, но фокусирайки се върху последно издаденият „Metsutan - Songs Of The Void“.\"Black Therapy\" са от Рим, Италия. Основана през 2009 г., групата издаде вторият си дългосвирещ албум „In The Embrace Of Sorrow, I Smile“ през декември 2016 г., а съвсем скоро ще го представят на феновете и у нас. Наситената им с емоции музика ще даде начало на петъчната вечер.Билетите са в продажба в мрежата на Евентим, а някои от местата на които можете да ги намерите са магазините на Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.В момента и до деня на събитието билетите са на цени от 40 лева. В деня на шоуто и на място в клуба входа ще струва 50 лв.", "date": "2017.09.27", "title": "Скандинавски метъл и японска музика ще подгреят концерта на Wintersun в София"}
{"url": "https://offnews.bg/futbol/pszh-unishtozhi-bajern-video-666049.html", "text": "Каквото не става с пари, става с много пари. Е, при ПСЖ правилото работи безотказно! Парижани разбиха 3:0 Байерн в Шампионската лига.Четирима играчи направиха пиян немския тим. Казват се Дани Алвеш, Килиан Мбапе, Кавани и Неймар. Те бродираха като по учебник срещу безпомощния тим на Анчелоти. И нищо чудно италианският треньор да остане без работа до зимата.Алвеш откри след блестяща атака на Неймар отляво, който мина половината тим от Бавария.Дойде реда на Мбапе. Той пусна отличен пас към Кавани, който вкара с уникален шут извън пеналта за 2:0.Мбапе беше в основата и на третия гол. Френският вундеркинд се подигра със защитата отдясно, а при добавката Неймар не пропусна да се разпише.В друг интерес мач Челси измъкна победата с 2:1 от Атлетико в Мадрид в последните секунди. Гризман изведе домакините напред от дузпа.Мората обаче изравни след уникална атака на Азар. Бачуай нанесе удара за лондончани в продължението след хубава атака. И така вгорчи европейската премиера на новия стадион на \"атлети\".1:2 Бачуай (94)", "date": "2017.09.27", "title": "ПСЖ унищожи Байерн (видео)"}
{"url": "https://offnews.bg/obshtestvo/eto-gi-rodnina-sauchenik-rodnina-sauchenik-shemata-dobrev-v-hask-666036.html", "text": "Днес депутатът от БСП Елена Йончева обяви, че Кои обаче са хората, за които иде реч?Партията на Бойко Борисов се добра с триста зора до кметското място в южния град чак през 2015 г. Преди това ГЕРБ само ближеше рани от изборни загуби от считания за местен феодал Георги Иванов. На последните местни избори обаче най-голямата партия у нас мобилизира целия си апарат, за да го бутне от власт. Успя на втори тур.Делян Добрев не крие, че новият кмет Добри Беливанов е негова кандидатура. Днес даже самокритично заяви:Това, което не споменава, е че градоначалникът е много близък приятел от детинство на неговия баща и въпреки напредналата си възраст (Беливанов е на 70 години) е човек етичен, спокоен и удобен.С идването му в кметството там на практика се случва пълна промяна. Изведнъж много масово в ромската махала, която този път ударно е гласувала за ГЕРБ, се отпушва програмата за безплатното саниране, а в общината се появява дълъг списък \"нови лица\".При зам.-кметовете липсва особена фантазия.Едната заместничка на Беливанов е Милена Трендафилова, която е съученичка и бивш съдружник на Делян Добрев. Другият \"зам\" е Евгени Консулов, който освен съученик и бивш съдружник е и кумец на висшия гербер. Партията се е погрижила и за неговата майка  - Лилия Консулова е общински съветник от ГЕРБ в общинския съвет.Случват се и други любопитки. Кумата на Делян Добрев Биляна Димитрова става секретар на община Хасково, а съпругът ѝ Георги Димитров е назначен за председател на общинската избирателна комисия.За председател на общинския съвет е избрана Таня Захариева, която през 2014 г. бе избрана с преференция за депутат от ГЕРБ, а след като се отказа бе компенсирана с шефското място в \"Булгартрансгаз\" - държавно дружество, на което Добрев бе принципал като министър в първото правителство на Бойко Борисов.В общината обаче има и още по-любопитна роднинска връзка. Първата братовчедка на Добрев Росица Гаргова става директор на финансовата дирекция на община Хасково, а съпругът ѝ Даниел Гаргов е произведен в председател на комисията по бюджет и финанси в местния парламент. Очевиден конфликт на интереси.Гаргов е акционер в повече от 40 фирми с много сериозен бизнес -  „Еко Традекс Груп“ АД, веригата чейндж бюра \"Форуком\", пътностроителната \"Европът 2005\" ООД и много други. \"Еко Традекс Груп\" има договор с община Хасково за рекултивация на местното сметище на стойност от 3,336 милиона лева, а освен това самостоятелно или в консорциум е получила договори за саниране по \"безплатната\" програма. \"Европът 2005\" пък изгражда и ремонтира общински пътища в хасковско.", "date": "2017.09.27", "title": "Ето ги: Роднина, съученик, роднина, съученик - схемата Добрев в Хасково"}
{"url": "https://offnews.bg/sviat/zhena-zagina-a-11-sa-raneni-pri-obstrel-na-letishteto-v-kabul-666040.html", "text": "Една жена е загинала, а 11 души са били ранени при минометния обстрел на международното летище на Кабул, станал няколко часа след пристигането на американския министър на отбраната Джеймс Матис и на генералния секретар на НАТО Йенс Столтенберг на необявено предварително посещение в афганистанската столица, предаде ДПА, цитирана от БТА.Снарядите са паднали върху къщи на граждани в района на летището. Една местна жителка е била убита, а 11 човека - ранени.Талибаните поеха отговорност за нападението. Това обаче направи и джихадистката групировка \"Ислямска държава\". Минометните снаряди са били изстреляни от къща. Афганистанската армия проведе операция срещу нападателите, при която два дрона обстреляха въпросната сграда.Четирима нападатели били убити. Намерени били експлозиви и други материали.", "date": "2017.09.27", "title": "Жена загина, а 11 са ранени при обстрел на летището в Кабул"}
{"url": "https://offnews.bg/obshtestvo/otpusnaha-8-mln-leva-za-ukrepvane-na-svlachishtata-v-burgasko-666010.html", "text": "Кабинетът отпусна 8 млн. лева за укрепване на свлачища в бургаския квартал Сарафово и на северния бряг на гр. Царево.Изпълнението им е наложително за опазване на живота и здравето на хората и за предотвратяване развитието на проявени неблагоприятни геодинамични процеси, уточняват от правителствения прессцентър.С изграждането на укрепителните, брегоукрепителни и отводнителни съоръжения ще се предотврати развитието на свлачищните процеси по крайбрежни участъци с обща дължина около 2 км, ще се укрепи брегът на Черно море в района на кв. Сарафово и на гр. Царево и така ще се предотврати намаляването на територия на България вследствие на абразионни процеси.", "date": "2017.09.27", "title": "Отпуснаха 8 млн. лева за укрепване на свлачищата в Бургаско"}
{"url": "https://offnews.bg/sviat/tramp-fejsbuk-e-anti-tramp-mrezha-666037.html", "text": "Президентът на САЩ Доналд Тръмп нарече фейсбук \"анти Тръмп\" мрежа, предадоха Асошиейтед прес и Ройтерс, цитирани от БТА.Тръмп направи този коментар в Туитър броени дни след като фейсбук обяви, че е предоставила материали на комисия в Конгреса, разследваща евентуалната руска намеса в президентските избори миналата година.\"Фейсбук винаги е бил анти Тръмп\", написа Тръмп и допълни, че социалните мрежи винаги са били срещу него. Засега от Фейсбук не е коментирал това изказване на президента.Преди няколко дни социалната мрежа каза, че ще предостави на разследващата комисия в Конгреса съдържанието на 3000 политически реклами, закупени от руски юридически лица по време на кампанията за президентските избори миналата година.В миналото Тръмп лично е хвалил фейсбук, като каза, че мрежата му е помогнала да спечели изборите през ноември 2016 г. Неговият предизборен щаб обяви, че е похарчил около 70 милиона долара за реклами във фейсбук. Той имаше и програма на живо в социалната мрежа.Сегашният коментар на Тръмп за социалната мрежа както изглежда не повлия на акциите на компанията, отбелязали покачване с 1,4 процента на борсата до 166,50 долара за бройка.", "date": "2017.09.27", "title": "Тръмп: Фейсбук е анти Тръмп мрежа"}
{"url": "https://offnews.bg/politika/gerb-seziraha-tcatcarov-za-tech-na-sekretna-informatcia-ot-prezidentst-666020.html", "text": "Депутати от ГЕРБ са сезирали главния прокурор Сотир Цацаров и ДАНС за това дали се спазва Законът за защита на класифицираната информация (ЗЗКИ). Депутатът Антон Тодоров обяви, че секретна шифрограма от българското посолство във Вашингтон е била адресирана до началника на кабинета на президента Иво Христов.„Този факт навежда на много сериозни притеснения по отношение на това дали в администрацията на президента се спазва Закона за класифицирана информация“, заяви той.Тодоров обясни, че шифрограмата е от 26 февруари 2017 година, когато страната е управлявана от служебното правителство.„Отнася се за проведени разговори на посланика Тихомир Стойчев с представители на корпорацията, производител на изтребителите Ф16“, уточни той. Според него това, че Иво Христов няма достъп до класифицирана информация е потвърдено от ДКСИ.„Предвид на особено чувствителната тема и разговорите с корпорацията дали човек, който е отказал да се подложи на процедура за допуск, е чел този секретен документ и дали не можем да предположим, че в някаква посока е изтекла информация“, попита той, цитиран от \"Фокус\".", "date": "2017.09.27", "title": "ГЕРБ сезираха Цацаров за теч на секретна информация от президентството"}
{"url": "https://offnews.bg/obshtestvo/aleksandrovska-ne-otkri-propuski-pri-sluchaia-s-pochinalia-mazh-otp-666015.html", "text": "Александровска болница не откри пропуски при случая с починалия мъж, който беше приет в лечебното заведение, след като беше отпратен от \"Пирогов\". За случая от 16 септември разказа съпругата на починалия пациент, която се . От болницата съобщиха, че ръководството е запознато със случая на 23 септември от отвореното писмо на Евелина Добрева. Оттам уточниха, че е назначена комисия, която да провери изнесените от жената факти и да представи доклад на базата на медицинската информация. Според доклада Спас Добрев е приет в \"Александровска\" в 18.15 часа, близо два часа след първоначалното повикване на линейката. Веднага са започнати съответстващи на състоянието му медицински дейности - оценка на състоянието, ЕКГ, мониториране на артериалното кръвно налягане, кислородна ресусцитация, подаване на кислород с маска; осигурен е венозен път и са започнати вливания на обемозаместващи разтвори, включени са медикаменти за стимулация на сърдечната дейност - катехоламини.При извършването на медицинските дейности пациентът изпада в клинична смърт. След реанимационни действия в продължение на 15 минути е възстановена сърдечната му дейност, което позволява транспортирането му в реанимацията. Пациентът е поставен на апаратно дишане, продължава стимулация на сърдечната дейност. В 19.55 часа лекарите се консултират спешно с кардиолог и е направена ехокардиография. Пациентът изпада отново в клинична смърт и въпреки усилията той починал в 20.25 часа. Според доклада не са установени пропуски в качеството на лечението и медицинските дейности. \"Дежурните екипи на УМБАЛ „Александровска” ЕАД са изпълнили своите задължения, посочват от здравното заведение и за пореден път изказват съболезнования на близките на починалия пациент Спас Добрев\", посочват от болницата.Оттам не коментират обвиненията на Евелина Добрева, свързани с отношението, с което са се сблъскали в болницата. ", "date": "2017.09.27", "title": "'Александровска' не откри пропуски при случая с починалия мъж, отпратен от 'Пирогов'"}
{"url": "https://offnews.bg/nashite-avtori/narod-za-ritane-666013.html", "text": "Накратко.На 26 септември в държавата ви за пореден път беше извършено нещо чудовищно по своята наглост. Беше извършена гавра с вас. Държавата за пореден път ви показа, че сте никои. Само че държавата, мили българи, сте вие. Колкото и да ви е неприятно.Защото не обичате да поемате отговорност.Защото сте роби (поне в главите си).Защото е по-лесно да грухтите пред някое прецизно режисирано ''ТВ-риалити'', отколкото да наблюдавате живата реалност. Да я живеете. Да се информирате за нея, да задавате въпроси и да търсите техните отговори.Но, разбира се, Вие прекрасно знаете, че сте един чудесен, морален, честен и трудолюбив (ще рече – ''любите'', обичате труда) народ, а политиците са виновни за всичко.Или поне така е по-лесно.Да, в голямата си част, те са лоши, корумпирани и с морал на животни. Като вас.Между тях има и много истински трудолюбови и съвестни хора. Както и добри експерти и професионалисти. Точно като вас.Защото те не просто са избрани от вас, те са ваша функция. На вашите риалити-мозъци. Вие си ги зачевате, износвате, раждате, откърмяте и отглеждате. Затова и си ги (пре)избирате едни и същи.И докато вие си избирате политици, които после да напсувате, вчера шведът Ралф Сундберг, който неотдавна изрита брутално в главата българска камериерка, беше пуснат на свобода срещу глоба от 4500 лв., като ще трябва да заплати и разноските по делото, които възлизат на малко над 580 лв. Общо 5080 лв..Толкова струва вашата чест и достойнство, мили българи. За тази сума всеки полуграмотен общ работник със средно образование, като нашия Ралф, може да дойде от другия край на Европа и да ви рита в главата, да се гаври с вас, защо не и да ви изнасили. Стига да си плати достатъчно. За 5000 лв. Плаща си и върши с вас каквото му сърце поиска. Това е цената ви, мили наследници на Кубрат, Борис и Симеон. Толкова струвате - 5000 лв. Честито! Вие сте народ от роби за ритане.Едва ли преди 13-14 века кан Кубрат си е представял, че някога неговата Велика България ще се превърне в най-бедната и изостанала държава в ЕС. В която народът служи за ритане по главата.И затова наистина не са виновни само политиците. Защото те не произлизат от германския, американския, руския или испанския народ. Българските политици произлизат от вас, мили българи. Защото в съвременна България потомствени политици почти няма. Изключения правят единствено наследниците на политическата върхушка в НРБ. Всички останали са хора, които произлизат ''от народа''. Нали и любимецът ви бай Тошо беше такъв. Даже той произлизаше от ''низините'' на народа.Което, разбира се, следва да е повод за особена гордост. Каква по-добра перспектива за един народ, от тази да бъде управляван и да повери съдбата си на своите… низини…Малко като анекдота с Радой Ралин, който навремето попитал Тодор Живков (оня, от ''низините'') как избират кой град да е областен център. И когато получил отговор, че обикновено това е градът, който е в средата на дадената област, Радой сполучливо отбелязал, че и на него задните му части се намират в средата на тялото, но той все пак мисли с главата си.Но стига толкова за низините.Темата беше за отношението на българския народ към неговите политици. Да, вие мразите политиците си, но не защото са такива, каквито са, не защото са лоши или неморални (ако приемем, че са такива), не защото искате да ги промените, а тъкмо обратното, защото им завиждате и искате единствено да сте на тяхно място, да седнете в техните кресла, да се возите в техните (държавни) коли, да спите с техните жени, да взимате техните рушвети, да въртите тяхната контрабанда…Размечтахте се, нали?Сега разбирате ли защо дяволският кръг, в който държавата ни се върти вече 73 години, след поробването на Царство България от червените слуги на сатаната, никога няма да спре?! Защото завиждате (а не искате да промените) политиците си, точно така, както ревете за ''светлия'' комунизъм, в чийто мрак ще растат и внуците ви.Често се питам може ли да има паралел между 1876 г., когато избухва Априлското въстание и настоящето. И тогава българският народ е бил заспал, бил е невежа, сбирщина от роби. Било е нужно някой като Левски, като Ботев или Раковски да бие звънеца, да прекъсне злокобния и блажен сън на роба.Затова и ''признателният'' български народ им се отблагодарява като предава Левски на турските заптиета и изоставя дружината на Ботев сами да се бият и да бъдат изклани (като агнетата, за които по-рано иска да си платят) за народната свобода.Сега българите официално не са роби, но явно манталитетът си остава. Защото след османското и съветското робство чуждопоклонничеството остава и сега ние живеем в най-страшното робство. Робство без поробител, от което няма освобождение. Робството на собствената си низост, на тоталната липса на достойнство. Проблемът е, че днес ''не разполагаме'' нито с Левски, нито с Ботев или Раковски. Макар че те едва ли биха могли да живеят в днешна България, досущ като в следосвобожденска с нейните непрекъснати тънки политически сметки, дребни боричкания за власт, предателства и срамно оголване на задните части пред Европа и света. Защото ''тия бяха честни и непорочни като ангели, идеални, каквито България едва ли ще роди вече втори такива подобни на тях''. Защото в кочината ангелите не могат да оцелеят, в кочината оцеляват само прасетата, били те български, шведски или някакви други.Но, това няма значение.Уважаеми прасета,елате в държавата на цар Симеон Велики, елате и ни ритнете в главата! Струва само за 5000 лв.", "date": "2017.09.27", "title": "Народ за ритане"}
{"url": "https://offnews.bg/temida/deloto-sreshtu-chenalova-okonchatelno-e-varnato-na-prokuraturata-666018.html", "text": "Обвинителният акт срещу уволнената от Софийския градски съд (СГС)  ще трябва да бъде преправен от прокуратурата и наново да бъде внесен в съда, . Определението е на състав на Софийския апелативен съд, с което е потвърдено  по делото.Ченалова беше изправена пред съда за обвинения за длъжностно и документно престъпление. Според държавното обвинение нарушенията са по дело на \"ОЕТ - Обединени Енергийни търговци\" ЕООД срещу НЕК, а деянията са извършени от съдийката с цел да набави облага за себе си.Съдът констатира, че прокуратурата е обвинила Ченалова за това, че не е изпълнила служебните си задължения и същевременно ги е нарушила. Според съда това води до вътрешно противоречие на обвинителния акт и Ченалова не може да разбере в какво е обвинена, тъй като неизпълнението на задължения означава, че е породено от нейно бездействие, докато нарушението на служебно задължение предполага активни действия, с които Ченалова да е нарушила посочените норми.Тези констатации са потвърдени и от втората съдебна инстанция. От определението на САС става ясно, че според прокуратурата не е нужно да се анализират отделно дадени части от обвинителния акт, а да се изследва и преценява в цялост, пише още \"Правен свят\". \"Констатациите на съдията-докладчик за неяснота и неточност на обвинението не са лишени от основателност, както твърдят представителите на държавното обвинение, тъй като действително, както в обстоятелствената част на обвинителния акт, така и в диспозитива му се съдържат противоречия и неточности относно формулираното обвинение…Съдията-докладчик правилно е отчел, че при описанието на отделните деяния, които са включени в рамките на продължаваното престъпление, прокуратурата е следвала точно и конкретно да опише, какво точно нарушение е извършила обвиняемата или как е бездействала\", се казва в определението на САС, в което апелативните съдии се съгласяват и с останалите доводи на градския съд.Делото срещу Ченалова беше прекратено и през февруари, когато съдия Вера Чочкова от СГС прецени, че изобщо не става дума за престъпления, защото действията на бившата съдийка са попадали в обхвата на функционалния ѝ имунитет. След това САС отмени разпореждането и каза, че дело трябва да има. При повторното разпределение то се падна последователно на съдиите Величка Маринкова и Мирослава Тодорова, но те се отведоха.", "date": "2017.09.27", "title": "Делото срещу Ченалова окончателно е върнато на прокуратурата"}
{"url": "https://offnews.bg/evropa/prez-2016-g-v-es-e-imalo-1-milion-migranti-666019.html", "text": "В ЕС миналата година са се намирали един милион мигранти, като половината от тях не отговарят на изискванията да останат и следва да бъдат върнати там, откъдето идват.Това показват данни, представени днес от Европейската комисия и цитирани от БТА.Вече са издадени заповеди за връщането на половин милион души, но едва 226 хиляди от тях наистина са напуснали ЕС. В общия случай връщанията се извършват от държавите от ЕС, а не от граничната служба \"Фронтекс\".От началото на тази година \"Фронтекс\" е върнала близо 9000 мигранти, през миналата година - близо 8000, а през 2015 г. едва 3565 души. Подлежащите на връщане са чужденци, проникнали в ЕС незаконно и които не произхождат от опасна държава.Статистиката показва, че от началото на тази година в ЕС убежище са получили 21,5 на сто от пристигналите сомалийци, 28,5 на сто от гвинейците, 17 на сто от гражданите на Бангладеш, 28 на сто от жителите на Кот д'Ивоар и всеки трети малиец. ЕК призова днес за ускоряване на изпълнението на решенията за връщане на мигрантите.", "date": "2017.09.27", "title": "През 2016 г. в ЕС е имало 1 милион мигранти"}
{"url": "https://offnews.bg/politika/gerb-se-pokaia-za-kmeta-na-haskovo-i-obmisliat-ostavkata-mu-666005.html", "text": "Хасковският депутат от ГЕРБ Делян Добрев се покая за това, че е издигнал кандидатурата на кмета на Хасково Добри Беливанов, от когото местната организация на партията преди два дни се отрече.Самокритиката на Добрев бе подкрепена и от втория човек в ГЕРБ. Цветан Цветанов днес обяви, че партията вече е оттеглила доверието си към хасковския градоначалник. И двамата днес обявиха, че още от първите си дни начело на общината Беливанов бил разочарование и не се справял с работата си. Признанието обаче идва цели две години след като кметът бе избран и не стана ясно защо от ГЕРБ досега са пазили в тайна кадровата си грешка. Драматичният развой в средите на бойкоборисовата партия идва след като Беливанов обвини Добрев, който е бивш министър и довереник на премиера, че кадрува безцеремонно в общината му.По-рано днес  и в тв участие изброи дълъг списък от роднини и приятели на Добрев, които са назначени на ключови позиции в общината на южния град.Делян Добрев пък бе впечатляващо самокритичен:Герберът заговори и за властови център, който не е бил в общината, намеквайки че кметът обслужва бизнес интереси.Според Добрев заслугата на хасковският кмет била, че сменил светофара до театър \"Иван Димов\" за 60 000 лева, а устройството се прочуло като \"златния светофар\".От забележките на двамата се разбра още, че в Хасково имало проблеми със снегопочистването, че кметът не заел адекватна позиция по проблема с урана в града и ходел на екскурзии с местен бизнесмен. Освен това общината била пасивна по европроекти.", "date": "2017.09.27", "title": "ГЕРБ се покая за кмета на Хасково и обмислят оставката му"}
{"url": "https://offnews.bg/kultura/cinelibri-triumfat-na-kinoto-literaturata-i-muzikata-startira-pr-666021.html", "text": "От 11 до 22 октомври в 12 български града ще се проведе CineLibri - единственият по рода си кино-литературен фестивал в света, посветен изцяло на екранизации по книги.Третото издание ще доведе у нас близо 10 световни имена от света на киното и литературата и ще включва двойно повече филми, 90% от които ще са национални премиери, както и тройно по-голям брой прожекции и специални събития. Откриването на фестивала ще се проведе в Зала 1 на НДК на 11 октомври с музикално и светлинно шоу, както и с премиера, която предстои да бъде обявена.За първи път CineLibri ще има конкурсна програма, съставена от осем филма на световни имена като София Копола, Фолкер Шльондорф, Джеймс Грей, Павел Лунгин, Раду Михайлеану и др. Журито е в звезден състав: внучката на гениалния Чарли Чаплин и правнучка на Нобеловия лауреат Юджийн О`Нийл Кийра Чаплин, един от най-продуктивните и награждавани европейски филмови композитори Бруно Куле, изтъкнатата италианска сценаристка Дориана Леондеф и българският режисьор и продуцент Илиян Джевелеков (чийто най-нов проект “Вездесъщият” е в кината от 10 октомври). Победителят, когото те ще определят, ще получи статуетката CineLibri на официална церемония в Зала 1 на НДК на 14 октомври.Сред гостите на фестивала тази година ще бъдат настоящият носител на престижната международна награда „Ман Букър“ и един от най-големите живи израелски писатели – Давид Гросман, който ще представи у нас отличения роман - „Един кон влязъл в бар”. Публиката ще се срещне и с носителя на „Оскар“, „Златна палма“ и десетки други награди - немския режисьор Фолкер Шльондорф. Селекция от най-добрите му филми ще можем да гледаме отново на панорамата, посветена на творчеството му.CineLibri 2017 обръща специално внимание на музиката като част от алхимията на седмото изкуство. Парчето „Светлата страна“ на Рут Колева е шапка на фестивала и отваря вратите към един свят, изпълнен с думи, образи и вълшебни звуци. Част от специалните събития по време на фестивала ще бъде прожекцията на филма „Дама Пика“ на емблематичната дата петък, 13-и октомври, в зала „България”. Публиката ще се наслади и на изпълнения на живо на арии от операта на Чайковски с оркестъра на Софийска филхармония, който тази година отбелязва 80-годишнината от откриването на залата.Акцент в паралелната програма ще бъде и оригиналната фотографска серия „25-и кадър“, създадена от творческия тандем Ивайло Петров и Емануела Беловарски (Whaleworx Studiо), както и специални късометражни прожекции на \"NoBlink!\" преди пълнометражните филми в програмата.Част от паралелната програма на фестивала ще бъде честването на 95-годишния юбилей на големия български писател и киносценарист Анжел Вагенщайн.Зрителите на фестивала ще се докоснат още до документално и анимационно кино, партита, пърформанси, дни, посветени на различни култури – включително италианска, холандска, руска, френска и японска.От днес в продажба са билетите за един от акцентите в програмата на фестивала. Навръх 80-годишния юбилей на Зала „България”, в петък, 13-и октомври, там ще се проведе специална прожекция на „Дама Пика“ , новия филм на руския режисьор Павел Лунгин. Преди филма зрителите ще могат да се насладят на изпълнение на живо на две арии от операта „Дама Пика” на Чайковски на Софийската филхармония. Ще чуем Мария Цветкова-Маджарова - сопран и Росица Павлова-Инджева - мецосопран.За повече информация посетете официалния сайт на  и .", "date": "2017.09.27", "title": "CineLibri – триумфът на киното, литературата и музиката, стартира през октомври"}
{"url": "https://offnews.bg/obshtestvo/samo-balgarska-istoria-i-literatura-v-x-klas-v-iv-klas-shte-naizustia-665990.html", "text": "Десетокласниците ще учат изцяло българска литература и българска история, в програмата на четвъртокласниците пък влизат стихотворенията „Обичам те, родино…” на Елисавета Багряна, „Моята учителка” на Леда Милева и “Майка ми” на Иван Вазов. Те ще трябва да ги учат наизуст и да могат да ги рецитират, предвиждат проектите за нови учебни програми.Днес Министерството на образованието и науката публикува на сайта си проектите по всички предмети за IV и X клас. Всеки може да изпрати бележки и становища по проектите до 27 октомври до дирекция \"Съдържание на предучилищното и училищното образование\" ().След утвърждаването на 27-те програми ще бъде обявена процедура за написване на нови учебници.По новите програми ще се учи от учебната 2019/2020 г.Четвърти класПредвижда се по предмета Български език и литература учениците да имат по 3.5 часа седмично за езиково обучение (от тях 1.5 ч. за създаване на текстове) и 3.5 часа за литературно обучение (5.5 от тях за извънкласно четене). Годишният брой часове за предмета е 238.Учебното съдържание включва знания от различни дялове на езика – фонетика, морфология, синтаксис, лексикология и лексикография, като поставя акцент върху звуковете (твърди и меки съгласни звукове и фонетичните им промени в потока на речта, особеностите на правописа и правоговора на гласните и съгласните звукове в различни фонетични позиции), частите на речта (числително име, определителен член, степенуване на прилагателно име, време на глагола – сегашно, минало и бъдеще), видовете изречения по състав (просто и сложно), частите на простото изречение (сказуемо), редактирането.Знанията за литературата се отнасят до: определени жанрови проявления от литературата и фолклора за деца (легенда), някои фигури на речта (олицетворение), видове текст (диалог, монолог), автор на литературно произведение. Продължава усъвършенстването на читателската, литературната и езиковата култура, както и на уменията за учене.Определени са тематични кръгове: България, българският народ и българският език, приятелството, знанието, културното многообразие и нравствените добродетели, а учителите ще избират най-подходящите произведения, чрез които да ги представят.За математика четвъртокласниците ще имат годишно 136 часа. Учебното съдържание включва следните области: числа, геометрични фигури и тела, измерване и моделиране. То е разпределено в шест теми: „Числата над 1000“, „Събиране и изваждане на многоцифрени числа без преминаване“, „Събиране и изваждане на многоцифрени числа с преминаване“, „Умножение на многоцифрено число с едноцифрено число “, „Деление на многоцифрено число с едноцифрено число“, „Умножение на многоцифрено число с двуцифрено число“ и „Деление на многоцифрено число с двуцифрено число“.Предметът човекът и обществото полага основите на учебните предмети история и цивилизация и география и икономика, които влизат в програмата за прогимназиалния етап. За него са предвидени 34 часа годишно.Темите са: \"България в Европа\", \"Природни области в България\", \"Богатствата на България – природа и хора\", \"Българската държава след Освобождението (до края на XIX в.)\", \"България и българското общество през XX в.\", \"Европейският път на България\", \"Български приноси\", \"София – съвременна столица\".Човекът и природата съчетава знания от различни области и подпомага изучаването на природните науки в следващите етапи на образованието. Предвидените теми са: \"Тела и вещества\", \"Движение и енергия\", \"Планетата Земя\", \"Жизнени процеси\", \"Организмите и тяхната среда на живот\", \"Човекът и здравословният начин на живот\".Годишно децата ще имат 68 часа по този предмет.Темите по музика са 12: \"Пеене на песни\", \"Ритмичен съпровод\",\"Слушане на музика\", \"Тембър, характер, динамика\", \"Музикални инструменти\", \"Видове оркестри\", \"Метрум\", \"Начална нотна грамотност\", \"Музика и танц\", \"Музикални жанрове\", \"Фолклорна музика и обредност в България\", \"Музика и съвременни технологии\".Учениците ще имат годишно 51 часа по музика.51 са и годишните часове по изобразително изкуство, като те могат да се провеждат както в клас, така извън училище под формата на: пленер, посещение на музеи, галерии, колекции и сбирки, организиране на изложба с ученически творби.Темите в учебното съдържание са: \"Образи от миналото и от съвременния свят\", \"Светът на митовете и легендите\", \"Образи и форми – изобразяване от различни гледни точки\", \"Образи и цветове - локален цвят\", \"Теми и сюжети в изкуството\", \"Художествени музеи и галерии\", \"Символи и знаци\", \"Традиционни и нетрадиционни материали и техники\", \"Експресивност на изобразителните материали и техники\".По предмета технологии и предприемачество (34 часа годишно) децата ще се учат да конструират и моделират, да изработват модели и изделия от хартия, картон, текстил, подръчни (отпадъчни) и други материали. Те ще могат да разработват малки проекти, да научават за различните професии и за икономиката.Учениците ще се учат да се ориентират в размерите на изделие, представено на елементарен чертеж, да проверяват свойствата на материалите, акцент ще е и устойчивостта и издръжливостта на различни конструкции и модели. Те ще конструират, използвайки колела и оси, лост, макари. В тези часове ще научат и как да пестят енергия при ползването на домашни електроуреди, как да работят безопасно с инструменти, как да предават, приемат и съхраняват информация.Темите са: \"Планиране и обработка\", \"Инструменти и материали\", \"Уреди, машини, механизми\", \"Професии и предприемачество\" и \"Конструкции и модели\".Годишните часове за физическо възпитание и спорт са 85. Тук има задължително и избираемо учебно съдържание. Задължително е включването на лека атлетика, гимнастика и спортни игри. От избираемите области (плуване, туризъм, ориентиране, зимни спортове) трябва да бъдат включени най-малко на един спорт или една двигателно-познавателна дейност. Изборът правят учителят и училищното ръководство съобразно квалификацията му, интересите на учениците, условията, възможностите и традициите на училището.Обучението по плуване и водни спортове и по туризъм, ориентиране и зимни спортове се реализира, като часовете по учебенплан могат да се групират в съответствие с моделната характеристика на вида спорт или спортна дисциплина.Всички проекти на нови програми за IV клас вижте .Десети класУчениците ще имат по три часа седмично за български език и литература, от които 1.5 часа са за български (0.5 ч. за развиване на комуникативни компетентности) и 1.5 часа за литература (0.5 ч. за развиване на комуникативни компетентности). Годишният брой часове е по 54 за български и за литература.Темите по български са: \" Норми на съвременния български книжовен език. Правоговорна норма\", \"Правописна норма\", \"Граматични норми\", \"Пунктуационна норма\", \"Лексикална норма\", \"Възприемане, анализ и редактиране на чужд и на собствен текст (езиков практикум)\". Часовете за комуникативна компетентност ще включват публични изказвания пограждански проблем и писане на есе по граждански проблем.Програмата по литература включва:I. Българската литература от периода от Освобождението до Първата световна война;I.1. \"Епопея на забравените\" (\"Левски\"), Иван Вазов;І.2. Из „Под игото“: главите „Гост“, „Новата молитва на Марка“, „Пиянството на един народ“ (Ив. Вазов);I.3. Из „Бай Ганьо. Невероятни разкази за един съвременен българин“: „Бай Ганьо се върна от Европа“ (А. Константинов);І.4. „Микеланджело“  „Cis moll“ (П. П. Славейков) (решението кое от двете произведения да бъде включено ще се вземе след края на срока за обществено обсъждане);І.5. „Обичам те“, „Маска“, „Две хубави очи“ (П. Яворов);І.6. „Да се завърнеш…“ (Д. Дебелянов);І.7. „Гераците“ (Елин Пелин);II. Българската литература от периода между двете световни войни;II.1. „Септември“ (Гео Милев);ІІ.2. „Зимни вечери“ (Хр. Смирненски);II.3. „Повест“ (А. Далчев);ІІ.4. „Индже“, „Албена“ (Й. Йовков);ІІ.5. „Писмо“ („Ти помниш ли...“) (Н. Вапцаров);III. Българската литература от периода след Втората световна война;III.1. „Тютюн“ (Д. Димов);III.2. „Нежната спирала“ (Й. Радичков);III.3. „Дърво без корен“ (Н. Хайтов).Десетокласниците ще имат по два часа седмично математика (72 часа годишно). Учебното съдържание включва темите: \"Ирационални изрази. Ирационални уравнения\", \"Прогресии\", \"Статистика и обработка на данни\", \"Решаване на триъгълник\" и \"Елементи от стереометрията\".Обучението по информационни технологии включва основните теми: \"Обработка на информацията и комуникация\"; \"Създаване на съдържание\"; \"Решаване на проблеми и безопасност\". Обучението ще е през първия срок. Повечето часове ще са организирани под формата на комбинирани уроци, в които учениците ще получават и теоретични знания, и практически задачи. Контролните ще са тестове, които ще се провеждат за по-малко от един учебен час. Външното оценяване обхваща тест и работа по практическа задача.Темите по история и цивилизация са:1. Днешните български земи през праисторическата епоха;2. Днешните български земи през Античността;3. България до началото на XI век;4. Българската държава (ХІІ − ХІV в.);5. Българските земи под османска власт (ХV − ХVІІ в.);6. Българско възраждане (XVIII – XIX в.);7. България от Освобождението до края на Втората световна война;8. България след Втората световна война до 1989 г.;9. България след 1989 г. Темите по география са:1. Географско положение и граници на България;2. Природна среда на България. Природни компоненти;3. Природна среда на България. Природногеографски области;4. Население на България;5. Селища;6. Държавно устройство и управление;7. Стопанство;8. Регионална география. Райони на планиране.Програмата по биология включва следните основни теми: \"Многоклетъчен организъм (наследственост и изменчивост; размножаване, растеж и индивидуално развитие); \"Биосфера\" (популация, биоценоза, екосистема; екологични фактори); Биологична еволюция (произход и развитие на живата материя; произход и еволюция на човека; показателства за биологичната еволюция).Годишният брой часове е 72. Толкова са и часовете по физика и астрономия, където обучението е насочено към областите: „Електричество и магнетизъм“, „Трептения и вълни“, „Светлина“, „От атома до Космоса“ и „Наблюдение, експеримент и изследване“.Учебното съдържание е практически ориентирано, величините и закономерностите се изучават в тясна връзка с техните приложения в бита, съвременните комуникации и на различни индустриални и енергетични решения (лазерни технологии, приложения на йонизиращите лъчения, трансформатори, електродвигатели, електрогенератори и др.), пише в представянето на програмата.Темите за микросвета и Космоса, видовете електромагнитни вълни, ядрената енергетика, приложенията на йонизиращи лъчения и мерки за предпазване от тяхното вредно влияние имат отношение върху формиране на научен светоглед, екологично съзнание и активна гражданска позиция.Тук се изучава за първи път полевата форма на материята (електрично и магнитно поле).72 са и годишните часове по химия и опазване на околната среда. Темите са:1. Характеристики на химичните процеси;2.  Разтвори и химични реакции във водни разтвори;3. Класификация на химичните процеси и на веществата;4. Приложни аспекти на химията в областта на материалите;5. Опазване на околната среда.Програмата по философия обхваща четири тематични области – познание и реалност; личност и общество; критическо мислене и аргументация. Учебното съдържание е структурирано около пет основни теми: \"Начало на философското познание\"; „Език и критическо мислене”; „Философското познание и реалността ”; \"Политическа философия и философия на правото\" и \"Социална философия и философия на правото”.Всички проекти на учебни програми за X клас вижте .На сайта на МОН са публикувани за обществено обсъждане и проекти на 28 актуализирани учебни програми за обучението по майчин език и адаптирани учебни програми за лица над 16 години, които имат завършен начален етап или са преминали успешно през курсове за ограмотяване. Проектите на програми по майчин език са съответно по турски, иврит, арменски и ромски език за ученици от І клас (първа година на обучение) до VІІ клас (седма година на обучение).  Изучаването на майчин език е по желание на родителите на учениците и може да се осъществява в избираемите учебни часове и/или във факултативните учебни часове.", "date": "2017.09.27", "title": "Само българска история и литература в X клас, в IV клас ще наизустяват Вазов, Леда Милева и Багряна"}
{"url": "https://offnews.bg/sviat/ryanair-otmeni-oshte-18-hil-poleta-400-000-patnitci-sa-zasegnati-666023.html", "text": "Ryanair отменя още 18 000 полета между ноември и март, засягащи 400 000 пътници, предаде \"Гардиън\".Авиокомпанията съобщи, че е изпратила имейл до всички засегнати клиенти, предлагайки им избор между възстановяване на сумата на билета или алтернативен полет.Те също ще получат ваучер за пътуване за 40 паунда за еднопосочен билет или 80 паунда за двупосочен, който може да се използва за резервация на полет на Ryanair за пътуване между октомври и март 2018 година.Авиокомпанията обяви временното спиране на 34 маршрута през зимата, а също така анулира и 2000 полета. Сега обаче броят на анулираните полети е много по-мащабен.До масовото анулиране се стигна след като стана ясно, че компанията страда от недостиг на пилоти, а също така бе объркала и графиците на отпуските на своя екипаж.", "date": "2017.09.27", "title": "Ryanair отмени още 18 хил. полета, 400 000 пътници са засегнати"}
{"url": "https://offnews.bg/futbol/fenove-se-vdignaha-na-protest-sreshtu-pobedna-seria-plashat-s-bezredi-666025.html", "text": "Феновете на бразилския отбор Ибис се вдигнаха на шеговит протест срещу безпрецедентната победна серия на любимия си тим, който спечели трети пореден мач в първенството на втора дивизия на щата Пернамбуку.По принцип всеки фен се радва на победи, но тези на Ибис правят изключение, тъй като слоганът на клуба е \"Най-слабият отбор в света\". Той идва, след като почти четири години тимът не печели нито един мач и е вписан в книгата на Гинес.Клубният рекорд е от четири успеха един след друг и е поставен през 1997 година, а оттогава играчите не са изневерявали на принципите си.Заплахата да бъде поне изравнен сериозно притесни привържениците, които си подготвиха транспаранти за предстоящия мач, в които настояват Ибис отново да започне да губи.\"Хората са разстроени, феновете са в шок. Ако Ибис спечели и следващия мач сме готови на крайни действия. С поведението си този треньор и президент са способни да изкарат хората на улицата и да предизвикат безредици.Най-добре е да се махат и да вървят накъдето им видят очите\", казват със самоирония привърженици на Ибис пред Globo Esporte.", "date": "2017.09.27", "title": "Фенове се вдигнаха на протест срещу победна серия, плашат с безредици"}
{"url": "https://offnews.bg/politika/borisov-za-dunav-most-3-nikoj-ne-se-samniava-che-kato-kazhem-neshto-666024.html", "text": "Изграждането на нов мост между България и Румъния край Русе е една от темите, обсъждани по време на днешното заседание на Министерския съвет. Правителството разреши днес да започне проучване за изграждането на Дунав мост 3, а темата ще бъде обсъдена и по време на съвместното заседание на българското и румънското правителства в Евксиноград следващата седмица. \"С изграждането, защото предполагам, че вече никой не се съмнява, че като кажем нещо то става, по начина, по който се проектира, търгува и се движи магистрала „Хемус“, и тя ще стане\", казва премиерът Бойко Борисов по време на заседанието, става ясно от стенограмата.\"Проектира се в момента и Русе – Велико Търново, скоростният път, магистрален. В рамките на няколко години – тунелът под Шипка, минахме сигурно 350-ия метър вече, огромно съоръжение. С Каракачанов си говорихме, какво огромно съоръжение от мостове и тунели там се случва. Сиреч, след няколко години Северна България ще изглежда така, както в момента изглежда Южна България с „Тракия“, „Струма“, „Марица“. Това означава много повече инвестиции и това не са празни думи, защото виждате: завод след завод се строи там. Хората очакват тунела под Шипка и съответно „Хемус“ и двата пътя (тук не трябва, разбира се, да пропускаме Ботевград – Мездра). Това са стратегически пътища за развитието на Северна България\", продължава премиерът.Той е категоричен, че изграждането на нов мост е необходимо, а интерес за изграждането има и румънската страна. По думите му се очаква след въвеждането на ТОЛ системата да се появи и интерес от страна на концесионери за съоръжението, като така няма да се дават пари от бюджета. По повод обсъждането на общия проект министърът на отбраната Красимир Каракачанов предлага да се обсъди и възможността за рехабилитация на жп отсечката Русе - Букурещ, защото е в много лошо състояние и товарите изминават отсечката от 70 км за три часа.", "date": "2017.09.27", "title": "Борисов за Дунав мост 3: Никой не се съмнява, че като кажем нещо, се случва"}
{"url": "https://offnews.bg/futbol/hristo-bonev-razkri-irlandski-moshenik-opital-se-da-slozhi-raka-na-lo-665980.html", "text": "Христо Бонев се включи в дискусиите около Локо Пловдив, породени от жестоката криза на Лаута. Загубата 0:3 от Ботев очаквано отприщи сериозно недоволство. Зума защити собственик Христо Крушарски. Но и разкри любопитен момент с ирландски мошеник. Ето какво написа емблемата на клуба в официалния сайт:\"Тъй като ситуацията в клуба е изключително напрегната и сериозна, използвам трибуната на официалния сайт, за да се обърна към нашите фенове.Аз, като човек, който си е отдал живота за Локомотив, трябва да се обърна към хората, които обичат истински Локомотив. Днешната ситуация е много сериозна. До нея се стигна след слабата игра на нашите футболисти в дербито с Ботев (Пловдив). Това накара феновете да се чувстват предадени и огорчени. Аз също, не по-малко от тях.Защото едно е да си загубил мач, когато си вложил сърцето си и си показал на всички, че се бориш, но друго е да се предадеш безславно в едно такова дерби. Феновете изживяват много по-трудно загубите и слабата игра на футболистите и това е напълно разбираемо.Моето притеснение идва от друго. Днес прочетох декларацията на нашите привърженици, които критикуват ръководството на клуба. Чувам, че се изразява и недоволство към г-н Крушарски. Преди три години заедно с г-н Неделчев (Николай Неделчев - председател на сдружение \"Обединение за Локомотив\") се срещнахме с г-н Крушарски. Зарадвах се много, когато разбрах, че той ще поеме Локомотив. Идвайки в клуба, г-н Крушарски изчисти много задължения, натрупани през годините.Г-н Крушарски направи тревната настилка на двата естествени терена в комплекс \"Локомотив\" - едни от най-добрите в България. Всички си спомнят какви бяха преди това. Направи временната трибуна \"Бесика\". Разполагаме и с високопланинска база в село Говедарци, която изпробваха и всичките ни гарнитури в школата. Слушам, че се подготвят документи за концесия на тренировъчна база в ЖК \"Тракия\".Благодаря на кмета на Пловдив за което. Смятам, че с завършването й ще спрат \"кражбите\" на \"черно-белите\" таланти, с които Локомотив разполага. Това само по себе си показва, че г-н Крушарски е влагал, и има желание да продължи да влага личните си средства в Локомотив.Искам да помоля хората, които обичат Локомотив, да се обединим около г-н Крушарски, защото в днешно време много трудно някой ще извади пари от джоба си за футбол. Ако направим така, че собственикът да си тръгне, смятам, че ще настанат най-лошите мигове за Локомотив (Пловдив). Няма кой да дойде в сегашната обстановка и да налива пари в клуба.Споменава се, че ирландец е готов да влага средства. Ще ви кажа истината. Имаше интерес от този господин, той дойде на \"Лаута\" заедно с адвоката си, за да се запознае с обстановката. Ние откликнахме на визитата му, а той от своя страна ни покани в Дъблин, за да наблюдаваме футболен мач и да продължим с обсъжданията. Г-н Крушарски купи билети за Ирландия, но когато се свързахме с ирландеца той бе в Китай и повече не го чухме. Постоянно търсим помощ, но никой в момента не изживява желание да дойде да помогне. Това го прави само Христо Крушарски.След назначението на г-н Кузман Маринков, който лично познавам, съм на мнение, че ще бъде въведен ред в положителна насока.Искам да се обърна още веднъж към хората, които живеят за Локомотив (Пловдив). Те са синове и внуци на старите локомотивци. Те са нещото, без което ние не можем. Нека да се обединим! Локомотив е над всички, над ръководството, над футболистите. Трябва да бъдем заедно!\".Христо Бонев", "date": "2017.09.27", "title": "Христо Бонев разкри ирландски мошеник, опитал се да сложи ръка на Локо Пловдив"}
{"url": "https://offnews.bg/tehnologii/twitter-uvelichava-broia-na-pozvolenite-simvoli-v-publikatcii-665998.html", "text": "За първи път в историята си социалната мрежа Twitter променя броя на възможните символи в един \"туит\". Символите ще бъдат удвоени от 140 до 280 знака. Първоначално нововъведението ще се тества само при някои потребители, които пишат на определени езици, сред които английски, испански и португалски.Съоснователят на Twitter и главен изпълнителен директор Джак Дорси намекна за разширяване на лимита преди известно време. По-рано тази година, Twitter добави 20 символа за изписването на имена в публикации.От Twitter казват, че се надяват хората да свикнат с промяната, но като се има предвид, че нововъведението се отклонява от основния дизайн на социалната мрежа, вероятно ще има и негативни реакции.Решението да се ограничит символите до 140 произтича от текстовите съобщения. SMS съобщенията са ограничени до 160 знака, преди да бъдат разделени в два текста. Дорси каза, че основателите са искали мрежата да ползва публикации, които да могат да се поберат в текстово съобщение.Според мнозина Twitter краткостта на съобщенията в Twitter подтиква потребителите да се фокусират върху съдържанието.Компанията отбеляза, че досегашното ограничение на броя на знаците създавало напрежение сред някои потребители, ползващи конкретен език. Според проучвания, хората, говорещи японски език, използват всички 140 символа само в 0.4% от случаите, а англоговорящите достигат 140 символа в 9% от туитовете.От Twitter обясниха, че на японски, корейски и китайски хората могат да предадат два пъти повече информация, отколкото на английски и испански.Само \"малка група хора\" ще получи новия лимит преди Twitter да го пусне за всички. Но всички потребители ще могат да виждат по-дългите съобщения.", "date": "2017.09.27", "title": "Twitter увеличава броя на позволените символи в публикации"}
{"url": "https://offnews.bg/izvan-terena/bejzbolist-razsipa-chipsa-na-fen-kupi-mu-nov-video-665988.html", "text": "Страхотен момент уловиха камерите по време на мача от бейзболната лига на САЩ. Играха Чикаго Къбс и Сент Луис Кардиналс.Адисън Ръсел от Чикаго се затича да хване наглед безнадеждна топка. Той плонжира сред зрителите, но сантиметри го разделиха  от това да успее.Пострада обаче чипсът на зрител от първия ред. Хапването беше разсипано на пистата.Ръсел обаче се оказа страшен пич. При следващата пауза той отиде при запалянкото и го изненада с нова купа чипс. Околните зрители се скъсаха да снимат готиния момент.Чикаго Къбс е легендарен тим. Въпреки това титлата му убягваше 108 години. Проклятието беше прекъснато миналия сезон!То минаваше за най-страшното в спорта. Гръцки запалянко отива на мач в Чикаго през 40-те години, тогава Къбс играят финал. Незнайно защо води със себе си и козел. Вонята е страшна и домакините прогонват фена и пръча. Гръцкият ексцентрик обаче проклева Къбс никога повече да не видят титла. Случката е известна като проклятието на Били Козела.", "date": "2017.09.27", "title": "Бейзболист разсипа чипса на фен, купи му нов (видео)"}
{"url": "https://offnews.bg/kultura/2cellos-sviriha-v-pamet-na-luchano-pavaroti-vav-verona-666012.html", "text": "Най-успешното инструментално дуо 2Cеllos се включи в грандиозния концерт трибют в памет на легендарния Лучано Павароти в италианския град Верона. Бляскавото събитие се състоя на сцената на \"Арена ди Верона\" по-рано този месец и бе по повод 10-годишнината от смърта на италианската оперна звезда.Лука Сулич и Степан Хаузер, които ще видим на живо на на 4 декември 2017 в зала „Арена Аремеец“, споделиха, че за тях е било истинска чест да свирят в памет на един от своите идоли. „Той бе един от най-великите гласове, които историята познава. Той бе вдъхновение за нас. Той е един от хората, които направиха класическата музика популярна и се изявяваше на едни от най-големите сцени. Той отвори една голяма врата за нас всички, които обичаме тази музика. Благодарим ти за всичко, Маестро Павароти“, каза Степан от сцената на Амфитеатъра във Верона, където се изявиха още Дзукеро, Ерос Рамацоти, Стивън Тайлър от „Аеросмит“, Рон Хауърд и др.Специални гости на събитието бяха Пласидо Доминго и Хосе Карерас, които заедно с Лучано Павароти бяха наречени Тримата тенори. Освен че споделиха част от своите спомени за Павароти, Доминго и Карерас пожелаха успех на хърватите в покоряването на най-голямата зала в София – „Арена Армеец“, където двамата ще се изявят на 4 декември.Спектакълът е в подкрепа на последия албум на дуото - \"Score\", който включва някои от най-красивите мелодии от филми и телевизионни сериали, но представени в нови аранжименти за виолончело и оркестър.Билети за концерта, част от световното турне на талантивите музиканти може закупите в касите на EASYPAY, EPAYGO.BG, OMV, THE MALL и EVENTIM.BG на цена от 50 до 110 лв.", "date": "2017.09.27", "title": "2Cеllos свириха в памет на Лучано Павароти във Верона"}
{"url": "https://offnews.bg/112/shofior-s-otneta-knizhka-zagina-v-katastrofa-666022.html", "text": "43-годишен мъж загина на място след катастрофа на пътя между селата Поповица и Чешнегирово, Пловдивско.Мъжът се забива челно в крайпътно дърво, предаде \"Фокус\".За сега още се уточняват причините за катастрофата. Шофьорът е бил с отнета книжка, а автомобилът му е бил спрян от движение по-рано тази година. ", "date": "2017.09.27", "title": "Шофьор с отнета книжка загина в катастрофа"}
{"url": "https://offnews.bg/analizi-i-komentari/kakav-e-zalogat-na-katalunskia-referendum-665984.html", "text": "Испанската провинция Каталуния се готви да гласува в неделя на референдум за независимост въпреки съпротивата на централното правителство в Мадрид и на съдилищата - на карта са заложени единството на страната и политическото оцеляване на испанския премиер Мариано Рахой, пише в. \"Ню Йорк таймс\", цитиран от БТА.Заради засиления натиск на Рахой върху региона, включително арестите и конфискуването на материали за референдума, някои каталунски лидери намекнаха, че той тласка страната обратно към тъмните дни на диктатурата. Рахой обаче не се поддаде на призивите на поддръжниците на твърдата линия да поеме административно контрол над Каталуния, припомня изданието.Каталуния е една от 17-те испански автономни области. Тя има 7,5 милиона жители и дава близо една пета от испанския БВП, равностойни на икономиката на Португалия. Също като други части от Испания, тя има собствени език, култура и история. В неделя каталунците се готвят да гласуват за независимост. Последствията са непредвидими. Преди пет години Испания беше изпаднала в дълбока финансова криза и политиците в Мадрид и в Барселона спореха повече за пари, отколкото за суверенитет. Сепаратистките каталунски лидери обаче заявяват, че няма да се върнат на масата за преговори, за да обсъждат само финансовите въпроси.Политическата ситуация е сложна и в Мадрид, и в Барселона. Провалът на идеята за независимост може да доведе до падане на каталунското правителство, а евентуално задълбочаване на кризата може да накара опозиционните партии да поискат сваляне на Рахой. Най-голямото предизвикателство обаче може да се окажат улиците на Барселона. Не е ясно как ще реагират каталунците, ако централната власт разпореди засилване на ограниченията.Една независима Каталуния би станала средно голяма европейска страна, а Барселона е един от най-космополитните градове в Европа. Икономистите спорят дали евентуално изтегляне би навредило значително на икономиката на региона, или би отслабило останалата част от Испания - но са съгласни, че в краткосрочен план ще има икономическа цена, докато двете страни се приспособят към новите реалности. Много би зависило от условията, при които се осъществи евентуалното напускане на Каталуния, включително как ще се разпредели испанският дълг и дали Мадрид ще наложи икономически санкции. Под въпрос е и дали регионът ще може да остане в ЕС и да продължи да използва еврото. Най-радикалната каталунска сепаратистка партия не иска да има нищо общо с единната европейска валута, отбелязва в. \"Ню Йорк таймс\".", "date": "2017.09.27", "title": "Какъв е залогът на каталунския референдум"}
{"url": "https://offnews.bg/politika/gerb-ne-oprovergaha-samneniata-che-iskat-da-betonirat-shefa-na-agentc-665983.html", "text": "Парламентът прие на първо четене промени в Закона за специалните разузнавателни средства (ЗСРС), които уреждат мандата на председателя на Държавна агенция \"Технически операции\" (ДАТО). Текстовете бяха приети скоростно, като в рамките на две седмици минаха обсъжданията през специализираната комисия за контрол на службите и влязоха в пленарна зала.Депутатите от ГЕРБ, които са вносители на промените, не опровергаха съмненията, че редакцията се прави точно сега, когато правителството опитва да преназначи на поста настоящия председател на ДАТО Цветан Китов, за когото президентът . Промените в закона идват и непосредствено след разразилия се нов скандал с контрола при подслушванията, след като председателят на Националното бюро за контрол на СРС Бойко Рашков  при прилагането на СРС от ДАТО.В доклада на парламентарната комисия за контрол на службите се посочва, че промените са приети в присъствието на главния секретар на Съвета за сигурност към Министерски съвет Георги Кръстев. Мотивите за редакциите са свързани с уеднаквяване на мандата на председателя на ДАТО с този на шефовете на останалите служби. В доклада се посочва също, че промените се правят и за да отговорят на \"обществените очаквания за прозрачност\" и че са приети единодушно и от управляващи, и от опозиция.Въпреки това от левицата изразиха резервите си към промените. Филип Попов каза, че от БСП са съгласни, че трябва да бъде попълнена законодателната празнота, заради която към настоящия момент председателят на ДАТО няма мандат. \"Но не сме съгласни мандатът на този председател да бъде удължен за още пет години\", каза той и поясни, че председателят на ДАНС има само един мандат от пет години. \"Закон не се прави с оглед на личността, така както е предложен\", каза Попов и поясни, че от левицата ще внесат предложение мандатът на шефа на агенцията да бъде пет години и да отпадне предложението на ГЕРБ за два мандата от по пет години.Славчо Велков също изрази съмнения, че промените се правят в полза на Китов. Той припомни, че шефът на ДАТО е назначен през 2013 г. без до момента за това да бъде издаден указ. \"Тоест той вече има мандат от 4 години, ако вие признавате този негов мандат за валиден, би трябвало да се предложи на президента да издаде указ за 1 година. Ако кажете, че тези години не представляват мандат, тогава би трябвало да оспорваме легитимността на подписаните от него разрешения за СРС. Ние виждаме един откровен опит да бъде бетонирана отделна личност за длъжността и тя е добре известна – личността, която сега заема поста\", каза Велков.Той каза, че докладът за дейността на ДАТО не е приет в спецкомисията и заяви, че от левицата ще искат изслушване на председателя на Националното бюро за контрол на СРС, който изнесъл данни за неправомерност при прилагането на СРС, включително и от ДАТО.\"Ако искате да приравните мандатността с Държавна агенция \"Разузнаване\", би трябвало да мотивирате колко е близка дейността на ДАТО с тази на ДАР. Нали в ДАНС също има такава специализирана дирекция. Тогава защо искаме за още пет години?\", попита той.Председателят на спецкомисията за службите Димитър Лазаров от ГЕРБ припомни, че при назначаването на Китов през 2013 г. не е имало изискване за мандат. Той отказа да коментира дали \"завареният случай\" се брои за мандат, но каза, че новите промени въвеждат втори мандат за не повече от пет години, с което не отрече, че намеренията на правителството са да предложи Китов отново начело на ДАТО според новите промени в закона.Иван Иванов от БСП също изрази съмнения, че промените се правят в полза на Китов. \"Защо е записано, че му се дава възможност за още един мандат – не усетих да оборите нашето подозрение, че се прави за Китов. Опитвате се да не наложите една промяна, която е в ущърб на обществото. Хубаво е да ни обясните, защо се прави това нещо, а не преди година. Защо се предлага да му се удължи мандата с още пет години? Той има ли цял мандат сега, или няма?\", попита Иванов. В края на дебата Димитър Лазаров определи като манипулативни твърденията, че промените се правят за Китов и поясни, че към момента законът предвижда председателят на ДАТО да е на поста си неограничено без мандат. На първо четене промените бяха приети със 104 гласа \"за\", като от БСП гласуваха \"въздържал се\". ", "date": "2017.09.27", "title": "ГЕРБ не опровергаха съмненията, че искат да бетонират шефа на агенцията за подслушване"}
{"url": "https://offnews.bg/zvezdi/stivan-tajlar-otmeni-kontcerti-na-aerosmit-zaradi-zdravoslovni-problem-665994.html", "text": "Рок групата \"Аеросмит\" се принуди да анулира четири концерта в Южна Америка заради неочакван здравословен проблем на вокала Стивън Тайлър, съобщи Ройтерс. Групата е отменила концерти в Бразилия, Чили, Аржентина и Мексико, които бяха планирани между 27 септември и 7 октомври.\"За съжаление, поради неочаквани медицински проблеми Стивън Тайлър бе посъветван от лекарите да не пътува или пее, докато не се възстанови\", се казва в изявление на групата. Конкретният проблем не бе посочен.\"Не съм в животозастрашаващо състояние, но трябва да се лекувам незабавно и да почивам, за да проведа бъдещите си изпълнения\", каза Тайлър в изявление.По-рано този месец групата имаше концерти в Рио и Сао Пауло, Бразилия.", "date": "2017.09.27", "title": "Стивън Тайлър отмени концерти на Аеросмит заради здравословни проблеми"}
{"url": "https://offnews.bg/obshtestvo/na-musala-izvadiha-skite-i-veche-praviat-snezhni-chovetci-665991.html", "text": "Първият снежен човек за новия сезон вече гордо бди на пост на връх Мусала. Извадил е и ските.Това се вижда на снимка, публикувана на страницата на метеорологичната станция във фейсбук.На най-високата точка на Балканския полуостров вече е истинска зима.Снежната покривка на върха вече е повече от 20 сантиметра.", "date": "2017.09.27", "title": "На Мусала извадиха ските и вече правят снежни човеци"}
{"url": "https://offnews.bg/futbol/sadii-v-malavi-vzeha-20-dolara-podkup-varnaha-15-i-gi-izdadoha-665986.html", "text": "Четири футболни рефери от африканската държава Малави бяха изхвърлени доживотно за вземане на подкуп. Съобщението е на Associated Press.Съдиите разделили крупната сума от 20 долара, дадена им от босовете на Нчало Юнайтед. Арбитрите трябвало да осигурят победата над Читипа Юнайтед за националната купа.Нещата на терена обаче се объркали. Съперникът спечелил битката след дузпи.Ръководството на Нчало Юнайтед си поискало обратно 15 долара. И издало съдиите на органите на реда. Пълни мръсници!Незнайно как клубът се е отървал без никакво наказание. Решението е на Съдийската комисия на Малави. Явно Нчало Юнайтед се ползва с протекции в африканската държава.Всякакви прилики с българския футбол са случайни! Нашите никога не взимат по 20 долара. А и не връщат!", "date": "2017.09.27", "title": "Съдии в Малави взеха 20 долара подкуп, върнаха 15 и ги издадоха"}
{"url": "https://offnews.bg/bojni/kobrata-dariava-milioni-evro-na-balgaria-ako-pobedi-dzhoshua-665989.html", "text": "Страхотен Кубрат Пулев! Той ни даде още един стимул да му стискаме палци срещу Антъни Джошуа, въпреки че всеки българин едва ли се нуждае от допълнителна мотивация.Ето какво написа Кобрата във фейсбук преди минути:\"\", отсече той.Никой още не е разкрил финансовите параметри, но при победа Кубрат със сигурност ще прибере няколко милиона евро. Естествено, при британеца измеренията са други.Мачът за световната титла в тежката категория е на 28 октомври в Кардиф. От пуснатите в продажба 74 000 билета са останали единични бройки за най-горните редове.", "date": "2017.09.27", "title": "Кобрата дарява милиони евро на България, ако победи Джошуа"}
{"url": "https://offnews.bg/obshtestvo/v-sofia-shte-ima-i-rakovski-most-nad-reka-vladajska-665999.html", "text": "Мостът над река Владайска, където се пресичат бул. \"Сливница\" и ул. „Г.С. Раковски“, ще се казва „Раковски мост“. В района ще бъде поставен и бюст-паметник на революционера. Предложението е на инициативен комитет и бе одобрено от ресорните комисии в Столична община, предстои утре да бъде подкрепено и на заседанието на СОС. Поводът е 150 години от смъртта на идеолога на националното освободително движение на 9 октомври. Ние сме длъжници на своите герои, подчерта един от вносителите на доклада Николай Стойнев на заседанието на комисията по архитектура. Главният архитект Здравко Здравков уточни, че са обсъждани три варианта за място на паметника. Засега ще бъде поставен на готов постамент на сградата на митниците. Предстои да се обяви конкурс за проект за естетизация на „Раковски мост“ и района наоколо. ", "date": "2017.09.27", "title": "В София ще има и Раковски мост над река Владайска"}
{"url": "https://offnews.bg/izvan-terena/vrachanka-varti-kashtata-na-antani-dzhoshua-666001.html", "text": "Врачанка върти къщата на Антъни Джошуа, научи OFFNews. Боксовият шампион, който е най-популярната личност във Великобритания, е поверил на дамата от родния Северозапад всичко: готвене, чистене, пазаруване.Врачанката е изключително доволна от съперника на Кубрат Пулев. Преи свои съграждани го описала като изключително добър и точен шеф.Новината  се родила на земляческа среща в Лондон снощи. Врачани се събрали в английската столица, разговорили се и за предстоящия мач между Антъни Джошуа и Кубрат Пулев в Кардиф.Тогава един от музовирите се сетил, че негова позната от Града на Ботевата слава върти домакинството на AJ. Врачанката е около 35-годишна, но по настояване на познатите й ще запазим името в тайна.Джошуа се пренесе миналата година под наем в баровско имение в елитен лондонски квартал. Преди боя с Кличко живееше с майка си (на снимката) в родната му махала в Уотфорд, което за Лондон е нещо като Комплексо за Враца.", "date": "2017.09.27", "title": "Врачанка върти къщата на Антъни Джошуа"}
{"url": "https://offnews.bg/obshtestvo/oblachno-i-dnes-ogromni-valni-v-moreto-665956.html", "text": "Облаци и утре, но валежите ще спрат до вечерта. През деня най-много ще вали в Рило-Родопската област и в югоизточните райони. Жълт код е обявен в региона на Бургас. Максималните температури ще са между 15 и 20 градуса, според прогнозата на НИМХ. Ще духа слаб до умерен вятър, по високите върхове над 2300 метра ще превали слаб сняг. Над 2000 м термометрите ще се качат до около 5 градуса. В морето ще е по-топло, отколкото на брега, но ще се издигат огромни вълни от 3-4 бала. През следващите дни остава облачно, но ще вали по-малко. Продължава обаче застудяването и в петък синоптиците прогнозират минимални между 7 и 12 градуса, а максимални до 18 градуса. ", "date": "2017.09.27", "title": "Облачно и днес, огромни вълни в морето"}
{"url": "https://offnews.bg/temida/sadat-reshava-da-odobri-li-uslovna-prisada-za-anelia-veleva-665964.html", "text": "Съдът в Пловдив ще заседава днес по искането на шестима обвиняеми за , сред които е и бившата председателка на Националния фронт за спасение на България (НФСБ) в Костинброд и кандидат за депутат на партията Анелия Велева., Велева се е признала за виновна по обвиненията за трафик на хора. Тя беше задържана при  заедно с приятеля ѝ Калин Василев и бившият полицай Николай Дюлгеров. Първоначално Велева отрече да е съпричастна към групата за трафик, но по-късно е взела решение да сключи споразумение с прокуратурата. Ако то бъде одобрено от съда днес, тя ще получи условна присъда от 3 години с петгодишен изпитателен срок. След като стана ясно, че Велева е сред задържаните в акция на прокуратурата и МВР, тя напусна поста си на председател на структурата на НФСБ в Костинброд и прекрати членството си в партията. \"Считам, че станах обект на негативна медийна кампания именно поради партийната ми обвързаност и заради участието на НФСБ в правителството\", се посочва в молба на Велева, с която тя иска да напусне партията на вицепремиера Валери Симеонов. Той пък от своя страна опита да омаловажи случая, като го определи като \"индийски сериал\": „Аз лично бях изненадан и не се наемам да коментирам истина или не е истина това. Не съм правил контакт с нея, след задържането ѝ. Не ми е проблемът тя, за да търся среща с нея. Кой каквото си е направил, ще си носи отговорност за това. Тя беше достатъчно лоялна и си подаде оставката. Въпросът е приключен, не виждам защо трябва да правим индийски сериал от това”, коментира пред Нова тв вицепремиерът.", "date": "2017.09.27", "title": "Съдът решава да одобри ли условна присъда за Анелия Велева"}
{"url": "https://offnews.bg/lajfstajl/obama-se-razplakal-kogato-izpratil-dashteria-si-v-harvard-665985.html", "text": "Тази есен Барак Обама беше сред родителите, които изпратиха децата си в колеж и като мнозина проля няколко сълзи, съобщи People. Бившият президент на САЩ записа 19-годишната си дъщеря Малия в университета в Харвард.\"За тези от нас, които имат дъщери, всичко се случва бързо. Изпращането на Малия беше като сърдечна операция\", каза Обама във видео, споделено от радиото WDEL.\"Гордея се, че не се разплаках пред нея. Тайните служби, които бяха зад нас, се правеха, че не ме чуват\", пошегува се Обама.Миналия юни Малия завърши частното училище Sidwell Friends във Вашингтон и си взе една година почивка преди да започне следването си в Харвард.Гордият баща каза, че изпращането на Малия в университета е „напомняне, че в края на живота ни, каквото и да сме постигнали, нещата, които ще си спомним, са радостите, които нашите деца и внуци са ни донесли“.", "date": "2017.09.27", "title": "Обама се разплакал, когато изпратил дъщеря си в Харвард"}
{"url": "https://offnews.bg/obshtestvo/volen-vdignal-svatba-na-kredit-665993.html", "text": "Лидерът на \"Атака\" Волен Сидеров вероятно доста се е охарчил за пищната сватба, която беше определена от някои медии като \"светското събитие на годината\", като е залагал предимно на средства от кредити. От  му пред Сметната палата за миналата година става ясно, че той е имал само заеми без заделени \"пари за черни дни\". На негово име не е декларирано движимо или недвижимо имущество.За това пък през 2016 г., когато все още не беше част от управляващата коалиция, Сидеров е изплащал два заема за повече от 80 хил. лв. Той е декларирал и кредитна карта с близо 4 хил. лв. Депозити и спестявания не са отбелязани. Новото семейство Сидерови демонстрира, че не жали средства. Тържеството след църковния ритуал се проведе в луксозен столичен ресторант, а сред гостите, които според различни медии са варирали между 120 и 130 души, бяха премиерът Бойко Борисов, вицепремиерите Валери Симеонов и Красимир Каракачанов, както и руският посланик Анатолий Макаров.Първият танц на младоженците премина под изпълнение на живо на Михаил Белчев, а поканите за сватбата били под формата на вестник. Волен Сидеров и Деница Гаджева направиха и тур из София с нает ретро автомобил.От менюто в ресторанта на столичната ул. \"Московска\" може да се види, че порция от 300 гр. филе от лаврак с черен ориз и къри сос излиза 20 лв., 280 гр. прясна паста с пушена сьомга, аспержи и сметана е 16.90 лв., а 300 гр. салата от домати, печени чушки, тиквички и патладжан с орехов дресинг е близо 13 лв. ", "date": "2017.09.27", "title": "Волен вдигнал сватба на кредит"}
{"url": "https://offnews.bg/obshtestvo/palzim-po-stolichnite-rakovski-i-gurko-s-30-km-chas-665996.html", "text": "Ограничение на скоростта до 30 км/час в центъра на София ще гласува утре Столичният общински съвет. Колите ще пълзят в карето между булевардите \"Христо Ботев\", \"Патриарх Евтимий\", \"Васил Левски\" и \"Цар Освободител\" и улиците \"Алабин\" и \"Леге\". В района попадат части от \"Г.С. Раковски\" и \"Гурко\", които са с по-натоварено движение и сега, като и успоредната на \"Витошка\" \"Цар Асен\", поемаща трафика след въвеждането на пешеходна зона по булеварда. Ограничението в т.нар. \"успокоена зона\" няма да засяга самите булеварди, а само вътрешните улици.Идеята за въвеждане на ограничение на скоростта в центъра на София е част от мерките в програмата на Столичната община за контрол на качеството на въздуха. ", "date": "2017.09.27", "title": "Пълзим по столичните Раковски и Гурко с 30 км/час"}
{"url": "https://offnews.bg/futbol/guardiola-e-fen-na-gari-lineker-iskal-mu-flanelkata-kato-hlape-665992.html", "text": "Страхотно интервю с Пеп Гуардиола ни е приготвил Гари Линекер. Английската легенда сега работи за BBC, а разговорът ще бъде излъчен утре вечер.Испанецът започва с интересно признание. Като дете в Барселона той гони топките на мачовете на Линекер. Веднъж се престрашава и му иска фланелката.Великият Гари игра за Барса точно преди създаването на Дриймтима. Мнозина у нас го помнят от полуфиналите срещу ЦСКА за КНК. Великият англичанин вкара по един гол и в двете срещи. На реванша в София получи и дузпа, но Илия Вълов спаси удара му.Иначе и Гари, и Пеп са работили с Йохан Кройф. Линекер вижда доста общи разбирания за футбола между холандеца и каталунеца. Гуардиола обаче няма леката арогантност на Кройф, твърди бившият нападател.Според Линекер мениджърът на Манчестър Сити се оказва забавен човек. Но не показва тази своя страна, защото обикновено го затрупват с въпроси веднага след мач, а не на спокойствие.Гари Линекер има привилегията да се добере до Гуардиола в съвсем непринудена обстановка. От началото на лятото един от най-симпатичните футболисти на Англия за всички времена направи ударна серия срещи. Той интервюира още Жозе Моуриньо, Юрген Клоп и Антонио Конте.", "date": "2017.09.27", "title": "Гуардиола е фен на Гари Линекер, искал му фланелката като хлапе"}
{"url": "https://offnews.bg/politika/slavi-vs-radev-predi-9-godini-mi-gostuva-smel-dostoen-letetc-ne-ka-665963.html", "text": "Шоуменът Слави Трифонов, който преди дни обяви кастинг за нови политици, премина към курс на открита конфронтация с президента Румен Радев. Водещият на вечерното шоу по бТВ публикува гневен коментар по повод думи на държавния глава, изречени по време на посещението му в Чикаго. Според Трифонов президентът не е подкрепил референдума за въвеждане на мажоритарна изборна система, въпреки че пред сънародниците ни в Града на ветровете е прехвърлил вината на депутатите в парламента. Според него Радев не е показал достатъчна решителност, за да защити вота на  2 509 864 българи.Ето и цялата позиция на телевизионера политик:", "date": "2017.09.27", "title": "Слави vs. Радев: Преди 9 години ми гостува смел, достоен летец, не като президента днес"}
{"url": "https://offnews.bg/ikonomika/govori-se-che-dunarit-e-na-tcvetan-vasilev-i-tova-ne-pritesniava-ni-665970.html", "text": "Министърът на икономиката Емил Караниколов обвърза обявяването на \"Дунарит\" за публична продан с името на банкера Цветан Василев. Пред Нова тв той отговори на нападките за \"плячкосване\" на дружества от военно-промишления комплекс (ВПК). По думите му с действията правителството защитава държавния интерес. \"Относно \"Дунарит\" - крайният собственик е една офшорка на Вирджинските острови, това не е ли притеснително?\", попита Караниколов. На въпрос на водещия чия е тази офшорка министърът обясни, че не знае и именно за това се правели офшорните компании. След това обаче уточни, че се \"говори, че е на Цветан Василев\". \"Това никой не го притеснява, притесняват се, че в държавата може да влезе едно дружество. Защо? - защото държавата била лош стопанин\", каза Караниколов и обясни, че има \"калпави стопани\".Той допълни, че не става въпрос за национализация на предприятието, а за публична продан, на която може да се яви всеки. \"Когато едно дружество от ВПК, крайният му собственик е една офшорка, когато има публична продан с наддаване, не виждам какъв е проблемът\", каза той.Според него критиците на правителството не защитавали националния интерес. По думите му комисията за конфискация е защитила националния интерес, като блокирала вписването на \"Емко\" като собственик в \"Дунарит\". \"Тях не ги притеснява това, че държавата може да бъде ощетена, а те са държавници в тази схема, а ги притеснява това, че държавата ще бъде собственик. При повечето от тях има теза, че държавата е лош стопанин. Държавата не управлява сама дружествата, пак казвам - има калпави мениджъри\", каза Караниколов.По думите му в момента с \"Дунарит\" \"няма никакви проблеми\" и производственият процес в предприятието не е спирал. \"Дунарит няма абсолютно никакви проблеми, няма проблем с лиценза\", каза той и опроверга информацията, че лицензът на предприятието е отнет и че има блокирани сметки.За отнетия лиценз на \"Емко\" той поясни, че на 6 октомври ще се проведе на междуведомствения съвет, който разглежда лицензите и се надява \"въпросът да бъде решен\".Самите работници в завода обаче потвърдили, че имало нарушения. Караниколов обясни, че \"за съжаление\" законът е такъв, че при подобни нередности - като съхранението на контейнери на производствената площадка, се изисквало отнемане на лиценза за износ, а не на този за производство. Според него е логично да се спира именно вторият лиценз и сега министерството подготвяло подобна законова промяна.  По думите му в случая с \"Емко\" имало и друг вариант:\"Дружеството трябваше да предприеме незабавни действия за отстраняване на нередностите. Основната, която беше – 100 контейнера на производствената площадка, това законът го забранява\".Караниколов обясни, че по отношение на дружеството не тече друга процедура. \"По никакъв начин не искаме да придобиваме това дружество\", каза още министърът. ", "date": "2017.09.27", "title": "Говори се, че 'Дунарит' е на Цветан Василев и това не притеснява никого, смята Караниколов"}
{"url": "https://offnews.bg/obshtestvo/dve-komisii-za-telk-obsazhdat-parite-za-gledane-na-dete-prez-vtorata-665973.html", "text": "Реформата в ТЕЛК е на път, предвижда се експертната комисия да се раздели на две – здравна и социална. Целта е заболяването да се оценява от здравното министерство, а дефицитите, които пречат на човек да работи, от социалното, обясни министър Бисер Петков по бТВ. Комисиите ще са самостоятелни, ще има два етапа на оценка, уточни социалният министър. С 14 лв. ще се увеличат пенсиите от 350 лв. от 1 юли догодина. Индексирането е по швейцарското правило, отчитащо ръста на доходите и на инфлацията. От 1 октомври минималната пенсия става 200 лв. и това ще засегне 824 000 пенсионери. 724 000 ще получават по-висока водеща пенсия, а пенсията за общо заболяване при 90% инвалидност става 230 лв. – средно около 16,67 лв.Предстои отпадане на тавана на новоотпуснатите пенсии през 2019 г. Това е свързано с друга промяна в пенсионната формула - да отпаднат трите най-добри години, участващи в изчисляването на размера на пенсията. Косвен регулатор ще остане максималният осигурителен доход и пенсията ще зависи от осигурителния принос, уточни министърът. По повод детските надбавки и обезщетения Петков заяви, че за обезщетението за гледане на дете през втората година на майчинството, което е фиксирано на 340 лв., може да се промени и предстоят дискусии. По думите му идеята на по-ниското плащане е да стимулира майките да се върнат на работа.Планът за деинституционализация на възрастните хора на социалното министерство предвижда 5 на сто от домовете за възрастни и хора с увреждания да се закрият в следващите 4 години. ", "date": "2017.09.27", "title": "Две комисии за ТЕЛК, обсъждат парите за гледане на дете през втората година"}
{"url": "https://offnews.bg/futbol/nemski-shef-pozdravi-mediite-sas-zig-hajl-uvolniha-go-665974.html", "text": "Немският футболен Теутония 05 уволни генералния директор на клуба Берт Ем за нацистки поздрав. Новината е на Spiegel Online.\"Ръководството на клуба, играчите, треньорите и спонсорите не приемат расизма, фашизма и националистическия начин нта мислене. Затова незабавно прекратяваме сътрудничеството с Ем\", каза шефът на управата Дидо Рам.70-годишният шеф използвал поздрава \"Зиг хайл\" при влизане на пресконференция след мач. Той изненадал медиите с началото на брифинга. После се усетил и поднесъл своите извинения.\"Аз съм импулсивен човек, който понякога греши\", каза по-късно 70-годишният германец. Но извинението не проработи.Ем е дългогодишен треньор на отбора от Хамбург, после става шеф. Теутония 05 се състезава в регионалната лига.", "date": "2017.09.27", "title": "Немски шеф поздрави медиите със Зиг Хайл, уволниха го"}
{"url": "https://offnews.bg/turizam/morskiat-ni-turizam-e-v-stagnatcia-dobre-che-sa-niskotarifnite-avioko-665971.html", "text": "Отличните резултати на летния ни туристически сезон не се дължат на морския ни туризъм, а на ръста на чуждестранните посетители, които идват у нас на културен и градски туризъм благодарение на нискотарифните авиокомпании. Това обясни директорът на Института за анализи и оценки в туризма (ИАОТ) Румен Драганов в интервю за БГНЕС.Той посочи, че над 8,3 млн. чуждестранни посетители са влезли в страната до края на август.Според него ръст и печалби има главно за дестинациите, които предлагат културен и исторически туризъм.През лятото най-много туристи са посетили страната ни от ЕС, а от тях най-много са германците. Тази година има и сериозен ръст на гостите от Чехия, Полша и Словакия.Според Румен Драганов сезонът за морския ни туризъм е започнал много слабо и при него се наблюдава стагнация.", "date": "2017.09.27", "title": "Морският ни туризъм е в стагнация, добре че са нискотарифните авиокомпании"}
{"url": "https://offnews.bg/futbol/sadat-zasekreti-dogovora-za-tcska-do-fevruari-2019-godina-665969.html", "text": "Може някой ден да доживеем истината за базите на ЦСКА. Ако не - поне нашите внуци имат шанс да разберат на какво основание имоти за десетки милиони евро се прехвърлят за 30 минути. Но всичко по реда си.Делото, в което ЦСКА 1948 поиска договора за \"Българска армия\" и \"Панчарево\" да бъде показан на обществото, беше насрочено от Върховния административен съд за... 11.02.2019 г. Поне е рано сутринта - от 09:00 ч.По-долната инстанция задължи Спортно министерство да покаже договора, с който базите бяха предоставени на ЦСКА-София. Припомняме, че това се случи миналото лято, когато на бързо заседание те бяха отнети от още съществуващия ЦСКА и дадени на Гриша Ганчев от ведомството на Красен Кралев.През зимата ЦСКА 1948 поиска въпросните споразумения. Те обаче бяха отказани от вече служебния кабинет на министър Даниела Дашева. С неясни мотиви Комисията за достъп до обществена информация при ММС се произнесе с решение, с което бе отказан достъп до търсената информация на клуба на феновете.Административен съд София-град обаче задължи Спортно министерство да изкара договора, който явно крепи националната сигурност на България и региона. Последвало е обжалване от ведомството, което не би трябвало да се притеснява.", "date": "2017.09.27", "title": "Съдът засекрети договора за ЦСКА до февруари 2019 година"}
{"url": "https://offnews.bg/na-tozi-den/dnes-rozhden-den-imat-663999.html", "text": "Саша Безуханова, председател на Българския център на жените в технологиите и основател на гражданската платформа за дебат и общо действие MoveBG (България може)Дурхан Мустафа, бивш депутатПроф. Иван Станков, диpeктop нa Нaциoнaлнaтa oвцeвъднa acoциaцияИво Аръков, актьорАлбена Александрова, моден дизайнерМилен Керемедчиев, финансов консултант и бивш зам.-министърПавел Бебов, журналист и управител на в. “Дума”Боряна Пунчева, режисьор и актрисаСвилен Блажев, художникСпас Джевизов, бивш футболист и директор на детско-юношеската школа на ФК ЦСКАМилена Гълъбова, специалист в отдел “Човешки ресурси” на ВГБЦветелина Бориславова, председател на НС на Българо-американската кредитна банка и почетен консул на Исландия в България", "date": "2017.09.27", "title": "Днес рожден ден имат"}
{"url": "https://offnews.bg/zdrave/uvolniha-lekari-ot-pirogov-otpratili-patcient-a-toj-pochinal-665987.html", "text": "Изпълнителният директор на Пирогов проф. Асен Балтов е издал заповеди за уволнение на служителите от дежурния екип, които на 16 септември са отказали да приемат пациент със сърдечна недостатъчност, който впоследствие починал.За случая се разбра преди ден от Според разказа ѝ от кардиологичния кабинет на болницата им казали, че не е трябвало да го водят там, а да отидат в друга болница.Вътрешната проверка, назначена от изпълнителния директор на УМБАЛСМ „Н. И. Пирогов\" проф. д-р Асен Балтов е потвърдила твърденията в отвореното писмо до здравния министър.Установено е, че дежурният екип в кабинет № 126 в Спешното отделение на болницата на 16.09.2017 г. не е извършил регистриране в болничната информационна система на докарания от екип на Спешна помощ - София-град, Спас Добрев. Освен това не са документирани резултатите от извършения преглед и не са проведени лабораторни изследвания на пациента. Констатирано е и неспазване на техническите и технологичните правила и неизпълнение на трудовите задължения на дежурния екип, заявяват още от УМБАЛСМ „Н. И. Пирогов\".", "date": "2017.09.27", "title": "Уволниха лекари от Пирогов, отпратили пациент, а той починал"}
{"url": "https://offnews.bg/obshtestvo/reka-ot-bira-se-lee-po-magistrala-struma-665977.html", "text": "ТИР изсипа 200 каси бира и затвори входа на автомагистрала \"Струма\", съобщи БГНЕС.Малко преди 8.00 часа днес ТИР \"ДАФ\", който пътува от Благоевград в посока Дупница, след минаване през кръговото кръстовище при село Бараково, навлиза в автомагистрала \"Струма\". На десния завой поради несъобразена скорост и неукрепен товар, брезентът се скъсал и на пътното платно се изсипали около 150 – 200 каси с Пиринско пиво.Товарният автомобил с благоевградска регистрация не се е преобърнал, няма и пострадали. От мантинела до мантинела, от аварийната до ускорителната лента, е осеяно с изпочупени каси и бирени бутилки. Началото на Лот 2 на АМ \"Струма\" е затворено.Движещите се пренасочват по Е-79 до пътен възел Бобошево, където отново поемат по автомагистралата.", "date": "2017.09.27", "title": "Река от бира се лее по магистрала Струма"}
{"url": "https://offnews.bg/sviat/moshten-vzriv-v-sklad-s-raketi-grad-v-ukrajna-evakuirat-naselenieto-665968.html", "text": "Населените места около украинския град Калиновка са евакуирани след мощен взрив в склад за боеприпаси.Първите взривове от детонацията се чули в 21,50 часа местно време снощи.По заповед на изпълняващия длъжността председател на националната полиция на Украйна Вячеслав Аброскин под тревога са вдигнати силите на реда във Виницка, Житомирска и Хмелницка област.Евакуацията на хората е в радиус от 50 километра от мястото на взрива. В същия регион са забранени и полетите. На мястото на инцидента е пристигнал шефът на генералния щаб в Киев Виктор Муженко.По информации на изданието \"112.Украйна\" във взривения склад са се съхранявали ракети \"Смерч\", \"Ураган\" и \"Град\".", "date": "2017.09.27", "title": "Мощен взрив в склад с ракети Град в Украйна, евакуират населението (видео)"}
{"url": "https://offnews.bg/obshtestvo/bez-voda-v-chasti-ot-sofia-dnes-665954.html", "text": "\"Софийска вода\" временно ще прекъсне водата в части от столицата днес, съобщиха от дружеството. Заради подмяна на спирателни кранове и монтаж на въздушници на ул. „Обзор“ в кв. „Горна баня“ се налага спиране на водоподаването във: вилна зона „Беловодски път“- от 09:00 ч. до 21:00 ч., вилна зона „Килиите“ - от 09:30 ч. до 21:30 ч., вилна зона „Мала кория“ - от 10:00 ч. до 22:00 ч., кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 10:00 ч. до 22:00 ч., кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, жп линията „София - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“- от 10:00 ч. до 22:00 ч., кв. Горна Баня и в.з. Горна баня – от 10:30ч. до 22:30 ч.Във връзка с подмяна на сградно водопроводно отклонение на ул. „Батуня“ в жк. „Суха река“ се налага спиране на водоподаването от 9:30 до 17:00 часа на ул. „Батуня“. Реконструкция на уличен водопровод на ул. „Плана планина“ в с. Железница налага спиране на водоподаването от 9:00 до 19:00 часа по ул. „Плана планина“ от ул. „Витевски дол“ до ул. „Кимов дол“, ул. „Витевски дол“. ", "date": "2017.09.27", "title": "Без вода в части от София днес"}
{"url": "https://offnews.bg/112/novi-sluchai-na-nasilie-v-uchilishte-petima-biha-uchenik-11-godishno-665966.html", "text": "Два нови случая на насилие в училище - при единия пострада 18-годишен младеж в гимназията по селско стопанство в Мъглиж, а при втория 11-годишен ученик остана без далак, след като се сби със съученик.В междучасието 18-годишният Даниел Миленов е нападнат от петима роми в двора на училището, съобщава bTV. „Един ме нападна в гръб с някакъв предмет, удари ме отзад, паднах в безсъзнание на земята”, разказва Даниел.Той познава само единия от нападателите си - десетокласник от същото училище, с когото живеят заедно в общежитието. Преди дни между тях имало спречкване.„Той обиди една приятелка, след което аз го ударих с пантоф. Сега той ме причаква с още петима души”, допълва потърпевшият.Свидетели на побоя стават много деца и учители. В района на инцидента има камера, но тя е насочена към входа на общежитието, а не към стълбите, около които става боят. Четирима от биячите са външни за училището:„Дворът на училището е много голям и има достъп от много места. Има ограда, но на практика не могат да бъдат спрени”, обясни Галя Михова, и.д. директор на училището.И защото дворът е голям, а камери и охрана няма как да бъдат поставени навсякъде, равносметката след побоя за Даниел е пукната глава, кръвонасядания по ръката и гърба, контузия на корема. Това пише в съдебно-медицинската епикриза.„В главата ми бучи, изпитвам болки в китките, защото, явно докато съм се пазел те са ме ритали в главата. Притеснявам се, че ако не бях се свестил, можеше да ме няма”, признава Даниел. „Виновни в един конфликт има винаги и те са двама, защото сам човек не може да създаде конфликт”, отбеляза Михова.В четвъртък в училището ще има педагогически съвет. На него се очаква да се реши какво ще е наказанието за агресивния десетокласник. На този етап роднините му отказаха коментар. Полицията е предала събраните доказателства на прокуратурата.При втория инцидент 11-годишен ученик пострада, след като се сби със съученик в хуманитарната гимназия в Шумен. В понеделник в час по математика двете деца се сбиват. Учителката им направила забележка, но след като им обръща отново гръб, те отново се скарват. Тогава пострадалият Краси получава травмата - съучениците разказват, че той паднал по лице, а другото дете се строполило върху него. Децата са изпратени от учителя по математика при педагогическия съветник. Тогава момчето се оплакало от болки в стомаха. Фелдшерът на училището му оказал първа помощ и родителите били уведомени. Те твърдят, че синът им не агресивен. ", "date": "2017.09.27", "title": "Нови случаи на насилие в училище: Петима биха ученик, 11-годишно момче остана без далак"}
{"url": "https://offnews.bg/drugi/balgaria-sreshtu-germania-v-bitka-za-top-8-na-evropejskia-volejbol-665967.html", "text": "9.00 Тенис, турнир за мъже в Шънчжън F+14,55 Тенис, ATP World tour uncovered Mtel sport 119.00 Баскетбол, Рилски спортист - Невежис БНТ World19.30 Волейбол, ЕП (ж), България – Германия БНТ HD21,05 Светът на голфа Mtel sport 221.45 Шампионска лига, Пари СЖ – Байерн bTV Action21.45 Шампионска лига, Атлетико (М) – Челси RING22.00 Trans world sport Mtel sport 1", "date": "2017.09.27", "title": "България срещу Германия в битка за Топ 8 на европейския волейбол"}
{"url": "https://offnews.bg/politika/elena-joncheva-rodata-na-delian-dobrev-upravliava-haskovo-665979.html", "text": "„Община Хасково е подчинена на един приятелско-роднински кръг на областния координатор на ГЕРБ и депутат от управляващата партия Делян Добрев. През 2015 г., когато Добри Беливанов печели кметските избори, назначава на ключови позиции – кум, зет, кумата на г-н Добрев.” Това заяви пред „България он еър” депутатът от БСП Елена Йончева. „Кумата на г-н Добрев е секретар на общината, кумецът му е заместник-кмет, вторият заместник-кмет е бивш съдружник на Добрев и негов съученик, председателят на Общинската избирателна комисия е кум”, изброи Йончева. Тя обясни и, че близки до Добрев са печелили обществени поръчки за финансираното от държавата саниране на панелни блокове, строителство и ремонт на пътища и строителство на сметища.Според Йончева кметът на града Беливанов напоследък се опитвал да се еманципира от зависимостите си към Добрев.Депутатът от БСП посочи, че не е незаконно да бъдат назначавани близки на Добрев на подобни позиции, но че въпросът е дали това е морално. „Доверието към кмета на Хасково е свалено от ГЕРБ, защото той не е доволен от тези хора, които са били временно назначени, а предстои конкурс за техните работни позиции. Той се опасява, че те могат да го използват като бушон, че има конфликт на интереси и че може би има и злоупотреба с обществени средства”, добави тя.По думите ѝ зетят на Добрев, който е председател на Комисията по финанси и бюджет и съпругата му, която е директор на Финансова дирекция на Община Хасково, държат и „ножа и хляба” в общината, що се касае за обществените поръчки.Йончева добави, че Комисията по предотвратяване на конфликт на интереси е редно да се самосезира. Йончева призова Делян Добрев да излезе публично и да каже дали информацията е вярна и дали е настоявал пред кмета на Хасково да бъдат назначени тези хора.", "date": "2017.09.27", "title": "Елена Йончева: Родата на Делян Добрев управлява Хасково"}
{"url": "https://offnews.bg/temida/zadarzhaha-direktor-po-obvinenie-za-bludstvo-s-uchenichka-665981.html", "text": "Директорът на ОУ „Христо Ботев“ в с. Ново Паничарево, община Приморско, е арестуван по обвинение за блудство със своя ученичка. 58–годишният Х.Р. е задържан в късния следобед вчера. Според обвинението той е блудствал с непълнолетното момиче в сградата на училището в понеделник.По непотвърдена информация случката била заснета с мобилен телефон от друго момиче. В селото са потресени от ареста. Радев е директор на училището отдавна, предподавател по руски език, с безупречна биография и досега никога не е имало оплаквания от него. Съпругата му също е учителка. Директорът е задържан за 48 часа, предстои Районната прокуратура утре да му поиска постоянен арест.Досега не са постъпвали сигнали срещу него - нито в Министерството на образованието, нито в Регионалното управление на образованието в Бургас, коментираха от пресцентъра на МОН пред OFFNews. Предстои да бъде определен временен заместник на Х.Р., който да продължи работата в училището.", "date": "2017.09.27", "title": "Задържаха директор по обвинение за блудство с ученичка"}
{"url": "https://offnews.bg/sviat/tramp-gotovi-sme-na-voenna-optcia-v-severna-koreia-no-ne-ia-predpoch-665982.html", "text": "Президентът на САЩ Доналд Тръмп заяви, че страната му е готова за военна опция по отношение на севернокорейската ядрена криза, но предупреди, че нейното прилагане ще има много тежки последици за КНДР, предаде БТА.\"Напълно готови сме за втората опция, но тя не е предпочитаната опция\", каза Тръмп на пресконференция в Белия дом с испанския премиер Мариано Рахой.\"Но ако предприемем тази опция, казвам ви, тя ще бъде опустошителна, опустошителна за Северна Корея. Тази опция се нарича военната опция. Ако трябва да я приложим, ще го направим.\"Рахой заяви, че Испания ще подкрепи всяко политическо решение на кризата около Северна Корея.САЩ наложиха нови санкции на осем севернокорейски банки и 26 банкови служители от същата страна, съобщи Асошиейтед прес.Санкциите се въвеждат въз основа на указ на Тръмп, подписан миналата седмица и насочен срещу достъпа на КНДР до международната банкова система. Наскоро ООН също прие комплекс от санкции срещу Пхенян, най-строгия си досега.", "date": "2017.09.27", "title": "Тръмп: Готови сме на военна опция в Северна Корея, но не я предпочитаме"}
{"url": "https://offnews.bg/evropa/ek-ofitcialno-ni-poiska-v-shengen-666004.html", "text": "Европейската комисия официално настоя България и Румъния в най-скоро време да влязат в Шенген и подкани Европейския съвет да разгледа в близко бъдеще това решение.Това става ясно от публикуваните от ЕК предложения за мерки съхраняване и укрепване на Шенгенското пространство. Тяхната цел е подобряване на сигурността и опазване на европейските свободи. В съобщението се казва, че комисията \"приканва Съвета да вземе скорошно решение за пълното интегриране на България и Румъния в Шенгенското пространство, а Хърватия да стане негов пълноправен член, ако е налице спазването на всички критерии.\"Официалната позиция на комисията е базирана на изнесената на 13 септември реч на председателя на ЕК Жан-Клод Юнкер за състоянието на Европейския съюз. Комисията предлага да актуализра Кодекса на шенгенските граници, за да адаптира разпоредбите за временно повторно въвеждане на граничен контрол по вътрешните граници към настоящите нужди в отговор на променящите се и постоянните заплахи за обществения ред или вътрешната сигурност. Посочва се обаче, че това ще става след по-строги процедури, за да се гарантира, че граничният контрол по вътрешните граници ще остане изключение, а не правило.", "date": "2017.09.27", "title": "ЕК официално ни поиска в Шенген"}
{"url": "https://offnews.bg/izvan-terena/arestuvaha-ruskia-sobstvenik-na-marbeia-za-prane-na-pari-665976.html", "text": "Руският бизнесмен Александър Гринберг, собственик на футболния Марбея, беше арестуван от полицията в Испания. Новината е на портала abc.es.Операцията е проведена във вторник в испанските градове Марбея и Михас. Заедно с Гринберг за задържани още десет хубавци.Всички те са заподозряни в участие в престъпна организация, заминаваща се с пране на пари. Базата на групировката е в Русия.Медиите припомнят, че през 2016 година властите в Португалия арестуваха руснака Александър Толстиков, бос на местния Лейрия. Те го обвиниха в машинации с клубното счетоводство. Съдът обаче го оневини.Иначе Гринберг живее в испанския курорт от 9 години. Притежава местния футболен тим, който се състезава в трето ниво. Засега Марбея върви на девето място с 10 точки след 6 мача.", "date": "2017.09.27", "title": "Арестуваха руския собственик на Марбея за пране на пари"}
{"url": "https://offnews.bg/politika/kabinetat-razreshi-prouchvane-na-vazmozhnostta-za-nov-dunav-most-do-ru-666007.html", "text": "Министерският съвет одобри като основа за водене на преговори меморандум между правителствата на България и Румъния за извършване на задълбочени проучвания за изграждане на нов мост на р. Дунав при Русе-Гюргево.Анализът показва многократно нарастване през последните години на автомобилния трафик през Дунав мост 1, както и на търговския обмен по Рейнско-Дунавския коридор (коридор 7).Съществуващото съоръжение е открито за експлоатация преди повече от 60 години и техническите му възможности не позволяват облекчаване на трафика. Поради дългата му експлоатация се налага рехабилитация на конструкцията и спирания на движението. Това води до значителни задръствания, натоварване на инфраструктурата и други затруднения. Изграждането на ново съоръжение при Русе-Гюргево ще облекчи значително съществуващия трафик, ще намали негативното въздействие върху околната среда и ще има цялостен положителен икономически ефект за двете страни, съобщават от правителствената пресслужба.Подкрепа за изграждането на ново съоръжение на р. Дунав при Русе-Гюргево е изразена и от местните и регионални власти на двете страни.Одобрен беше и проект на споразумение между Изпълнителна агенция „Морска администрация” и Румънската морска администрация за предоставяне на достъп на кораби, нуждаещи се от помощ, до места за убежища.С подписването му ще се изпълнят изискванията на Директива 2002/59/ЕО за създаване на система на Общността за контрол на движението на корабите и за информация. Споразумението определя процедурите за сътрудничество с румънската страна за съставянето на план за приемането на кораби в пристанищата в Черноморския регион и обезпечаването на тяхната безопасност.Регламентират се принципите на двустранното сътрудничество, както и вземането на решения при предоставяне на място за убежище на кораб с оглед избягване на ненужен риск за корабоплаването и околната среда. Ще се подобри обмяната на информация за улеснение на координацията между компетентните органи в двете държави за навременна намеса, оказване на помощ и предоставяне на места за убежища.", "date": "2017.09.27", "title": "Кабинетът разреши проучване на възможността за нов Дунав мост до Русе"}
{"url": "https://offnews.bg/politika/ulesniavat-protcedurata-za-naemane-na-rabotnitci-ot-strani-izvan-es-666006.html", "text": "Процедурата за достъп до пазара на труда на работници от държави извън ЕС ще се облекчи за работодателите, без да се засягат правата на българските работници.Това предвиждат промени в Правилника за прилагане на Закона за трудовата миграция и трудовата мобилност, които бяха приети от правителството.Според новите разпоредби от работодателите ще се изискват по-малко документи, когато искат разрешение да наемат чужденци.За тях отпада задължението да представят в Агенцията по заетостта документи за регистрация на фирмата, единен идентификационен код и удостоверение за актуално състояние. Необходимата информация ще се набавя по служебен път.Промените ще намалят административната тежест за работодателите при наемането на работници от трети държави.", "date": "2017.09.27", "title": "Улесняват процедурата за наемане на работници от страни извън ЕС"}
{"url": "https://offnews.bg/ikonomika/balgarsko-kiselo-mliako-podludiava-kitajtcite-665975.html", "text": "\"Трудно е, трябва ти много упорство, за да не се откажеш\", казва пенсионерката Цвета Радкова, която на 66-години отново ходи на училище в село Момчиловци в Южна България. Но дъщеря ѝ Веселина, която е довела и 9-годишното си момиченце, вече владее цели изречения на китайски език и с това окуражава съучениците си, пише АФП в репортаж от родопското село.Загадки, чудеса и дълголетиеМалцина европейци, а дори и не всички българи, са чували за Момчиловци – селото, сгушено нависоко в склоновете на Родопите близо до границата с Гърция. В Китай обаче Момчиловци се е превърнало в нарицателно за загадки, чудеса и дълголетие. На негово име дори е наречена напитка от кисело мляко, която направо подлудява китайските потребители.Това лято Момчиловци прие стотици гости от Китай, които участваха в третия китайско-български „Фестивал на киселото мляко“. Навред се виждат табелки на китайски, които насочват гостите към залата за лекции, посветени на чудотворното влияние на киселото мляко върху здравето - или пък към дегустации на кисело мляко и сирене. Деца тичат наоколо, подвикват „Ни Хао“ („здравейте“ на китайски) и разпространяват фестивални брошури и карти на селото на български, китайски и английски език. На втория ден от фестивала се провежда конкурс за красота. Избрана е новата „Царица на киселото мляко\", която ще украси опаковката на продукта „Момчиловци\".\"Всеки китаец знае две неща за България - кисело мляко и рози\", обяснява Лин Лин от Шанхай, един от гостите.Хората от Момчиловци са свикнали с китайските гости, откакто през 2009 г. китайската фирма \"Bright Dairy\" за пръв път достави в Китай бактериите, открити в местното кисело мляко. С помощта на тези бактерии фирмата разработи за китайските потребители напитка от кисело мляко. Тя се консумира със сламка, не е така гъста и действа освежаващо. Не е забравен и произходът на напитката, която е кръстена \"Момчиловци\", а на етикета се вижда българска девойка в народна носия.Шампион по продажбиВ Китай този момчиловски айрян е известен със съкратеното име „Мосилян“ и е шампион по продажби в този процъфтяващ сектор. Напитката се продава в повечето супермаркети, а реклами за нея са обичайна гледка по автобусните спирки и по телевизията. Популярността ѝ особено нарасна след скандала със замърсеното мляко на прах в Китай, който накара много потребители да се ориентират към марки, които се смятат за международни или традиционни и следователно – за по-безопасни.Под мотото \"Чудотворната тайна на селото, където хората живеят дълъг живот - Момчиловци\", през миналата година продажбите са достигнали 765 милиона евро, съобщи говорител на фирмата пред „Франс Прес“. \"Момчиловци е известно като „село на дълголетниците\" - поради големия брой столетници, живеещи тук\", заяви говорител на фирмата в рамките на фестивала. И наистина - поне трима души от курса по китайски, в който са се записали 40 местни жители, твърдят, че техни роднини са живели повече от 100 години. \"Нашето проучване показа, че една от тайните на дълголетието е местното кисело мляко“, казва фирменият говорител.Млякото води и туристиВ Момчиловци живеят около 1000 души, а годишно в селото идват около 1000 китайски туристи при общ брой на гостите от около 5000-6000, обяснява кметицата Сийка Суркова. \"Броят им нараства всяка година и това е нормално, като се има предвид огромната рекламна кампания за киселото мляко в Китай, от която ние печелим\", добави тя.През 2014 г. Момчиловци става домакин на китайския „Сървайвър“, в който седем китайци, въоръжени само с китайско-български речник, трябваше да се оправят в едно българско семейство. Но през миналата година в България са дошли едва 18 500 китайски туристи, като по този показател страната сериозно изостава от европейската тенденция към привличане на китайски туристи. За преки полети между двете страни засега само може да се мечтае, обясняват запознатите. Гостите на Момчиловци от Китай трябва да летят до Европа и оттам да вземат вътрешен полет за София или Пловдив. А накрая ги чакат още няколко часа по път с много завои, за да стигнат до селото. Но пък си заслужава.Статията е от ", "date": "2017.09.27", "title": "Българско кисело мляко подлудява китайците"}
{"url": "https://offnews.bg/futbol/publikata-na-beshiktash-razbolia-zvezdata-na-rb-lajptcig-s-uzhasiavash-665978.html", "text": "Навремето сър Алекс Фъргюсън казваше, че все е виждал атмосфера, но като тази при гостуванията на Бешикташ - никога. Публиката там препълва стадиона и започва с адския шум часове преди началото.Разбра го и голямата звезда на РБ Лайпциг - Тимо Вернер. 21-годишният национал беше буквално зашеметен от крясъците и напусна принудително.Тимо почувствал замаяност от звука в ушите, предизвикан от публиката. Камери уловиха как треньорите му дават дори слушалки.Вернер не издържа и в 31-ата минута поиска смяна. Лекарите съобщиха, че той има \"циркулаторни нарушения\". Дори след мача голаджията чувстваше болки в главата.Иначе младата звезда заяви, че отива без страх в Истанбул, защото Бешикташ не е Байерн Мюнхен или Борусия Дортмунд. Турците обаче биха 2:0 и вървят първи в групата. ", "date": "2017.09.27", "title": "Публиката на Бешикташ разболя звездата на РБ Лайпциг с ужасяващи крясъци"}
{"url": "https://offnews.bg/futbol/razgrad-popadna-pogreshka-v-golovata-karta-na-ronaldo-665997.html", "text": "Кристиано Роналдо започна Шампионската лига, както я завърши миналия сезон. През юни той вдигна за четвърти път трофея, след като Реал унищожи 4:1 Ювентус на финала в Кардиф.Роналдо вкара два пъти на италианците, след като промуши общо 5 пъти Байерн Мюнхен на четвъртфиналите и три пъти Атлетико в полуфиналите. Завърши сезона в турнира с 12 гола от 13 срещи, като спечели за трети път ШЛ през последните 4 години. Португалецът започна този сезон с два гола срещу АПОЕЛ Никозия и още два срещу Борусия в Дортмунд снощи. Така закръгли сметката си на 110 гола в 146 мача за Спортинг Лисабон, Манчестър Юнайтед и Реал в Шампионската лига. Включени са и квалификационни кръгове, но не и двете му попадения срещу Севиля за Суперкупата на Европа отново в Кардиф.Страхотно постижение! Роналдо вече води с 14 гола на Меси в турнира. Португалецът вкарва из целия континент.Разписвал се е в 15 различни държави, 24 града и общо 33 съперника. Разбира се, най-лесно е у дома. В Мадрид той има 49 попадения и може да вкара юбилейно попадения при домакинството с Тотнъм на 17 октомври.Роналдо записа гол номер 100 срещу Байерн в Мюнхен. Той дойде точно 4 262 дни след първото му попадение в Шампионската лига. То беше за Юнайтед срещу унгарския Дебрецен в плейофите на сезон 2005-06. Общо 16 са головете му за тима на Сър Алекс Фъргюсън, който го оставя резерва в 13 срещи в Шампионската лига преди да му гласува доверие. След първия гол в Шампионската лига Кристиано се нуждае от още две години, за да запише два пъти името си в един мач. Прави го при знаменитото 7:1 над Рома през 2007 година.Статистиците са включили и Разград в картата на Роналдо. Погрешка. Той вкара като гост на Лудогорец от дузпа, но мачът беше на стадион \"Васил Левски\". Иначе пак от бялата точка се разписа срещу българския шампион и при успеха 4:0 на \"Бернабеу\".", "date": "2017.09.27", "title": "Разград попадна погрешка в головата карта на Роналдо"}
{"url": "https://offnews.bg/politika/kandidatstvame-za-semejni-pomoshti-s-po-malko-dokumenti-666003.html", "text": "С промени в нормативни актове правителството облекчи процедурите за кандидатстване за семейни помощи за деца и за помощи по Закона за закрила на детето.Удостоверението за раждане на детето няма да се изисква при кандидатстване за всички видове семейни помощи, съобразно приетите изменения в Правилника за прилагане на Закона за семейни помощи за деца.Премахва се и изискването за представяне на удостоверение за семейно положение. Дирекциите „Социално подпомагане“ ще получават необходимата информация за отпускане на помощите по служебен път.Отпада също необходимостта за представяне на копие от влязло в сила съдебно решение за развод. Документът ще се изисква само в случаите, в които дирекции „Социално подпомагане“ не могат по служебен път да получат тази информация.Кандидатстването за помощи по реда на Правилника за прилагане на Закона за закрила на детето също се облекчава и вече и ще става с по-малко документи.Отпада изискването да се представя копие от акта за раждане на детето. Няма да се изисква и заповед на директора на дирекция „Социално подпомагане“ или решение на съда за настаняване на детето извън семейството. И в тези случаи необходимата информация ще се осигурява от дирекциите „Социално подпомагане” по служебен път чрез справка в националната база данни „Население”.Служебно ще се проверяват и актовете, с които е предприета мярка за закрила. За кандидатите за приемни родители се премахва изискването да представят документ, удостоверяващ, че не получават месечни социални помощи по реда на Закона за социално подпомагане.", "date": "2017.09.27", "title": "Кандидатстваме за семейни помощи с по-малко документи"}
{"url": "https://offnews.bg/obshtestvo/dokazano-i-v-novite-opakovki-kiseloto-mliako-si-e-kiselo-mliako-666002.html", "text": "Лабораторни тестове доказаха това, което : В новите полипропиленови опаковки киселото мляко запазва точно толкова добре, колкото в полистиролните, а кампанията срещу новата, по-модерна и по-евтина опаковка е търговска война.През миналия месец шестима от най-големите производители на българско кисело мляко (Маджаров, ОМК, Полидей (Домлян), Булдекс, Лактима и Ел Би Булгарикум) подадоха за серия от изследвания произведено от тях кисело мляко по БДС, опаковано в два вида опаковки – досегашната, призната от Българския институт по стандартизация, полистеринова опаковка и по-съвременната полипропиленова опаковка. След обстойно изследване в четири акредитирани лаборатории, включително и в Агенцията по безопасност на храните, резултатите от пробите категорично доказват, че полипропиленовите опаковки са абсолютно безопасни и запазват биологичната стойност на българското кисело мляко, като не повлияват на съдържанието на полезната му микрофлора.Тези изводи са категорични и еднозначни при всички производители, участвали в изследванията. Направените тестове са за миграция (за безопасност на опаковките, предназначени за контакт с храни) и за микробиология и органолептика (запазване на качествата на киселото мляко, произведено по БДС стандарта).„В резултат на проведените изследвания е доказано, че не се наблюдава миграция на химични вещества от полипропиленовата опаковка в продукта, което е от изключително значение за качеството му“ – казва доц. доктор Райна Бряскова от ХТМУ София.„Изпитването не показа нищо ново, което да не е известно на всички в бранша“ – обяснява главният технолог на Трейс-Ипома, инж. Николай Коляндов. – „Полезните млечнокисели бактерии се развиват еднакво добре, както в полистиренова, така и полипропиленова опаковки при запазване на уникалното им съотношение. Киселото мляко, опаковано в полипропиленови опаковки, отговаря на органолептичните, физикохимичните, микробиологичните характеристики, вкус, аромат и консистенция съгласно изискванията на стандарта БДС 12:2000.“Заключенията на експертите от четирите специализирани лаборатории, в които бяха проведени тестовете, за пореден път подкрепят становищата, залегнали в европейското и родно законодателства , според които полипропиленът е одобрен за контакт с храни при спазване на общите и специфични изисквания. В България той е разрешен и приложим за опаковки на млечни продукти още през миналия век (1982 г.).Институтът по стандартизация обаче, засега отказва да се съобрази с обективните факти и на практика се оказва, че подкрепя наложеното със стандарта монополно положение за опаковките на кисело мляко, произведено по БДС. Припомняме, че три дена, след като през лятото производителите оповестиха намерението си да докажат с изследвания, че полистиреновите опаковки отговарят на всички изисквания на БДС стандарта, спешно бе свикано заседание на Технически комитет 32 на БИС, който побърза да отхвърли предложението за нова работна тема – изменение на стандарт БДС 12:2010 „Българско кисело мляко” в частта за опаковането.„Желанието ни беше обсъжданията на Института по стандартизация да стъпят на обективни факти, научно подкрепени и важни за вземането на решения за БДС в частта му за опаковките на кисело мляко“ – казват производителите. – „Вярваме, че Българският институт по стандартизация, в качеството му на публично-правна организация, чиито решения се основават на доверието на обществото, че се работи само и единствено в негова полза, би трябвало да се съобрази с резултатите от проведените тестове – нещо, което за съжаление не се случи.“Производителите обясняват решението си да направят публично достояние резултатите от проведените тестове с желанието да бъдат пресечени спекулациите, появили се през лятото, че в полипропиленовите опаковки киселото мляко губи уникалните си свойства и се превръща в йогурт. Според тях е важно потребителите да не бъдат ограничавани в избора си на опаковки за кисело мляко по БДС при липса на реални аргументи срещу използването на полипропиленови опаковки. Те се ангажират с пълна прозрачност пред обществото и очакванията им са, че в крайна сметка дебатът ще започне да се води в полза на потребителите.", "date": "2017.09.27", "title": "Доказано: И в новите опаковки киселото мляко си е кисело мляко"}
{"url": "https://offnews.bg/112/chastichno-bedstveno-polozhenie-v-malko-tarnovo-v-kosti-izvadiha-lodk-666008.html", "text": "Община Малко Търново обяви частично бедствено положение заради проливните дъждове. В царевското село Кости пък пътуват по улиците с лодка, ще се наложи и временна евакуация на хората, чиито домове са в близост до река Велека.Положението в царевското село се усложни. Жители на селото, чиито домове са в близост до река Велека най-вероятно ще пренощуват в кметството или при близки и роднини, каза кметът Антон Ангелов. Хората са си взели най-необходимото:\"“, коментира Ангелов.В Малко Търново дъждът намаля, отворен е пътят към с. Младежко. Вода няма и в с. Граматиково, негодна е тя за пиене и в село Калово. ", "date": "2017.09.27", "title": "Частично бедствено положение в Малко Търново, в Кости извадиха лодките (обновена)"}
