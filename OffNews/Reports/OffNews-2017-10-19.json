{"url": "https://offnews.bg/politika/mo-poluchi-dvigateli-za-mig-29-sreshtu-70-mln-lv-no-ne-mozhe-da-gi-667641.html", "text": "Министерството на отбраната уточнява произхода и годността на новодоставени двигатели за изтребителите МиГ-29, за които държавата е платила близо 70 млн. лв.Това стана ясно на заседание на комисията по отбрана в парламента, на която ръководството на Министерството на отбраната отчете изпълнението на договора с българската фирма \"Авиостарт\" за доставката на 10 двигатели за старите съветски изтребители.  в края на мандата на правителството \"Борисов 2\" от тогавашния военен министър Николай Ненчев с пряко договаряне, като според него българската фирма трябваше да достави четири новопроизведени и шест ремонтирани двигатели РД-33, серия 2.Близо година по-късно , но поради това, че една от клаузите по договора не е изпълнена, двигателите няма да бъдат монтирани на самолетите, с което няма да се случи и очакваното удължаване на живота на бойната авиация. Причината е, че с двигателите не са пристигнали оригинални формуляри от производителя - руската компания РСК МиГ. Вместо това към документацията са приложени формуляри от , които обаче се явяват ремонтни организации.Всичките 10 двигатели са доставени, но от комисията по приема са приети само два, стана ясно от изказване на зам.-министъра на отбраната Анатолий Величков. На практика доставени, но неприети са други 8 двигателя - четири новопроизведени и четири отремонтирани, за които липсват официални документи от производителя. Това означава, че липсват важни данни, като например какъв е остатъчният ресурс на двигателите. \"Даденото от ВВС становище в посока, че това не е съществен проблем, мисля че дори в определен момент си бяха превишили правата, това следва да е становище на правна дирекция на Министерството на отбраната и на \"Отбранителна аквизиция\", обясни Величков. По думите му, това че двигателите не идват с формуляри от производителя, означава, че не е ясно \"кога те са произведени, колко време са работили, къде са работили, каква е тяхната наработка, какъв е остатъчният ресурс - все информация, която е значително чувствителна за Военновъздушните сили\". По думите на зам.-министъра, ако този недостатък бъде оценен като несъществен, това може да се окаже основание договорът да бъде атакуван от фирми, които също са имали интерес към подписване на този договор. От МО са изпратили писмо до руската държавна РСК МиГ, с което питат дали ремонтната организация е и завод производител на двигателите. Българската \"Авиостарт\" е показала кореспонденция с руската страна, от което ставало ясно, че двете организации са с един и същ собственик и че информацията, която се съдържа в оригиналните формуляри е поверителна и не може да бъде предоставяна, когато става въпрос за продукция за износ.\"Ние обаче това не можем да го установим на базата на разменени кореспонденции между фирмата доставчик и завода производител\", поясни Величков. В резултат от отговора, който се очаква да бъде получен от руската страна в Министерството на отбраната, ще бъде взето решение дали да бъде подписано допълнително споразумение към договора. От МО ще искат гаранции, че информацията, която се съдържа във формулярите на производителя, се съдържа и в документацията на ремонтната организация. Според зам.-министъра в оригиналния формуляр на производителя се съдържа значително повече и подробна информация, включително и какви часове е работил двигателят, кои са били пилотите му и под. Министърът на отбраната Красимир Каракачанов смята, че проблемът е несъществен, но, за да бъде изрядно всичко, трябва да бъдат изчистени спорните моменти. По отношение процедурата за избор на нов изтребител министърът каза, че в началото на ноември да има готови предложения, които да бъдат внесени в Министерски съвет. \"Процедурата стартира от това да се дадат нови оферти\", поясни Каракачанов. ", "date": "2017.10.19", "title": "МО получи двигатели за МиГ-29 срещу 70 млн. лв., но не може да ги ползва"}
{"url": "https://offnews.bg/temida/streletcat-ot-lozenetc-e-sinat-na-zlatko-zlatev-zlatistia-667647.html", "text": "Синът на Златко Златев - Златистия е задържан и ще получи обвинение за стрелбата в столичния кв. \"Лозенец\". Заради инцидента беше задържан и синът на бившия министър в правителството на НДСВ Долорес Арсенова Калоян. Според версията на разследващите оръжието е собственост на Арсенов, който в злополучния ден е празнувал раждането на бебе. В компанията му бил Йордан Златков, за който се смята, че е произвел изстрелите. Деянието му е окачествено като проява на хулиганство с особена дързост и цинизъм.Оръжието, с което е стреляно, е законно. Калоян Арсенов е разпитан като свидетел и е освободен. Възможно е Арсенов също да бъде обвинен за неправилно съхранение на пистолета.Свидетел на стрелбата е бил певецът Радо Шишарката, известен с хита си \"Тигре, тигре\" през '90-те години. Пред Нова тв той обясни, че е бил поканен да пее на празненството по случай роденото дете на 30-годишния Калоян.\"Чуха се два-три изстрела. Разбрах, че момчето, което е стреляло, си е играло с пистолета и е стреляло неволно. Имаше употребен алкохол\", разказа фолкпевецът.Инцидентът стана на ул. \"Цветна градина\" като един от куршумите е улучил прозореца на апартамент на първия етаж на близка кооперация. В този момент в него било младо семейство с бебето си, което не е пострадало.", "date": "2017.10.19", "title": "Стрелецът от Лозенец е синът на Златко Златев-Златистия"}
{"url": "https://offnews.bg/ikonomika/ungaria-hvana-balgarski-iajchen-prah-sas-salmonela-667655.html", "text": "Унгария хвана български яйчен прах със салмонела.Съобщението е публикувано в Системата за оповестяване за храни и фуражи на ЕС () на 12 октомври, а количествата са били изтеглени от търговската мрежа в страната.Рискът от консумацията му е определен като сериозен.На 17-и българската страна е изпратила писмо, но системата не дава достъп до съдържанието му.", "date": "2017.10.19", "title": "Унгария хвана български яйчен прах със салмонела"}
{"url": "https://offnews.bg/obshtestvo/milka-hristova-stolichna-obshtina-ne-kontrolira-snegopochistvashtite-667652.html", "text": "Управляващите в Столична община да кажат дали наистина фирмите, които печелят поръчки за почистване на улиците в София от сняг през зимата, използват сол в смесите. Това призова заместник-председателят на СОС от групата на БСП Милка Христова. Столична община, като принципал и собственик на \"Топлофикация-София\", трябва да се отнесе отговорно към проблемите на най-голямото си дружество, коментира Милка Христова. Задължението на Столична община е да се грижи за активите на \"Топлофикация-София\" и най-вече за топлопреносната мрежа. Затова очаквам от управляващите града ни да кажат дали е вярно, че почистващите леда и снега фирми използват в смесите си сол и по този начин увреждат топлопреносната мрежа на \"Топлофикация-София\". От Столична община трябва да кажат и как контролират почистващите фирми дали използват сол и дали изпълняват условията по договорите, които са сключили за изпълнение на услугата. От друга страна смятам, че Столична община трябва да разработи програма за рехабилитация на мрежата, както и да намери финансови източници, за да може да гарантира услугата. Това, все пак, е нейно задължение!\".Милка Христова присъства на изслушването на ръководствата на \"Топлофикация-София\" и на останалите топлофикационни дружества в страната в зала \"Запад\" на Народното събрание. То се състоя по предложение на народния представител от 23-и МИР в София Жельо Бойчев и останалите депутати от Комисията по енергетика от \"БСП за България\" в парламента. По време на изслушването изпълнителният директор на \"Топлофикация-София\" ЕАД Георги Беловски заяви, че използваните смеси за почистване на булевардите и улиците в столицата през зимата вредят много на топлопреносната мрежа. От добавянето на сол в тези смеси и без друго остарелите тръби ерозират и водят до огромни аварии като тези от миналата зима, които оставиха различни столични квартали без отопление за дни през най-студените месеци.", "date": "2017.10.19", "title": "Милка Христова: Столична община не контролира снегопочистващите фирми, те съсипват топлопреносната мрежа"}
{"url": "https://offnews.bg/istoria/kraj-ajtos-ozhiviava-boia-za-stratcin-ot-1944-g-snimki-667651.html", "text": "За втора поредна година в района на бункера, разположен до село Съдиево, ще се проведе историческата възстановка \"Боят за Страцин - 25.Х.1944 година\".Събитието е инициатива на клуба за военно-исторически реконструкции \"Братя по оръжие\" и ще се осъществи на 28 октомври от 12 ч. със съдействието на Министерството на отбраната и община Айтос.То ще бъде част от честванията по случай празника на града - Димитровден. Поканени са военният министър Красимир Каракачанов, 68-ма Бригада \"Специални сили\", граждани и ученици.Очаква се да присъстват ветерани от цяла България, включително и тези, взели участие в щурма на Стражин и Страцин.Посетителите на събитието ще могат да видят реставрирана оригинална военна техника от Втората световна война, като мотоциклет BMW и Цюндап, както и джип \"Щаер 640\", от който са останали едва 11 бройки в света.За автентичната визия на битката ще бъде използвана пиротехника.Страцинско-Кумановската операция е настъпателна операция на българската армия по време на участието на страната във Втората световна война срещу войски на Третия райх, отбраняващи подстъпите към долината на река Вардар.Последователно се водят боеве за хребета Стражин и Страцинската позиция, която е овладяна на 25 октомври.Сраженията продължават при река Пчиня и град Куманово, където частите на Вермахта отново са разбити.", "date": "2017.10.19", "title": "Край Айтос оживява боя за Страцин от 1944 г. (снимки)"}
{"url": "https://offnews.bg/futbol/zhirinovski-napadna-tima-na-popeto-667659.html", "text": "Руският ултранационалист и лидер на партията ЛДПР Владимир Жириновски не се впечатли особено от гръмката победа на Спартак Москва с 5:1 над Севиля в Шампионската лига.Успехът на тима на капитана на националния отбор Ивелин Попов над испанския съперник беше посочен като исторически за руския футбол, но не така смята Жириновски.\"Какъв руски футбол? От петте гола един вкара руснак, а останалите някакви африканци. Това Спартак ли е или сборен отбор на Африка? Какъв смисъл има да си привърженик на такъв отбор. Хубаво, победили, но головете бележат легионери\", коментира Жириновски пред партийната телевизия.В действителност головете за Спартак вкараха Денис Глушаков, а останалите отбеляза холандецът Куинси Промес, отличил се с две попадения, парагваецът Лоренсо Мелгарехо и бразилецът Луис Адриано.", "date": "2017.10.19", "title": "Жириновски нападна тима на Попето"}
{"url": "https://offnews.bg/knigi/za-silata-na-dumite-ot-ivan-dimitrov-667654.html", "text": "Да се пишат разкази е трудно. Всеки, който е опитвал, знае това. Казване на много с малко думи. Искате ли да помислим върху въпроса кое е много и кое е малко? Ето ви една насока – много е една разходка с дядо, джапащ в локвите и пищящ от възторг като дете, малко е околосветско пътешествие за десет хиляди долара с гигански лайнер. Някой ще се пробва ли да ми противоречи?За разказите трябва да си майстор. На забелязването, на наблюдението, на чувстването и на мисленето. А и думите ти трябва да са точни. Като изстрелите на най-миролюбивия снайперист на света. Който с всяко попадение не убива – напротив - съживява полумъртви души. За съжаление в голяма част от времето душите ни са полумъртви. Новата книга с разкази на Иван Димитров (тоя хубав млад човек с лице на леко унил съвременен Ботев се казва „Силата на думите”. Ето защо ми хрумна сравнението със снайперистът. Той е този снайперист. Думите му са много точни, ангелски точни и наистина поразяват душите. Всъщност – не знам за душите – поразиха моята душа. И я оживиха, накараха я да се почувства добре. Учудена, удивена от факта, че още може да бъде учудена. И то просто с някакви си обикновени думи.Натъжиха я, смутиха я, разсмяха я лекичко. Има един ей такъв смях – от добро, от добри думи. Така се смее дете, когато усети за първи път, че може да кара колело без ръце. Смях от удоволствието, което изпитваме от своето умение. Или както в случая – от чуждото. Няма нищо общо с ръмжащия смях, който най-често чуваме сега. Смехът на бездушието.Да, нашите души често са полумъртви в сивия бетон на живота и трябва да бъдат съживявани. Който съумее да направи това с думи – наистина има право да нарече книгата си „Силата на думите”.Разказите на Иван Димитров са нещо като малки камъчета посипани по дълга пътека. Животът е дългата пътека. Иван е живял дълго, защото умее да наблюдава и да се вълнува от видяното. Естествено – камъчетата можеш и да не ги забележиш. Има хора, които се гордеят, че не забелязват дори скалите: Ехей, какво ни занивамаш с дребни камъчета, като ние мислим за пари и за важни работи! – казват презрително те. Не си дават сметка горките, че камъчетата са много по-ценни. Парите са гориво за фантазията. Хората с бедна фантазия обезмислят дори и парите. Така че тяхната надменност е напразна. Който не може да оцени богатството на дребните, цветни камъчета, дори и с милиони в джоба ще е мизерник. И животът без забелязване на камъчета и на други малки Неща може да стане непоносимо празен. Нищо. Аз само предупреждавам.Разказите на Иван Димитров са дълги около страница. За да вместиш разказ на такова пространство се изисква невероятно...Хайде сега да видим – владея ли силата на думите?...Какво наистина се изисква? Мисля че точната дума е чувство. Не бих казал думата чувствителност. В нея има нещо физиологическо, почти медицинско. За да напишеш силен разказ за нещата от света на една страница се изисква фино и силно чувство за Свят. Иван го притежава, блазе му.Чувство за свят. Оттам нататък идват и се подреждат малки камъчета, странни камъчета, тъжни, страшни, понякога и весели. И там има и Ботев, когото набиват в Борисовата градина, защото говори за братска любов, и Нещо, без което животът е немислим, и дядо джапащ в локвите и мъже, и жени, които разбират, че те не са те...и въобще...Свят!Може би поезията е единственото достъпно оръжие срещу бездушността - така си казах докато четях тия малки, хубави разкази.Поздравявам Иван Димитров и му завиждам – с цялото благородство на което е способно старото ми сърце – за чудесното чувство за Свят. С което е изпълнил тая книга.", "date": "2017.10.19", "title": "За \"Силата на думите\" от Иван Димитров"}
{"url": "https://offnews.bg/tenis/grigor-dimitrov-preskochi-203-santimetrov-poliak-v-stokholm-667662.html", "text": "Най-добрият ни тенисист Григор Димитров постигна чиста, но трудна победа срещу 141-ия в световната ранглиста 203-сантиметров Йежи Янович - 7:5, 7:6(5) за 1 час и 38 минути в двубой от втория кръг на турнира в Стокхолм.Поставеният под номер 1 в схемата българин вече игра два пъти тази година срещу поляка, който мина през квалификациите в шведската столица, като в София го победи трудно, а в Щутгарт допусна поражение. На четвъртфиналите Григор излиза срещу Миша Зверев, когото вече победи два пъти през сезона – в Ротердам и Монреал.Първи сетДвамата тенисисти набързо взеха първите си сервис-геймове, но в третия гейм Григор направи две поредни двойни грешки, но след това се поправи с мощни подавания.Надстрелването продължи до края на сета, като Димитров се утвърди като сериозен водач по отношение на асовете - 7:1 за 5:4 в геймовете. Първата ни ракета имаше предимство при ретурите, но в по-дългите разигравания (3-4 удара) не успяваше да наложи необходимото преимущество.При 6:5 и последен сервис-гейм на поляка за първи път Григор стигна до точка за пробив, и то просто пращайки дълбоки блок-ретури в половината му, при което Янович четири пъти прати кълбото в мрежата и предаде сета в последния момент.Втори сетНачалото на втората част се различаваше от първата. Посрещащите правеха повече точки и влизаха в по-дълги разигравания. При 1:1 и сервис на Григор се стигна до 15-40, но Димитров не трепна и с шампионско спокойствие отрази брейкболовете, за да вземе впоследствие и гейма.Надлъгването продължи до 3:2, когато Григор стигна до 0-30 с поредния си забележителен минаващ форхенд в движение. Впоследствие се стигна и до точка за пробив след чудесна защита от страна на Димитров, но Янович я отрази и изравни на 3:3. След неуспешните брейкболове за двамата в сета някак напълно нормално частта влезе в тайбрек. В него Григор постигна минипробив при 4:2, след което закономерно стигна до 7:5 и победа в сета и мача.", "date": "2017.10.19", "title": "Григор Димитров прескочи 203-сантиметров поляк в Стокхолм"}
{"url": "https://offnews.bg/obshtestvo/trupa-nezriashti-aktiori-kaniat-na-blagotvoritelen-spektakal-v-narodni-667645.html", "text": "Трупата от незрящи актьори „Невиждан театър“ канят на благотворително представление в Народния театър.С техния спектакъл „Сянката на моята душа“ ще бъде поставен финалът на тазгодишната кампания за ранна диагностика на глаукомата на Сдружение „Пациентска организация „Глаукома“ и Института за здравно образование - „Слънцето е за всички“.\"Сянката на моята душа\" с автор и режисьор Велимир Велев е визуална импресия, в която незрящите актьори играят със сенки и светлина, рисуват разноцветни картини, създават образи чрез движението на телата и ръцете си, разчитайки на вътрешния си „поглед\" и интуиция.Постановката е в подкрепа на хората с нарушено зрение и Национална програма за борба със слепотата и ще се състои на Голяма сцена на Народен театър „Иван Вазов\" на 30 октомври (понеделник) от 19:00 часа.Събраните средства ще бъдат разпределени за издръжка на трупата незрящи актьори и за покупка на специализирана апаратура за ранна диагностика на глаукома.\"Невиждан театър\" беше селектиран измежду повече от сто кандидатури за тазгодишното издание на фестивала \"На гости при Арлекин\" в Омск, Русия.Спектъкълът \"Сянката на моята душа\" се върна от фестивала с три награди - пециалната награда на журито за \"Универсален театрален език\", специалната награда на професионалната публика за \"Най-добър спектакъл\" и награда от театралния ежедневник на \"Петрушка\" - \"Ценная бумага\". Два дни след награждаването се навършват 1 година от смъртта на театралната легенда Юлия Огнянова.\"Те бяха любимата ѝ трупа, тя си ги наричаше \"моите необикновени приятелчета\", считаше ги за най-истинската и най-стойностната трупа и в личностно, и в художествено отношение. Смяташе, че те превръщат слепотата в художествено средство, което се съчетава с останалите средства на сцената и спектаклите им получават многократно по-силно художествено, естетическо и нравствено въздействие върху зрителя от който и да е друг театър. За нея те бяха не просто антропологичен феномен, а световно явление в театъра. Чувствата между тях са взаимни. Затова те решиха да посветят наградите си на Юлия\", каза режисьорът на спектакъла Велимир Велев.", "date": "2017.10.19", "title": "Трупа незрящи актьори канят на благотворителен спектакъл в Народния театър"}
{"url": "https://offnews.bg/politika/borisov-obiavi-ot-briuksel-che-ne-iska-ostavkata-na-valeri-simeonov-667663.html", "text": "Нека си вземе там на онези търговците, където бяха по Русе, на депутатите, където купуваха гласове, оставките. И тогава да дойде да иска на патриотите оставките.Така премиерът Борисов коментира в кулоарите на Европейския съвет в Брюксел днешния призив на лидера на БСП за незабавните оставки на вицепремиера Валери Симеонов и вътрешния министър Валентин Радев.Имаме много сериозна работа. Аз ги разбирам. При 4% ръст на икономиката, гоним 100 милиарда брутен вътрешен продукт, няма сфера - сутринта бяха и двата синдиката при мене, да няма видим напредък с над 10%. Подготвили сме бюджет с над 700 млн. повече за доходи на хората. Какво да правим? Имаме много по-важни теми. И ги разбирам, затова не искам да го коментирам, заяви Борисов.Днес от парламентарната трибуна лидерът на БСП Корнелия Нинова призова за \"незабавните оставки\" на Радев и Симеонов заради решението на Министерския съвет оградата по границата да се обяви за обект на националната сигурност.Това е отказ от най-високото и най-силното ни човешко право - да бъдем свободни хора. Това е посегателство към свободното слово, към журналистиката и е еманация на всичко, което се случи в последните месеци. Забраната на свободата и на свободното слово е издигната в най-високия ранг държавна политика чрез решение с постановление на МС. Ние, от ПГ на „БСП за България“, няма да допуснем това. Ето защо искаме незабавно оставката на Валентин Радев, който е внесъл това предложение и на Валери Симеонов като вицепремиер, заяви Нинова.", "date": "2017.10.19", "title": "Борисов обяви от Брюксел, че не иска оставката на Валери Симеонов"}
{"url": "https://offnews.bg/politika/borisov-es-ne-triabva-da-skasva-pregovorite-za-chlenstvo-s-turtcia-667661.html", "text": "Ако днес приемем решение, че Турция е наш основен противник и прекратяваме разговорите с нея, какво правим с южния фланг на НАТО - България става южен фланг на НАТО, заяви премиерът Бойко Борисов в кулоарите на Европейския съвет пред български журналисти.Така той коментира темата за бъдещите отношения ЕС-Турция и призивите от някои държави за прекратяване на преговорите с Анкара.Може ли да удържи България като южен фланг на НАТО напора, който ще дойде оттатък, попита премиерът.Цялата отбранителна концепция на България и на ЕС се срива, ако това се приеме. Трябва да пазим тези отношения. Какво ще стане, ако Турция мине в друг лагер? На тези политикани може да им печели избори, но не може да им спечели война, коментира Борисов.Споразумението с Турция за миграцията не трябва да се пипа, по време на нашето председателство на Съвета на ЕС не трябва да се говори за окончателно приключване на преговорите. До този момент президентът Ердоган държи на думата си в това отношение, споразумението се спазва стриктно. Моето мнение е споразумението да се спазва, да не се късат преговорите, а да влияем с всички лостове, които имаме, за подобряване на отношенията. Разбира се, темата \"Турция в ЕС, присъединена днес\", е нелепо да я обсъждаме. Но отношенията трябва да се запазят, допълни премиерът.\"Последните години само за българските летци работим\"По въпроса за европейската отбрана, който е сред темите от заседанието на Европейския съвет, Борисов отбеляза, че е необходимо да се осмисли кой е противникът.Харчим толкова лесни пари - няколко милиарда за самолети, друг иска за танкове, трети - за артилерия. Като ги питаме кой е противникът, се усукват, добави премиерът по повод споровете на тема превъоръжаване в нашата страна.Да излязат и да кажат военните, президентът, кой е противникът. Да го посочат, за да преценя от кого се пазим и с какво ще го атакуваме, призова Борисов.Като дойде време, говорим само да намалим, да махнем санкциите срещу Русия. Ние сме \"за\". От една страна влизаме в тази полемика, в същото време - да купуваме военна техника. Гърция отива да купи за 2.5 млрд. долара техника от САЩ, но пет години събираме помощи за гърците. Ако ще купуваме, да е европейска техника или поне да направим заводи в България, да възстановим старите индустриални сътрудничества, парите поне да създават работни места в България. Трябва да намерим баланс, да бъдем наясно какво искаме. На тези държави, които са навътре в Европа, им е по-лесно да говорят. Има в Турция толкова неща, които не ни харесват, но това ни е съсед, иначе се оголва целият фланг, а оттам е Азия. Ние сме първите, които трябва да застанат на този фланг, твърди премиерът.Ако отиваме на война, трябва да сменим всичко - спираме строителство, саниране, магистрали, жп-линии, да въведем отново казармата. Кое е по-важно за българите - да купя нов локомотив, който да не се пали лятото и да пътуват бързо до Бургас, или да купя бронетранспортьор? Последните години само за българските летци работим, карат най-хубавите самолети и вертолети - \"Спартан\",\"Кугър\", \"Пантер\", за стотици милиони евро. По-скромно с исканията, призова Борисов.", "date": "2017.10.19", "title": "Борисов: ЕС не трябва да скъсва преговорите за членство с Турция"}
{"url": "https://offnews.bg/obshtestvo/kucheshkiat-laj-po-draznesht-ot-birata-v-parka-667636.html", "text": "Всякакви концерти на открито в София да бъдат забранени. В заведенията да няма озвучителни тела, а на столицата да се направи звукова карта. Това поиска един от участниците в общественото обсъждане на новата Наредба за обществения ред в София на \"Московска\" 33. Шумът е основен дразнител за столичани, стана ясно още на обсъждането.Радослав Крумов призова да се прецизират текстовете така, че да се уреди дейността на ресторанти и питейни заведения, които използват озвучителни и високоговорителни уредби при организирането на сватби и кръщенета. Три дни роми вдигат сватба, гърми, целият квартал не може да мигне. Оплаквал съм се в Първо РУ - и знаете ли какво ми отговарят? \"Не можем да ги спрем\", питам защо, отговорът: \"Защото булката е честна.\" Могат да се видят на камерите от управлението, разказа Крумов. Жителка на Лозен пък поиска наредбата на регламентира шума от лая на дворни кучета. Мая Раева представи изследване от лицензирана лаборатория за измерване на шума, според което при норма от 35 децибала, шумът от кучешките гърла бил 80 децибала. При затворени прозорци на къщата ми, подчерта Раева. Едно куче, за да лае 3 часа без прекъсване, нещо не е наред, обясни жената.Съдът обаче е отменил частта от друга наредба на столична община, която регламентира проблема, защото магистратите са преценили, че не е от компетенцията на общината. Председателят на комисията по ред и сигурност Иван Илиев, който е сред вносителите на наредбата, обеща, че ще се търси начин документът да окаже дисциплинираща роля за стопаните на кучета. Участник в обсъждането предложи промени, които да позволят на хората да изтупат чаршафите и каренцето си от балкона, но не и покривката с трохите от масата. Както и да не стане така, че майки, които чистят нослетата на бебетата си с Бейби вак (аспиратор за нос, който се включва към прахосмукачката - б.р.), да бъдат глобени заради шум от електрически уред между 14 и 16 часа. Общинският съветник Венци Мицов предложи забраната за употреба на алкохол по улици и в паркове да отпадне, защото \"безредици могат да създадат и хора, които пият минерална вода\". Илиев се съгласи, че текстът се нуждае от прецизиране и може и да отпадне от окончателния вариант на наредбата. \"Група 5\" внася предложение да се създаде работна група, която да изработи правила за дейността на уличните артисти, каза още Мицов. Млада дама, която обясни, че е завърнала се от чужбина циркова артистка, постави въпроса за възможността да изпълняват триковете си по платната на столичните булевард, докато колите са спрели на червен светофар. Присъстващите униформени от СДВР и Общинска полиция обаче се обявиха категорично против. ", "date": "2017.10.19", "title": "Кучешкият лай по-дразнещ от бирата в парка"}
{"url": "https://offnews.bg/futbol/stoichkov-nadaha-tcska-sofia-za-derbito-s-levski-video-667649.html", "text": "Мегазвездата на българския футбол Христо Стоичков записа мотивиращо видео преди столичното дерби между ЦСКА-София и Левски от 13-ия кръг на Първа лига.Двубоят е на Националния стадион \"Васил Левски\" в събота, 21 октомври от 16:00 часа. Очакванията са за поне 25 000 зрители, което ще е рекордна посещаемост за Първа лига през сезона.Камата се обръща към феновете на ЦСКА-София с призив да напълнят стадиона и да подкрепят любимците си срещу съперника от \"Герена\".\"Червени лъвове, в събота всички на стадиона, за да подкрепим нашия млад отбор! Благодарение на вас ние израснахме като футболисти. Благодарение на вас ЦСКА е №1 и ще бъде №1. В събота покажете, че пак го можем и само победа! В събота - всички на стадиона!\", казва Камата.Посланието му е в рязък контраст с тези, които отправят от Левски, където акцентират на омразата и неприемането на факта, че ЦСКА-София е приемник на фалиралото ПФК ЦСКА.", "date": "2017.10.19", "title": "Стоичков надъха ЦСКА-София за дербито с Левски (видео)"}
{"url": "https://offnews.bg/obshtestvo/priemat-pravila-za-klimatitcite-v-sofia-667643.html", "text": "Ред в използването на климатици в София се очаква да сложи нова наредба, която подготвя Столична община. Документът, който ще се отнася до преместваемите обекти и рекламата в столицата, ще регламентира и проблема с капещите по тротоарите климатични системи и отвеждането на конденза от инсталациите, както и вдигания от тях постоянен шум. Това стана ясно на днешното обсъждане на Наредбата за обществения ред в София, с която също се въвеждат мерки срещу течащите климатици.  Нискочестотният шум и вибрации водят до безсъние, раздразнителност и в крайна сметка хората предприемат действия, които са нетипични за поведението им в нормално състояние – прерязване на кабели, използване на огнестрелно оръжие с цел повреда на съоръжението, физическа саморазправа, обясни на съветниците на дискусията Калин Лиловски. И получи тяхното уверение, че по-подробно проблемите с климатиците се уреждат в подготвяната наредба, която скоро ще бъде предоставена на обществото. Използването на прахосмукачка в часовете за почивка е несъизмеримо с шума от неизправен климатик, който е непрекъснат и безпощаден, ден, нощ, седмици и месеци наред, категоричен е Лиловски. Той предлага освен за конденза и оттичането му, собствениците и фирмите, монтиращи климатични системи, да са задължени да вземат необходимите мерки, свързани с избора, монтажа, експлоатацията и профилактиката на съоръженията, така че шумът и вибрациите от работата им да не бъдат доловими от живущите в съседни жилища.", "date": "2017.10.19", "title": "Приемат правила за климатиците в София"}
{"url": "https://offnews.bg/kultura/lacuna-coil-s-dva-spetcialni-kontcerta-u-nas-667657.html", "text": "Много скоро Lacuna Coil ще изнесат два специални концерта у нас. Двете дати за първото им хедлайнерско гостуване у нас са 16 и 17 ноември, от 19:00 часа, в столичния клуб \"Mixtape 5\".Тогава ще видим на живо новото сценично шоу и визия на групата. Ще чуем най-доброто от творчеството им през годините, в това число и подбрани песни от последният им албум, наречен „Delirium”.Специални гости и за двете дати ще бъдат бившите членове на Еluveitie - швейцарците Cellar Darling. Билети за шоуто на 17 ноември вече се продават в мрежата на Eventim.bg и в цялата страна. Някои от местата, от които могат да бъдат закупени, са Бензиностанции OMV , Technopolis, Български пощи, Orange, Usit Colours, магазин Яко, магазини На Тъмно, Office 1 Superstore, билетен център НДК, Дворец на културата и спорта – Варна, Пловдив – билетна каса пред общината.", "date": "2017.10.19", "title": "Lacuna Coil с два специални концерта у нас"}
{"url": "https://offnews.bg/kultura/postaviat-naj-goliamata-skulptura-sgrada-v-sveta-na-miastoto-na-mavzol-667642.html", "text": "„Бронзовата къща“ е най-голямата скулптура-сграда в света, произведена изцяло от масивен бронз. Тя ще бъде открита пред софиянци и гости на София на пл. \"Батенберг\" в началото на 2018 г.Инсталацията е проект на българския художник Пламен Деянофф, който живее във Виена.Тя е висока 14 метра, а нейната основа е с размери 7 х 7 метра. Състои се от повече от 1 000 ръчно отлети и обработени масивни бронзови елементи.Във вътрешното пространство на сградата има зала, която е отворена за широката публика и която се предвижда да бъде сцена на събития от различен характер – концерти, театрални представления, изложби, конгреси или други събития.Предвижда се „Бронзовата къща“ да бъде издигната в края на 2017 г. и да се открие в началото на 2018 г. на мястото на бившия мавзолей на площад \"Александър Батенберг\" в София.За съжаление обаче ще бъде демонтирана, тъй като е инсталацията е временна.", "date": "2017.10.19", "title": "Поставят най-голямата скулптура-сграда в света на мястото на мавзолея"}
{"url": "https://offnews.bg/litca/ksenia-sobchak-zhurnalistkata-i-svetska-lavitca-koiato-stana-oponen-667630.html", "text": "Опозиционната журналистка и телевизионна водеща  обяви вчера решението си да се кандидатира за президентските избори в Русия през март 2018 г.Въпреки че за такава възможност се заговори още преди месец и предизвика критиките на опозиционера , Собчак отказа да заяви категорично плановете си. Те станаха ясни вчера, като се изясни и каква ще е стратегията на Собчак - да събере протестния вот, като даде право на хората да гласуват \"срещу всички\". Ксения Собчак е дъщеря на бившия кмет на Санкт Петербург (1991-1996) Анатолий Собчак, който е близък на руския президент .Путин е съветник на Собчак от май 1990, когато той е председател на Ленинския градски съвет на народните депутати. След като Собчак става кмет година по-късно, Путин става председател на Комисията по външни връзки на кметството, а от 1993 г. при пътувания Собчак го оставя за свой заместник. Малко по-късно Путин става първи зам.-председател на правителството на Санкт Петербург, а по време на изборите за губернатор през 1996 г. на практика е шеф на предизборния щаб на Собчак.Ксения Собчак е известна като водеща на редица телевизионни предавания, сред които риалити шоуто „Дом – 2“, предаването „Кой иска да стане милионер“ (руският вариант на „Стани богат“), „Последний герой - 6“ (руският вариант на Survivor), „Топ модел по руски“ и др. В момента тя работи и по документален филм за баща си, за който е интервюирала и Путин.Ксения Собчак често присъства в медиите като „светска лъвица“.Тя започва често да се включва в антиправителствени прояви през 2011 г. Участва в митинга срещу фалшификацията на изборите през декември 2011 г. и в акциите след избирането на Путин за президент през март 2012 г.Собчак е един от лидерите на „Марша на милионите“ през май същата година заедно с Алексей Навални и Борис Немцов, когато десетки хиляди протестираха срещу Путин, а стотици бяха арестувани от полицията.Нейният дом и домовете на останалите лидери на протеста бяха обискирани, а Собчак се оплака по-късно от унизително отношение от полицаите, които не са й позволили дори да се облече по време на акцията.Близките до властта руски медии акцентираха тогава върху факта, че при обиска в дома на Собчак са открити 1,5 милиона евро. Телевизионната водеща коментира, че годишният ѝ доход надхвърля 2 милиона евро и сама има правото да избира къде да съхранява парите си.По време на Майдана в Украйна Собчак заяви, че в Донбас се сражават части на руската армия. Освен това тя директно обвини прокремълски журналисти в Украйна в блюдолизничество и сервилни въпроси към Путин.След убийството на  в края на февруари 2015 г. Ксения Собчак разказа как непознат на улицата ѝ е казал, че тя е следващата.На изхода на центъра за правата на човека \"Сахаров\" стояхме с главния редактор на радиостанция \"Эхо Москвы\" Алексей Венедиктов. Говорихме си за Борис (Немцов). Пристигна човек: \"Да си знаете - Вие сте следващата, Ксения\", написа тогава в Twitter телевизионната водеща.За възможно участие на Собчак в президентските избори догодина се заговори през септември. Тя не отрече съобщенията в медиите, но посочи, че искат да я дискредитират със слуховете, че преди това ще иска разрешението на Путин.Тогава журналистката беше критикувана и от опозиционера Алексей Навални, който я нарече „карикатурен либерален кандидат и спойлър с човекоядски възгледи на демократ от началото на 90-те“. В отговор Собчак го обвини в лицемерие, призиви за несъгласувани акции и разкол в опозицията.Собчак обяви официално намерението си да се кандидатира за президент в сряда, като посочи, че с кандидатурата си предоставя възможност за избирателите, гласувайки за нея, да дадат гласа си в полето „гласувам срещу всички“.Пред телевизия „Дождь“ Собчак потвърди, че е информирала Путин за решението си още по време на снимките на документалния филм за баща си.„Срещнах се с Путин, защото той беше един от хората, които интервюирах за моя баща... Тогава вече бях взела решение, вече знаех какво ще направя. Владимир Владимирович е свързан с моето семейство още от времето на Санкт Петербург, затова сметнах за правилно да му кажа, че съм взела такова решение“, каза Собчак.По думите ѝ Путин отговорил, че „всеки човек има правото да взема свои решения и е длъжен да носи отговорност за тях“. „Не останах с впечатлението, че му хареса това, което казах“, допълни тя.Тя посочи, че е готова да се оттегли, ако Навални бъде допуснат да се кандидатира за президент, защото не иска да разбива единния демократичен фронт. Преди дни централната избирателна комисия обяви, че опозиционерът няма да може да се кандидатира, защото има влязла в сила условна присъда, затова ще може да се включи в избори едва след 2028 г.„Не излизам срещу неговата позиция. Смятам, че това, което прави, е много важно за страната“, заяви Собчак за опозиционера.„Задачата ми на тези избори не е да си правя пиар, защото имам огромен рейтинг, а да обясня на хората, че имат възможност да гласуват „срещу всички“, каза тя.След като вчера водещата обяви, че се включва в кандидатпрезидентската надпревара, днес РИА Новости извади проучване за нея от 2015 г., според което тя е много добре известна на руснаците, но отношението към нея е отрицателно.Според проучване на руския национален център за анализ на общественото мнение от 2015 г. 95% от анкетираните са обявили, че са чували за нея, но 60% от тях са посочили, че имат отрицателно мнение за нея. Положително пък се оказало мнението едва на 21%.Според политолозите Собчак надали ще събере огромно количество гласове. Очаква се тя да успее да привлече вота на младежите и на опозиционно настроените руснаци.С нейно участие кандидатпрезидентската кампания определено ще е доста по-ярка и интересна.Всички очакват катеогрична победа на Путин, макар че той дори не е обявил все още дали ще се кандидатира за президент. Така или иначе, ако Собчак успее да събере по-голямо количество протестен вот, това определено няма да представи победата на Путин в добра светлина.", "date": "2017.10.19", "title": "Ксения Собчак - журналистката и светска лъвица, която стана опонент на Путин"}
{"url": "https://offnews.bg/izvan-terena/priatelkata-na-grigor-othvarli-obvineniata-che-e-bila-prostitutka-667637.html", "text": "Приятелката на   и останалите момичета от “Пусикет Долс” отговориха много остро на нападките на бившата си колежка Кайа Джоунс, че е била в “кръг от проститутки”, вместо в музикална група.“Ние сме солидарни с всички жени, които смело говорят публично за ужасните опити за злоупотреба с тях, тормоз и експлоатация. Но ние не можем да застанем зад лъжливите твърдения на други членове на групата, споделили, че са участвали в дейности, които просто не са се случили”, се казва в общо изявление на приятелката на Григор Димитров, Кимбърли, Ашли, Мелъди и Джесика.33-годишната Кайа разбуни духовете, правейки в “Туитър” шокиращи разкрития за дейността на групата. По думите й, висшестоящи в индустрията казвали на момичетата с кого трябва да преспят.Основателката на групата Робин Антин също отвърна на обвиненията, наричайки ги “отвратителни, абсурдни лъжи”. Тя разказа пред медиите, че Кайа никога дори не е била част от бандата, а само временно попълнение, което така и не успяло да навлезе в бранша.Кайа попада в “Пусикет Долс” през 2003 г., когато е едва тийнейджърка, а официално се разделя с нея две години по-късно далеч преди групата да запише някои от най-големите си хитове като \"Don't Cha\" и \"Buttons\".След разпадането на формацията Никол Шерцингер прави и успешна солова кариера.В момента се заговори за събиране на групата и е възможно всичко да е част от добре обмислена кампания.", "date": "2017.10.19", "title": "Приятелката на Григор отхвърли обвиненията, че е била проститутка"}
{"url": "https://offnews.bg/sviat/putin-kam-evropa-sgreshihme-che-vi-se-doverihme-sgreshihte-che-go-667665.html", "text": "Твърде голямото доверие към Европа бе най-голямата външнополитическа грешка на Русия за последните 15 години, заяви руският президент Владимир Путин.На заседание на международния дискусионен клуб \"Валдай\" в Сочи Путин бе запитан от германска участничка какви грешки са допуснали Русия и Европа в отношенията помежду си през последните 15 години.Най-голямата грешка от наша страна беше, че твърде много ви се доверихме. А вашата грешка е, че приехте това доверие като слабост и злоупотребихте с него, каза руският президент.Трябва да затворим тази страница и да продължим нататък, като основем отношенията си на взаимното уважение и се отнасяме помежду си като равноправни партньори, добави той.Доналд Тръмп бе избран от американския народ и поне затова трябва да бъде уважаван, дори и да не сме съгласни с позицията му, коментира още Путин.Политическите опоненти на Тръмп \"не му дават да изпълни нито една от предизборните си инициативи\", твърди руският президент.", "date": "2017.10.19", "title": "Путин към Европа: Сгрешихме, че ви се доверихме. Сгрешихте, че го приехте за слабост"}
{"url": "https://offnews.bg/politika/spokojstvieto-na-volen-uchudi-tconev-ot-dps-taka-mozhem-da-govorim-667632.html", "text": "Оградата по границата с Турция за пореден ден се превърна в тема на деня за народните представители. Съоръжението стана повод лидерите на 4 от парламентарните групи да направят изявления от трибуната.Първо днес Корнелия Нинова (БСП) заяви, че депутатът Елена Йончева ще пусне филм-разследване за оградата, като бе поискана оставката на Валери Симеонов и на министъра на вътрешните работи Валентин Радев. Последва отговор от Цветан Цветанов от ГЕРБ, а след почивката на парламентарната трибуна излезе и Волен Сидеров от ПГ на Обединени патриоти. \"Разбрах, че БСП са искали оставката на Валери Симеонов\", започна Сидеров и продължи: \"Това не е нещо ново, повтаря се по различен повод. Имам чувството, че ако завали сняг, пак ще му искате оставката.\"От трибуната на НС Сидеров каза, че БСП и ДПС се притесняват от това, че Европа ще види доброто управление по време на председателството, в което са и Патриотите.Сидеров даде пример с други страни, в които има пронационалистически партии в управлението и са председателствали Съвета на ЕС - Естония, Словения и Австрия.Той изрази и почуда защо след като постановлението за оградата е на целия Министерски съвет, оставка се иска само на Симеонов и Радев.Председателят на ПГ на Патриотите прати Нинова да снима, ако желае, и оградата на САЩ с Мексико, както и стената, която разделя Израел и Палестина - за да разбере, дали ще я пуснат близо до там.Тонът и декларацията на Сидеров бяха спокойни, което за националиста е по-скоро нетрадиционно. Този факт учуди и един от най-големите политически противници на Сидеров - Йордан Цонев от ДПС.\"Приятно съм провокиран от тона. Спокоен, такъв какъвто трябва да бъде в Народното събрание. Без обиди, без квалификации, с опит за обяснение, опит за точните въпроси\", каза Цонев.Зам.-председателят на ПГ на ДПС се обърна към своя колега от ОП и му каза, че \"така вече се работи\" и диалог е възможен.Цонев заяви, че оставката на Симеонов е искана и от тях и то още преди той да влезе във властта като вицепремиер - заради езика на омразата и . За ДПС патриотизмът трябва да обединява, а не разделя.Той се противопостави още един път срещу езика на омразата от трибуната на НС и обвини Сидеров, че в сравнение с други националистически партии в Европа \"вашият национализъм е \"бийте турците и циганите.\"", "date": "2017.10.19", "title": "Спокойствието на Волен учуди Цонев от ДПС: Така можем да говорим"}
{"url": "https://offnews.bg/zvezdi/ed-shijran-spira-alkohola-za-da-se-vazstanovi-po-barzo-ot-katastrofat-667626.html", "text": " реши, че ако спре алкохола, ще възстанови по-бързо от катастрофата, съобщи в. \"Мирър\". След като претърпя злополука с колело в Лондон и счупи китката на дясната си ръка и нарани лакътя на лявата, певецът бе принуден да отмени концертите от предстоящото си турне в Азия.„Оказва се, че ако пия, ще забавя възстановяването си, затова спирам!“, заяви певецът, който се надява да се върне на сцената след около месец. Травмите принудиха певеца да отмени датите на концертите си в Тайпе, Осака, Сеул, Токио и Хонг Конг, първата от които е на 22 октомври.Спомняйки си за катастрофата си, Шийрън разкри, че не е осъзнал колко ранен е бил непосредствено след сблъсъка.\"Станах и се върнах вкъщи, след което си легнах. Сутринта се събудих със силна болка и отидох в болница\", спомня си той.Певецът сподели, че му е тежко, защото не е в състояние да отговори на имейлите и писмата, които притеснени близки и приятели са му изпратили. ", "date": "2017.10.19", "title": "Ед Шийрън спира алкохола, за да се възстанови по-бързо от катастрофата"}
{"url": "https://offnews.bg/futbol/sdvr-privika-lideri-na-sektor-g-v-navecherieto-na-macha-s-levski-667633.html", "text": "СВДР привика на разпит лидери от агитката на футболен клуб ЦСКА-София във връзка с жалба на синдика Дора Милева заради проваления първи търг за емблемата и имуществото на фалиралото дружество ПФК ЦСКА АД през тази пролет, информира БТА.Тогава дамата от Кърджали се оплака заради възпрепятстване на работата й, опити за оказване на натиск и отправяне на заплахи, включително и за живота й.Любопитното е, че търгът се проведен на 30 март и ако действително към Милева са отправяни такива страховити заплахи, то остава открит въпросът защо СДВР реагира половин година по-късно?Насроченият за края на март търг пропадна, след като фенове и млади футболисти на \"червените\" блокираха входа на стадион \"Българска армия\" в Борисовата градина и не допуснаха пристигналият с оферта представител на аматьорския клуб ЦСКА 1948 Никола Газдов да я подаде.Той беше строго охраняван от десетки полицаи, защото появата му предизвика бурно недоволство от страна на насъбралото се множество, което смята, че парите идват от пряк конкурент на ЦСКА-София от елита.При установяване на виновниците синдик Милева щяла да заведе наказателни дела срещу тях.Заради проваления първи търг Милева насрочи втори на 30 май в Кърджали, който беше спечелен от фирмата на феновете на \"армейците\" \"Ред Енимълс\" ЕООД с оферта от около 8 милиона лева. Сумата, обаче, все още не е внесена заради обжалвания на различни кредитори срещу разпределянето на парите.", "date": "2017.10.19", "title": "СДВР привика лидери на Сектор \"Г\" в навечерието на мача с Левски"}
{"url": "https://offnews.bg/politika/joncheva-pokaza-snimka-na-koiato-migranti-preskachat-ogradata-na-gran-667658.html", "text": "Депутатът от \"БСП за България\" Елена Йончева показа снимка в ефира на bTV, на която мигранти прескачат оградата по границата ни с Турция с помощта на стълба.  \"Те са се снимали с цел да рекламират българската ограда колко лесно се минава. Това е снимка, която циркулира в Турция\", коментира Йончева.Тя твърди, че снимката е направена от самите бежанци.„Самата ограда е направена неефективно и тя не извършва своята функция. След като оградата е от национално значение, тя трябва да бъде по-стабилна”, заяви Йончева.Тя каза още, че има много силен мигрантски натиск, за който не се говори: \"Ние научаваме за това, само когато бус с мигранти катастрофира някъде.\"Депутатът от \"БСП за България\" твърди още, че в ДАНС и МВР знаят за съществуването на престъпни групи за трафик на бежанци.\"Може би още ги проучват, може би ще ги ударят всеки момент, може би са ги оставили с някаква цел, но това го знае целия регион\", коментира още Елена Йончева.", "date": "2017.10.19", "title": "Йончева показа снимка, на която мигранти прескачат оградата на границата"}
{"url": "https://offnews.bg/sviat/google-shte-stroi-kvartal-na-badeshteto-v-toronto-667648.html", "text": "Google реши да построи цял квартал в Торонто. Sidewalk Labs е компания за градски иновации, собственост на дъщерната на Google - Alphabet. Тя ще затегне ръкави, за да създаде модел за подражание за модерен квартал през 21 век. Sidewalk Labs ще инвестира 50 милиона долара в началната фаза на планиране и стартиране на проекта, а Alphabet обеща да премести седалището на Google в Канада в квартала Quayside, когато бъде завършен, пише \"Си Ен Ен\".Quayside ще бъде проектиран по специален начин, който да спомага за намаляване на замърсяването, времето за транспорт и съхранението на отпадъци. Предвижда се архитектурата на сградите да спомага за намаляване на влиянието на вятъра, увеличаването на площите със сянка по време на горещи дни, както и за предпазване от дъжд. Проектът е толкова амбициозен, че от Sidewalk Labs обещават, че ще намалят вредите емисии със 73%, потреблението на питейна вода с 65% и генерирането на отпадъци с 90%.Идеята на компанията е в квартала да се ходи предимно пеша, а транспортът да е велосипеден или да се извършва със споделени електрически превозни средства. Ерик Шмит, директор на Alphabet, заяви, че идеята и плановете за града датират от 10 г. ", "date": "2017.10.19", "title": "Google ще строи квартал на бъдещето в Торонто"}
{"url": "https://offnews.bg/obshtestvo/astronomicheskata-observatoria-na-sofijski-universitet-otvaria-vrati-z-667639.html", "text": "Астрономическата обсерваторията на Софийски университет в Борисовата градина отваря врати за посетители от 20 октомври, петък. Посещенията ще бъдат възможни в края на всяка седмица - петък, събота и неделя. Дневните посещения ще протичат от 10.00 до 19.00 ч., а вечерните от 20.00 до 22.00 ч. Посещенията през деня ще включват запознаване с исторически факти, кратка интерактивна лекция и разглеждане на обсерваторията. Вечерните позволяват и наблюдения с телескоп при ясно небе.Цената на дневното посещението е 5 лв., а на вечерното - 7 лв. Предвижда се намаление за деца, студенти и пенсионери. Посещението на обсерваторията ще става след предварително записване.Катедра „Астрономия“ към Физическия факултет на Софийския университет организира и множество популяризационни събития със свободен вход, сред които са ежеседмичният кръжок по астрономия, вечери на астрономията и др.", "date": "2017.10.19", "title": "Астрономическата обсерватория на Софийски университет отваря врати за посетители"}
{"url": "https://offnews.bg/sviat/ispania-otnema-avtonomiata-na-katalunia-667623.html", "text": "Испания започва процедурата по отнемане на автономията на Каталуния, след като лидерът на областта ѝ  заплаши да обяви независимост, предаде Би Би Си.Отнемането на статута започва в събота.От кабинета на министър-председателя обявиха, че правителството ще се събере, за да задейства чл. 155 от Конституцията, който позволява налагането на централно управление от кабинета над областта.Днес изтече крайният срок, даден от испанското правителство на Пучдемон, за да изясни дали е обявил независимост на автономната област след референдума, или не.По време на речта си пред парламента миналата седмица Пучдемон обяви, че Каталуния си е спечелила независимостта, но отложи едностранното обявяване на независимост с няколко седмици, през които да се търси диалог с Мадрид.Испанското правителство категорично отхвърли идеята за диалог по темата и заплаши да задейства чл. 155, с който да поеме управлението на автономната област. Минути преди 10 часа, когато изтече поставеният от испанското правителство срок, Карлес Пучдемон разгласи какво е написал в писмо до испанския премиер Мариано Рахой. \"Ако правителството продължи да отказва да води диалог и ако продължи с репресиите, парламентът на Каталуния може да пристъпи, ако сметне за уместно, към гласуване на официална декларация за независимост\", посочва Пучдемон. ", "date": "2017.10.19", "title": "Испания отнема автономията на Каталуния"}
{"url": "https://offnews.bg/kultura/tconko-tconev-pravi-nov-fest-hepi-lend-miuzik-kraj-varna-667604.html", "text": "Бившият кмет на Каварна  обяви нов рокфест, а първите анонсирани имена и мястото навяват, че той може да се превърне в едно от големите музикални събития в България.Фестивалът ще се казва \"Хепи ленд мюзик\", ще бъде на 25 километра южно от Варна и ще се провежда през цялото лято.Първите концерти са на 25 и 26 май 2018 г., а първото обявено голямо име е на Primal Fear - една от най-известните немски метъл банди.Близо до морската столица германците ще представят част от репертоара от 20-годишната си история, побрана в 11 студийни албума, последният от които излезе миналата година - \"Rulebreaker\".Това не е първи концерт за групата в България. Родните пауър метъл фенове със сигурност помнят участията на бандата у нас. През 2010 г. Primal Fear заби пред няколко хиляди фенове на фестивала в Каварна, а през 2012 г. - в София. В същата вечер ще видим и сърбите от Alogia. Техният концерт ще бъде на 26 май, а ден по-рано на сцената на фестивала ще излязат и Mirror, Saints N Sinners, подкрепени от българска страна от БТР.", "date": "2017.10.19", "title": "Цонко Цонев прави нов фест - 'Хепи ленд мюзик' край Варна"}
{"url": "https://offnews.bg/zdrave/meditcinskite-sestri-poiskaha-1500-leva-startova-zaplata-i-zaplashiha-667635.html", "text": "Медицинските сестри заплашиха с национален протест, ако не получат увеличение на заплатите и създаване на стандарт, в който са е ясно записано какъв е необходимият брой медицински сестри в страната. От Асоциацията на специалистите по здравни грижи изпратиха отворено писмо до президента Румен Радев, премиера Бойко Борисов и здравния министър Николай Петров с настояване исканите от тях промени да се предвидят в бюджета за следващата година. Медицинските сестри настояват за стартова заплата от 3 минимални заплати за страната или около 1500 лева и диференцирано заплащане на труда в зависимост от придобитата квалификация. Те искат още приемане на стандарти с ясен регламент за необходимия брой медицински сестри, акушерки, фелдшери, рехабилитатори, медицински и ренгенови лаборанти спрямо броя на пациентите в болниците, кабинетите, лабораториите, децата в детските ясли, градини и училища, в домовете за медико-социални грижи и във всички структури, където специалистите полагат \"висококвалифициран труд на ръба на оцеляването\".От Асоциацията настояват още за осигуряване на условия за участие в задължителните форми на продължаващо обучение и създаване на възможност за повишаване на обществения престиж на професиите и привличане на млади хора към тях. Средната възраст на медицинските сестри в момента е 53 години, а за последните 10 години около 10 000 медицински сестри и акушерки са напуснали страната. \"За оптималното фунцкиониране на здравната система са необходими 35 000 специалисти – медицински сестри, акушерки, фелдшери/лекарски асистенти, рехабилитатори, медицински и рентгенови лаборанти. Повече от 80% от завършилите студенти в направление “Здравни грижи“ няма да упражняват професията си поради мизерно заплащане, неблагоприятни условия на труд, неуважение и прояви на насилие при изпълнение на служебния дълг, своеволия от страна на работодателите и липса на ясни критерии и стандарти за качествено изпълнение на здравните грижи, така необходими на българското общество\", посочват в отвореното писмо от Асоциацията. \"Повече така не може! Високата ни квалификация трябва да бъде уважавана и достойно оценена! Не можем повече да работим за мизерно заплащане! Не приемаме пренебрежителното отношение към нашите професии! Отказваме да спасяваме здравната система, работейки на 2 и дори на 3 места! Ние сме пълноправни членове на медицинския екип и съзнаваме своята отговорност! Не ни поставяйте пред дилемата да работим в България или да напуснем професията, която обичаме“, заявиха медицинските сестри.\"Сега, когато се решава бюджетът на Република България, ние заявяваме своите основни искания, за да ни има, за да се усъвършенстваме и българските граждани гарантирано да получават безопасни и качествени здравни услуги. Не искаме да застрашаваме националната сигурност, поради невъзможността да упражняваме професиите си\", допълват те.\"Ние ви уведомяваме за решението си да отстояваме правата си, за да останем в България. Ако и сега не се предвидят достатъчно финансови средства за дейностите по здравни грижи, ние ще организираме национален протест. Последната ни реакция ще е национална стачка, която ще парализира системата на здравеопазване. Очакваме Вашите мъдри и национално отговорни решения!\", посочват още в писмото те. ", "date": "2017.10.19", "title": "Медицинските сестри поискаха 1500 лева стартова заплата и заплашиха с протест"}
{"url": "https://offnews.bg/futbol/v-levski-mobilizirat-fenovete-s-provokatcii-sreshtu-tcska-sofia-667629.html", "text": "Около 48 часа преди важния мач с ЦСКА-София от 13-ия кръг на шампионата в Първа лига, ръководството на Левски реши да мобилизира допълнително феновете си, като отправи открита провокация към съперника.От билетите за мача беше премахната емблемата на отбора от \"Българска армия\". Това е направено под натиска именно на организираните привърженици на тима от \"Герена\", които се разбунтували срещу поставянето на юбилейната емблема на ЦСКА-София, под която има надпис “70 години”.Тарторите на Сектор Б не признавали ЦСКА-София за приемник на онзи ЦСКА, който спечели 31 титли и фалира заради натрупани задължения от предишни ръководства.Нещо повече - на играчите било забранено да говорят, че предстои мач с ЦСКА, а им било казано да наричат съперника \"нов отбор\", \"преименуван отбор\", \"тима на Гриша Ганчев\" и т.н. За всичко това ни информира Спортал. Известният фен Владимир Владимиров - Гугутката похвали действията на ръководството на Левски със специален статус във Фейсбук.Инструкциите явно не са достигнали до нападателя Серджиу Буш, който в интервю пред същата медия споделя, че първенството ще се реши от три отбора - Лудогорец, Левски и ...ЦСКА-София.Сините ще проведат утре открита тренировка, на която се очаква феновете да отрепетират подкрепата, която ще демонстрират в събота от 16 часа, когато реферът Георги Кабаков ще даде началния съдийски сигнал.", "date": "2017.10.19", "title": "В Левски мобилизират феновете с провокации срещу ЦСКА-София"}
{"url": "https://offnews.bg/politika/joncheva-puska-komprometirasht-film-za-granitcata-kani-borisov-na-pre-667624.html", "text": "Журналистът и депутат от БСП  е заснела филм, посветен на границата ни с Турция, в който показва каналите на мигрантите, вижда се как оградата се прескача лесно със стълби и в какви схеми са замесени граничарите. Премиерата ще му бъде скоро, а на нея лично  е поканен. За намеренията на БСП да го излъчат стана ясно от декларация на социалистите, прочетена от лидера на партията .В емоционална реч от трибуната на НС Нинова говори за решението на Министерския съвет да обяви оградата по границата за обект от националната сигурност.\"Възникват много въпроси защо се прави това и какви ще са резултатите\", каза Нинова.Според нея това е опит да се скрие информация и да се спре задаването на въпроси.\"Нека да припомня, че  с хеликоптер разходи журналисти, а премиерът кани чуждестранни гости там\", каза лидерът на БСП.За \"социалистите\" това решение на МС има за цел само и единствено да потъпка свободата на словото и правото на хората да задават въпроси.Заради това решение на МС Нинова поиска и оставката на Валери Симеонов и министъра Валентин Радев, вносители на проекта за границата и обявяването ѝ за обект за националната сигурност. Нинова заяви, че по този повод ще бъде излъчен и филмът на Елена Йончева, в който има и много свидетелски разкази. Като съавтори на този филм ще се запишат и всички депутати на БСП.\"Елате и арестувайте всички 80 депутати на БСП\", каза Нинова. Тя призова и гражданите, които искат да се \"запази свободата на словото\" да се свържат с Йончева и да се запишат като съавтори. Все пак дата на премиерата няма, но на нея ще има и много официални гости, каза Нинова.Малко по-късно Йончева коментира сама филма си. Той е заснет с нейна камера, не се финансира, а и в момента води преговори с телевизии и коя да го излъчи. Но за момента тези преговори са безуспешни и филмът трибуна си няма.Преди няколко дни е бил направен опит Йончева и екипът ѝ да бъде спрян на границата, когато постановлението на МС за границата не е било прието. Граничарите обаче ги пуснали, след като разбрали, че Йончева ще огласи случая.За да видят как се харчат европейски средства и как се пазят европейски граници, на първото излъчване на филма ще са поканени и посланици от различни европейски държави.\"Питаме ви, кое е заплаха - корупцията или свободата? Да говориш, да мислиш и да питаш, за корупцията или правото да казваш истината за тази корупция. До сега цензурата се изразяваше в заплахи, че ще бъдете освободени от столовете си, че ще минат през вас така както могат. Тази агресия стигна до това, че да ни забраните да питаме и да превърнете свободата в престъпление\", каза Нинова.Лидерът на БСП не почака много за отговор на нейните твърдения.  ѝ отговори от трибуната на НС, че всичко, казано от нея, са фалшиви новини.\"Няма как да сте алтернатива на управлението, ако не предлагате политики. Ако имате доказателства за злоупотреби, сезирайте институциите\", каза Цветанов, който не пропусна да се похвали, че ГЕРБ са вдигнали заплатите и че борбата с контрабадата върви успешно.", "date": "2017.10.19", "title": "Йончева пуска компрометиращ филм за границата. Кани Борисов на премиерата"}
{"url": "https://offnews.bg/112/stogodishno-darvo-padna-varhu-hotel-v-hisaria-evakuirat-turisti-667628.html", "text": "Изгнило стогодишно дърво се разцепи на две и рухна тази нощ върху сградата на хотел в Хисаря, съобщи bTV.Инцидентът е станал в 3 ч. Заради късния час няма пострадали хора. На косъм от премазване са се разминали паркираните автомобили.Пострадала е значително фасадата на хотела. Терасите на последния етаж са с изкъртени парапети. Хотелът е бил пълен с туристи, които посред нощ са били евакуирани и изведени от сградата.", "date": "2017.10.19", "title": "Стогодишно дърво падна върху хотел в Хисаря, евакуират туристи"}
{"url": "https://offnews.bg/kultura/studio-za-narodni-tantci-dance-art-shte-pokazhe-umeniata-si-na-natcion-667638.html", "text": "Десетки танцови клубове са в трескава подготовка за предстоящия Национален фолклорен фестивал \"Нашенско хоро\" в град Самоков.За една от школите това събитие ще е по-специално. Преди по-малко от година \"Dance Art\" отвори групи в квартал \"Младост\" и само за няколко месеца част от възпитаниците на клуба ще имат възможността да демонстрират уменията си пред публиката в Самоков.\"До момента са записани около 100 човека, от които участие в конкурса ще вземат към 50. За първи път ще изкараме толкова много хора на сцената, но смятам, че ще се справят. Досега винаги съм залагал на качеството, не на количеството, защото обикновено не пращам толкова много хора на сцената. Тази година обаче ще се опитаме да направим и двете. Една от причините за промяната е приятната изненада, която дойде от групите в Младост. Многото желаещи да покажат на какво са способни ме принуди този път да увелича броя на участниците \", сподели главният художествен ръководител на \"Dance Art\" Марио Анастасов.Конкурсът в Самоков \"Нашенско хоро\" се провежда за четвърти пореден път. В него ще могат да вземат участие всички школи и клубове за любители, изучаващи български народни танци и хора.Фестивалът има за цел да поддържа, обедини и поощри всички хора, които се занимават, подпомагат и допринасят за запазването и разпространението на българският танцов фолклор.Събитието ще се проведе в спортна зала \"Арена Самоков\" , а специални гости тази година ще са ансамбъл \"Тракия\".", "date": "2017.10.19", "title": "Студио за народни танци Dance Art ще покаже уменията си на Националния фолклорен фестивал \"Нашенско хоро\""}
{"url": "https://offnews.bg/112/gdbop-zatvori-granichnia-punkt-malko-tarnovo-rano-tazi-sutrin-667625.html", "text": "Акция на ГДБОП затвори граничния пункт Малко Търново рано тази сутрин, съобщава БНТ.По непотвърдена информация задържани са нощната и дневната смяна, а пред бариерата се е образува километрична опашка от автобуси и леки коли.Туроператори протестират, че няма информация кога ще отвори пункта и се опасяват, че предплатени екскурзии до Къркларели и Истанбул щe се провалят.Гранични полицаи от Полша в момента са на смяна и отказват да дават информация. ", "date": "2017.10.19", "title": "ГДБОП затвори граничния пункт Малко Търново рано тази сутрин"}
{"url": "https://offnews.bg/112/sinat-na-dolores-arsenova-e-zadarzhan-za-strelbata-v-lozenetc-667607.html", "text": "Двама души са задържани след стрелбата в столичния квартал \"Лозенец\" вчера по обяд. Двамата са в ареста за 24 часа.Единият от задържаните е Калоян - син на бившата екоминистърка от кабинета на  . Вторият задържан пък е синът на Злати Златев-Златистия.Вероятно срещу тях ще бъдат повдигнати обвинения за хулиганство. Към момента материалите по случая все още не са докладвани в Районната прокуратура в София.Очевидци разказват, че са се чули поне 4-5 изстрела. Според информацията след подадения сигнал полицаите заварили в близкото заведение петима празнуващи, които разказали, че са седнали да се почерпят за новородено бебе. Първоначално полицаите задържали младият баща Калоян Арсенов, който имал законно притежаван пистолет. После обаче станало ясно, че изстрелите са произведени от Йордан, който е син на Златистия. Свидетел на стрелбата е бил певецът Радо Шишарката, известен с хита си \"Тигре, тигре\" през '90-те години. Пред Нова тв той обясни, че е бил поканен да пее на празненството по случай роденото дете на 30-годишния Калоян.\"Чуха се два-три изстрела. Разбрах, че момчето, което е стреляло, си е играло с пистолета и е стреляло неволно. Имаше употребен алкохол\", разказа фолкпевецът. Инцидентът стана на ул. \"Цветна градина\" като един от куршумите е улучил прозореца на апартамент на първия етаж на близка кооперация. В този момент в него било младо семейство с бебето си, което не е пострадало.", "date": "2017.10.19", "title": "Синът на Долорес Арсенова е задържан за стрелбата в Лозенец"}
{"url": "https://offnews.bg/protesti/zhiteli-na-s-lozen-izlizat-na-protest-sreshtu-nezakonnata-sech-667627.html", "text": "Жители на софийското село Лозен излизат на . Причината - силното обществено недоволство от сечта, която се извършва в Лозен планина, както и видимите последици от нея върху пътната инфраструктура на селото при дъждове. Исканията на инициативния комитет са сечта в планината да бъда прекратена за срок от 10 години. \"Искаме 10-годишният горскостопански план, който предстои да се приеме за периода 2019-2029 година, да бъде нулев за района на Лозен планина, а през 2017 г. и 2018 г. да не бъдат планирани нови сечи\", се пише в декларацията на организаторите. Недоволните жители искат горските служители да се погрижат за възстановяването на разрушените пътища и чешми в планината, както и за адекватни действия в борбата с корояда.\"Просеките и новите пътища, които се правят за извозване на дървения материал, повишават риска от наводнения и порои. Напоследък при проливни дъждове се наблюдава тревожно явление в горните махали на Долни Лозен да се образуват реки, носещи камъни и пясък от планината. Причината за това са образувалите се водосборища в следствие на новите горски пътища, обслужващи сечта\", продължава декларацията.\"Сечта благоприятства за активирането на стари и образуването на нови свлачища. Голяма част от територията на Лозен планина се намира върху свлачищни зони, за което свидетелстват и десетките имена на местности като например \"Слеченото\", пишат организаторите. Те не вярват, че контролните органи ще свършат качествено работата си, тъй като \"резултатите от досегашните проверки драстично се разминават с наблюденията на лозенци. При една от последните проверки бяха констатирани 8 нередовно изсечени дървета при наличието на стотици. При друга такава бяха хванати нарушители да маркират незаконно дървета\", споделят жителите на Лозен.", "date": "2017.10.19", "title": "Жители на с. Лозен излизат на протест срещу незаконната сеч"}
{"url": "https://offnews.bg/politika/darzhavata-shte-se-opalchi-na-radikalnia-isliam-s-dva-zakonoproekta-667631.html", "text": "Правителството ще предложи промени в два закона, които ще са насочени към борбата с радикалния ислям. Това стана ясно след среща на шефовете на служби с правителството.Една от мерките, които ще бъдат предприети, е забрана за проповядване от чуждестранни духовници. Пред журналисти вицепремиерът и министър на отбраната  обясни, че сега действащото законодателство е прекалено либерално и дава възможност за проповядване на \"нетрадиционен ислям\" чрез организирането на курсове и дори частни детски градини. Правителството предвижда дипломите на чуждите духовници от различни конфесии да бъдат признавани от Министерството на образованието и Дирекцията по вероизповеданията при Министерския съвет. Обмисля се още да се забрани чужди граждани да са начело на вероизповеданията у нас и да се финансират от чужбина.Каракачанов предлага още имамите да се обучават в България във факултет към Софийския университет или във Висш мюсюлмански съвет.Според Каракачанов тенденциите в Европа с привнасянето на радикален ислям на континента се наблюдават и в България. Вицепремиерът аргументира информацията на службите и изводите от срещата с факта, че до 2010 година в България не е имало нито едно дело за радикален ислям, а от 2010 до 2017 година делата са скочили до 50.По думите му, проблемът са лица, които са завършили своето теологично образование в чужбина в страни, където се преподава салафитска и уахабитска религиозна идеология и които след това са се завърнали в страната и проповядват сред религиозни общности. Тези лица и дейността им трябва да бъдат ограничени. Трябва да бъде ограничено и финансирането от чужбина на религиозните вероизповедания у нас.\"Чужди граждани да не могат да присъстват в ръководството на религиозните общности в България. Чуждо финансиране да бъде спряно или контролирано от държавата. Да се установи възможността религиозното образование да се получава в България и да се ограничи чуждо нетрадиционно религиозно влияние в България и да се направят промени в Наказателния кодекс, чрез които правораздавателните органи да имат много по-лесни механизми за бързо справяне с тези проблеми\", коментира Каракачанов.", "date": "2017.10.19", "title": "Държавата ще се опълчи на радикалния ислям с два законопроекта"}
{"url": "https://offnews.bg/ikonomika/782-bloka-veche-sa-sanirani-s-darzhavni-pari-667606.html", "text": "782 жилищни сгради са вече обновени по Националната програма за енергийна ефективност, отчете Министерството на регионалното развитие и благоустройството. В тях живеят около 94 000 души.Данните са актуални към 18 октомври 2017 г.Санирането продължава. В момента текат ремонтите на 612 сгради, а на други 628 предстоят.Одобрени за реновиране и с вече сключени договори за целево финансиране по Националната програма за енергийна ефективност са общо 2022 жилищни сгради. Най-много от тях се намират в Област Бургас - 236, като 75 са санирани, а по 132 са стартирали строително-монтажни дейности. 189 са сградите, които са одобрени за саниране в Област Благоевград, от които 117 са с изпълнени дейности. Трета по брой сключени договори е област Хасково с общо 180 договора и 86 вече изцяло обновени блока.Към момента не се приемат документи на нови желаещи за саниране. Одобрените вече блокове по програмата ще бъдат ремонтирани.", "date": "2017.10.19", "title": "782 блока вече са санирани с държавни пари"}
{"url": "https://offnews.bg/politika/ochakvano-vetoto-na-radev-varhu-zakona-za-otbranata-ne-mina-667612.html", "text": "Парламентът отхвърли ветото на президента  върху Закона за отбраната и въоръжените сили на Република България.Днес в парламента законът бе преразгледан, като \"за\" гласуваха 131 народни представители, 71 бяха против и 20 се въздържаха.С новия закон се въведоха изисквания при назначаването на постоянен секретар на отбраната, като съгласно приетия закон на този пост се назначава държавен служител с професионален опит не по-малко от 8 години и 4-ти старши ранг.Президентът счита, че новата редакция няма да преодолее съществуващите неясноти и непълноти в действащата законова уредба и създава условия за дискриминация спрямо редица категории лица, както и че \"новите изисквания не са гаранция за по-висок професионализъм.\"С § 3 от приетия закон се предвижда удостоените с висше военно звание офицери да се представят в Комисията по отбрана на Народното събрание от министъра на отбраната или определен от него заместник-министър.По време на дебатите Николай Цонков от БСП посочи, че левицата подкрепя ветото на президента.Борис Вангелов от ОП посочи, че самите съставители на мотивите са се самоопровергали. Единствено, ако от БСП смятат, че могат да бъдат вечна опозиция, само тогава могат да имат притеснения, че е закрепен статутът на постоянния секретар, допълни Вангелов.От своя страна депутатът от ГЕРБ Христо Гаждев посочи, че ГЕРБ ще подкрепи отново промените в Закона за отбраната и въоръжените сили и ще отхвърли ветото на президента.„Във връзка с изискванията за постоянния секретар на отбраната в Закона за отбраната и въоръжените сили срещу, които президентът възразява, Гаджев припомни какво се е случило през март тази година. „Когато началник кабинета на министъра на отбраната беше назначен по заместване, в рамките на една седмица стана постоянен секретар на отбраната без преди това да има един ден трудов стаж в държавната администрация“, посочи още депутатът от ГЕРБ.", "date": "2017.10.19", "title": "Очаквано: Ветото на Радев върху закона за отбраната не мина"}
{"url": "https://offnews.bg/medii/semejstvoto-na-ubitata-razsledvashta-zhurnalistka-v-malta-poiska-ostav-667615.html", "text": "Семейството на убитата малтийска разследваща журналистка  поиска оставката на премиера на Малта  в изявление, публикувано от един от синовете ѝ., също журналист, написа непосредствено след взрива, убил майка му, че . Днес той публикува изявление от името на цялото си семейство, в което те искат оставката на министър-председателя Джоузеф Мускат.Бил е провокиран да го направи \"след силния натиск от страна на президента и министър-председателя на Малта към към нас, останалите от семейството, да одобрим даването на награда 1 млн. евро за доказателства, водещи към убиеца на майка ми\".Той заявява още, че семейството му не се интересува от бутафорно правосъдие. Истинско може да има само когато това, за което майка му се е борила - политическа отговорност, почтеност в публичния живот и открито, свободно общество - замени \"отчайващата ситуация, в която сме\".Синът на взривената разследваща журналистка смята, че предложението за 1 млн. евро награда цели само опазването на реномето на кабинета посред скандала, предизвикан от пòказното убийство.Дори поръчителят да бъде разкрит, това няма да е от значение, ако тези хора останат на постовете си. Името му ще остане като бележка под линия в историята на това как нашата държава беше разрушена, завзета парче по парче и погълната от престъпността и корупцията, се казва още в позицията на семейството.", "date": "2017.10.19", "title": "Семейството на убитата разследваща журналистка в Малта поиска оставката на премиера"}
{"url": "https://offnews.bg/obshtestvo/blizo-3000-bebeta-rodeni-v-majchin-dom-ot-nachaloto-na-godinata-667613.html", "text": "2914 бебета са родени в Университетската АГ болница \"Майчин дом\" от началото на годината до края на септември, съобщиха от лечебното заведение. 98 са близнаците, има и 2 майки, които са ощастливили семействата си с тризнаци.В първото тримесечие на 2017 г. са родени 861 деца, като от тях 23 са близнаци. През април, май и юни бебетата са 993. Тогава са родени и първите за годината тризнаци. И идва рекордното трето тримесечие, когато малчуганите са 1060. \"Изключително сме щастливи от факта, че в \"Майчин дом\" всяка година регистрираме най-много раждания за цялата страна. Статистиката показва, че 1054 жени от страната и 1860 от София са ни се доверили\", казва изпълнителният директор на лечебното заведение доц. Иван Костов. \"Това е така, защото тук професионалистите са на изключително високо ниво. Тук е най-големият Акушеро-гинелогичен център в България и не на последно място – тук са най-добрите специалисти по неонатология в страната\", допълни той.От началото на годината до края на месец септември в болницата са родени 545 недоносени бебета. За всички тях грижи са полагали специалистите от Клиниката по неонатология – най-голямата такава в страната, която е оборудвана и с най-съвременна апаратура.", "date": "2017.10.19", "title": "Близо 3000 бебета родени в Майчин дом от началото на годината"}
{"url": "https://offnews.bg/kultura/londonskoto-elektro-suing-duo-the-correspondents-idva-za-helouin-v-klu-667618.html", "text": "Създателите на електро суинг вълната \"The Correspondents\" идват, за да представят на живо чисто новия си албум “Foolishman” на връх Хелоуин в столичния клуб \"Mixtape 5\".\"The Correspondents\" тази година празнуват внушителните 10 години на сцена и по този повод тръгват на специално турне с все още парещата продукция “Foolishman”. Иновативното дуо в лицето на Mr. Bruce и Chucks вече цяла декада разчупват статуквото на традиционни музикални стилове като джаз, суинг, соул, като ги смесват умело с електронни звуци, хип-хоп и дръм енд бейс, за да се получи нещо абсолютно уникално като звук…ала “Correspondents стил”.След световния успех на последния им „Puppet Losely Strung”, който българската публика имаше възможността да чуе на живо през 2014, днес електро суинг революционерите са узрели за нещо още по-голямо, което представят с лека насмешка под заглавието „Foolishman”.Освен парчетата от новия албум, ще можем да се насладим и на любими класики като “Washington Square”, “What’s Happened To Soho”, “I Wanna Be Like You” и много други.На 31 октомври в клуб \"Mixtape 5\" ще прогоним злите духове с електро-суинг. Входът за събитието е безплатен, а живото изпълнение на лондончаните обещава да ни остави без дъх.", "date": "2017.10.19", "title": "Лондонското електро суинг дуо The Correspondents идва за Хелоуин в клуб \"Mixtape 5\""}
{"url": "https://offnews.bg/futbol/kralev-znam-koj-vdiga-pushilka-za-bazite-na-tcska-667590.html", "text": "Спортният министър  разкри в интервю за бТВ как ще протече търгът за базите на ЦСКА. В него той разясни, че държавата и той знаели кой “вдигал пушилка”.\"Няма спор за спортните зали за ЦСКА. Имаше клевета, темата е приключена. Сега е важно да се приключи търга с базите. Ние сме приключили с тръжната документация. Наясно сме кой кой е. Наясно сме кой вдига пушилката. Има закон, който трябва да се спази. Трябва да си извървим пътя”, допълни Кралев.\"Пушилката\", за която говори Кралев, вероятно се отнася за появилите се инсинуации, че едва ли не конкурсът е предрешен и базите били обещани на ЦСКА-София, който ги ползва и в момента. Воплите идват от третодивизионния ЦСКА 1948, откъдето с ултимативен тон поискаха да им бъдат дадени на тях.Кралев говори и за предстоящия конгрес на БФС, като мнението му бе: “Във всяка федерация има лобита, групи и противоборства. Това не е български патент. Винаги преди конгрес има напрежение. Чрез медиите се премерват сили. Още няма кандидатури. Но е ясно, че Боби Михайлов ще е кандидат\", прогнозира министърът.", "date": "2017.10.19", "title": "Кралев: Знам кой вдига пушилка за базите на ЦСКА"}
{"url": "https://offnews.bg/sviat/arestuvaha-mazha-otkril-strelba-v-biznes-park-v-sasht-667598.html", "text": "Американската полиция арестува 37-годишен мъж за стрелбата в Еджуд, Мериленд, при която загинаха трима души, а други трима бяха ранени. Полицията го идентифицира още вчера като Ради Ел Принс.  Предполага се, че той е прострелял с пистолет или револвер петима служители на фирма за продажба и монтаж на плотове за кухни и бани в град Еджуд, Мериленд. Убил е трима от тях, а после отпътувал с колата си и в Уилмингтън прострелял още един човек, съобщи Ройтерс, цитирана от БТА.От шерифството в окръг Харфорд, Мериленд, казаха, че Принс има криминално досие. Смята се, че заподозреният е бил служител на атакуваната фирма за оборудване на кухни и бани.", "date": "2017.10.19", "title": "Арестуваха мъжа, открил стрелба в бизнес парк в САЩ"}
{"url": "https://offnews.bg/dw/nemski-ekspert-zashto-sled-2013-g-nikoj-v-balgaria-ne-protestira-667609.html", "text": "„Борисов III\" - така е озаглавен обширният анализ на Клаус Шрамайер за списание „Европейски преглед\". Авторът, бивш заместник-посланик на Германия в София и отличен познавач на българската политика, ни предостави своя текст, в който става дума за президентските избори, за предсрочните парламентарни избори и за последното правителство на Бойко Борисов. Анализът изобилства от фактология, препратки към други източници и автори, но съдържа и много коментарни пасажи. В това резюме сме подбрали тъкмо такива пасажи и цитати от публикацията на Шрамайер.В началото на анализа си авторът пише: „България продължава да балансира като въжеиграч: страната не може да реши в коя посока да поеме\". Според него везните все пак определено клонят към два феномена. Първо: нежелание за реформи, доказателство за което са липсата на правова държава, всемогъщата прокуратура в сталинистки стил, зависимият от прокуратурата ВСС, а също така олигарсите и корупцията. И второ: връщане към миналото - тоест, към комунизма, Русия, Държавна сигурност и т.н.„Въпреки това обаче\", отбелязва авторът в частта от анализа си, която се отнася до предишното правителство на Борисов, „неутралните сили и реформаторите заедно с Брюксел често съумяват да възпират ретроградните сили и да предотвратяват свличането към пълния произвол на предишните времена. Но всичко това води до политически застой и стагнация - вече близо 18 години. Можем да използваме популярното на Изток определение „инерция\" или пък термина „застой\" от Брежневските времена. Можем обаче простичко да го наречем безнадеждност и безалтернативност. В този смисъл и по време на втория мандат на Борисов политическият живот в България вървеше мудно, но и предвидимо: за реформи много се говореше и малко се вършеше. (…) Тази сумрачна безцелност се допълваше от многобройните случаи на корупция, които оставаха ненаказани (най-вече неизяснения и до днес фалит на КТБ с 5 милиарда загуби), и от вечните юридически скандали, особено в прокуратурата\".На фона на протестите в Румъния Клаус Шрамайер логично се пита защо след 2013 година в България вече никой не протестира. И дава един малко неочакван отговор. Според него разликата между България и Румъния се състои в това, че докато и двете страни имат сравнително прилични закони, в Румъния има съдии, които да ги прилагат, докато в България тези съдии са малко.Проследявайки политическите процеси в България през последните три години, Клаус Шрамайер подробно се спира и на президентските избори. Обобщението му за новоизбрания президент Румен Радев звучи така: „Той не е привърженик на БСП, а критичен политик, който тепърва ще навлиза в работата и навярно понякога все пак ще бъде принуден да се съобразява с БСП\".За предсрочните парламентарни избори тази година и за новоизбрания парламент Шрамайер между другото пише: „След изборите възникна един чисто олигархичен парламент, понеже реформаторите не съумяха да се обединят\". Към това заключение той се връща на още няколко места в анализа си: „Изборната победа на ГЕРБ е победа на по-малкото зло, независимо от факта, че новият парламент се състои изцяло от представители на олигархията. Трудно е да разбереш българския избирател. (…) Още по-трудно е да разбереш защо той непрекъснато гласува за партии като БСП (между 1944 и 1989 БКП) или ГЕРБ, които многократно са доказали, че не желаят да обърнат гръб на мафиотските структури и на корупцията и да се насочат към реформи, към правова държава и особено към независимо правосъдие. (…) Дали причина за това е страхът от новото, желанието за „сигурността\" на добре познатото, дали са остатъците от „хомо совиетикус\" или пък просто онези 45 години БКП все още си казват думата? А може би причината е, че много отворени към света и добре образовани млади българи напуснаха страната? (…) А дали пък просто не е още твърде рано за манталитетен обрат?\".Авторът многократно си задава и още един въпрос: Защо Бойко Борисов предизвика предсрочни парламентарни избори?„Преди изборите за президент, които бяха почти безнадеждни за него, Борисов без никаква нужда на два пъти предупреди, че при неуспех ще подаде оставка. (…) С оставката си той предизвика една съвършено ненужна правителствена криза. Не е ясно защо Борисов стана жертва на тази заблуда. Вярно, че е импулсивен, но подобни тежки грешки не са типични за него. Може би е бил мотивиран от властническа арогантност или пък от съмнителните сметки, че с едни нови избори ще вкара повече депутати в парламента, а може би е действал по заръка на неизвестен поръчител. (…) Тоест, на пръв поглед изглежда, че тези избори бяха излишни, защото ако не беше подал оставка, Борисов можеше гъвкаво да управлява с дотогавашните си партньори. Сега обаче олигарсите постигнаха целта си: никой друг да не им се бърка. Всички реформаторски партии бяха елиминирани\", пише Шрамайeр.В обширния си анализ авторът се спира и на сформирането на сегашното правителство. Според него надеждата, че Борисов ще съумее да „опитоми\" Обединените патриоти (която изказват редица наблюдатели в България и в чужбина), е твърде слаба. Ето накрая и един пасаж от анализа му, в който изпъкват най-важните за Шрамайер акценти:„Можем да установим и една положителна тенденция: избирателите гласуваха за ГЕРБ, а това означава - за западната ориентация на страната си и против близката до Москва БСП. (…) БСП и до днес не се е реформирала в посоката на една наистина лява, социалистическа партия. Към това се добавя и фактът, че за тази партия не съществува нищо друго важно, освен властта, парите и верността към Москва. Преди всичко БСП открай време е против спешно необходимата съдебна реформа (най-вече по отношение на прокуратурата), като по този начин обслужва корупцията и олигарсите.\"", "date": "2017.10.19", "title": "Немски експерт: Защо след 2013 г. никой в България не протестира"}
{"url": "https://offnews.bg/sviat/shvedskata-vanshna-ministarka-sashto-prizna-za-seksualno-posegatelstvo-667600.html", "text": "Външният министър на Швеция Маргот Валстрьом заявява в интервю, че сексуалните посегателства стават също на \"най-високо политическо равнище\" и че тя като жена в политиката е ставала обект на такова, предаде БТА.Пред шведската телеграфна агенция ТТ Валстрьом, която беше два мандата комисар в еврокомисиите на Жозе Мануел Барозу, казва, че би желала да се съсредоточи върху разговори върху политиката, а не върху линия си живот. По думите й хаштагът #metoo (създаден във връзка със скандала около холивудския кинаджия ) \"не е достатъчен и трябва да доведе до действия\".Става дума за случка, описана в излезлите праз 2014 г. мемоари на Валстрьом. По време на вечеря с лидери от ЕС внезапно усетила ръка на бедрото си. \"Лицето, седящо до мен, започна да ме ухажва. Това беше съвършено нереално\", пише в книгата. После тя споделила с председателя на комисията, който определил случката като \"напълно неприемлива\".", "date": "2017.10.19", "title": "Шведската външна министърка също призна за сексуално посегателство"}
{"url": "https://offnews.bg/futbol/vratariat-nikolaj-mihajlov-pred-dogovor-s-otbora-na-zet-si-667603.html", "text": "Юношата на Левски Николай Михайлов, който от лятото е без отбор и тренира самостоятелно в София, може да се завърне с гръм и трясък директно в групите на Шампионската лига.Според медиите в Кипър, цитирани от Спортал, бившият футболист на Левски, Ливърпул, Верона и Твенте, който за последно игра в турския Мерсин, е пред договор с местния шампион АПОЕЛ (Никозия).Грандът от Острова на Афродита спешно се нуждае от вратар, след като холандският ветеран Бой Ватерман се контузи във вторник вечер при равенството 1:1 с Борусия (Дортмунд) в най-комерсиалния клубен турнир.След направените вчера прегледи е станало ясно, че стражът от Ниската земя ще отсъства поне няколко месеца от терена. В Кипър смятат, че Михайлов е много близо до подпис с АПОЕЛ, а за реализирането на сделката ще помогне и фактът, че е свободен агент.В тима от Никозия Николай може да се събере с бившия си съотборник на \"Герена\" и свой зет Живко Миланов. Десният бек в момента лекува контузия, но е основен играч на тима.По-рано това лято шампионът и носител на Купата на Холандия с Твенте отказа няколко предложения от европейски клубове. За последно записалият 33 мача с националната фланелка Михайлов бе на проби в елитния английски Кристъл Палас, но до сделка с тима на Рой Ходжсън не се стигна.Михайлов има опит в Шампионската лига, като беше част от дрийм тима на Левски, достигнал до групите преди десетина години.", "date": "2017.10.19", "title": "Вратарят Николай Михайлов пред договор с отбора на зет си"}
{"url": "https://offnews.bg/sport/stiskame-paltci-na-grigor-i-ludogoretc-667602.html", "text": "След вълнуващите мачове от Шампионската лига днес любителите на футбола ще бъдат приковани пред екраните от двубоите в Лига Европа. Безспорно най-голям предизвиква мачът на Лудогорец срещу протугалския Брага от 22,05 часа.Преди това ще гледаме мача на Григор Димитров в Стокхолм срещу полския гигант Йежи Янович. Залогът за Димитров е огромен. Той има нужда от само 20 точки, за да се класира на финалния Мастърс в Лондон и гони задължителна победа.13,00 Тенис турнир в Стокхолм Sport+ HD 18,00 Астана - Макаби Тел Авив BNT HD 20,00 часа Цървена звезда - Арсенал BNT HD 20,00 Ница Лацио bTV Action 20,00 Марсилия - Витория Гимараеш Ринг 22,05 Брага - Лудогорец БНТ  22,05 Евертън - Лион bTV Action 22,05 Милан - АЕК Ринг", "date": "2017.10.19", "title": "Стискаме палци на Григор и Лудогорец"}
{"url": "https://offnews.bg/zvezdi/seksualen-tormoz-ima-i-v-muzikalnia-biznes-kazva-sar-tom-dzhouns-667622.html", "text": "Сър Том Джоунс заяви в интервю за Би Би Си, че злоупотребата и сексуалният тормоз, за които се твърди, че са ежедневие в Холивуд, са широко разпространени и в музикалната индустрия.„Такива неща се случват непрекъснато в музикалните среди. Има хора, които разказват, че са ги карали да правят нещо, за да подпишат договор. Но човек просто трябва да се отдръпне и да си тръгне. Не си мислете, че това се случва само на жените. Случва се и на мъжете“, разказва певецът.„В началото на моята кариера и аз имах подобна случка. След нея се чувствах ужасно. Поискаха нещо от мен, аз отговорих „Не, благодаря“ и си тръгнах. Човек трябва да знае, че не трябва да прави нещо, защото мисли, че трябва да го направи. Умът ни казва кое е добро и кое не“, добавя Джоунс.Относно обвиненията в сексуален тормоз в Холивуд, певецът обясни, че такива неща често се случват, потулват се и след години излизат наяве.„Все едно вадиш тапата на бутилка. Тези ситуации би трябвало да са излезли наяве много отдавна. Но това е да си в шоубизнеса, хората гледат в теб и това трябва да се приеме - с доброто и лошото. Но правосъдието ще тържествува. Ако сте направили нещо нередно, трябва да си платите, ако не сте – да докажете, че сте невинни“, смята певецът.", "date": "2017.10.19", "title": "Сексуален тормоз има и в музикалния бизнес, казва сър Том Джоунс"}
{"url": "https://offnews.bg/obshtestvo/v-pirogov-izvadiha-nad-5-kg-tumor-ot-korema-na-dete-667596.html", "text": "Детските хирурзи в \"Пирогов\" отстраниха 30-сантиметров тумор, тежащ 5 килограма и половина, от корема на дете, съобщиха от болницата. Интервенцията е извършена от заеждащият Отделението по детска коремна хирургия д-р Стефан Стоилов и неговият екип. Операцията е продължила 4 часа, отстранени са и прилежащите лимфни възли, а момичето се възстановява нормално.До операцията се стигнало, след като близките на детето забелязват странно напълняване в областта на корема, продължаващо близо година. Оказва се, че момичето има овариална киста на единия яйчник, която е настарснала толкова, че изпълва цялата коремна кухина. Детето е насочено към спешната университетска болница в София.Д-р Стоилов сподели, че не е виждал толкова голямо образувание при дете през целия си професионален опит досега. Ако състоянието в постоперативния период се запази такова, лекарите обещават още днес да изведат от реанимация момичето. ", "date": "2017.10.19", "title": "В \"Пирогов\" извадиха над 5 кг тумор от корема на дете"}
{"url": "https://offnews.bg/sviat/gardian-ispania-se-gotvi-za-skok-v-neizvestnoto-667597.html", "text": "Испания е на път да навлезе в неизвестни политически води. Премиерът Мариано Рахой се готви да изпълни заплахата си и да пресече каталунския опит за независимост, като наложи директно управление на автономната област, пише британският в. \"Гардиън\", цитиран от БТА. Каталунският лидер Карлес Пучдемон получи срок до 10 часа днес местно време да се откаже от плановете си за отделяне от Испания, припомня изданието.Източници от испанското правителство съобщават, че са готови да се откажат от активирането на чл. 155 от испанската Конституция, позволяващ временно прекратяване на автономията на областта, ако Пучдемон свика предсрочни избори, пише френският в. \"Фигаро\". Каталунският външен министър Раул Ромева обаче отхвърли възможността за предсрочни регионални избори, което оставя вратичка за избори за учредителни органи, предвидени в програмата на сепаратисткото правителство, отбелязва френското издание.\"Правителството на Рахой би искало да избегне задействането на чл. 155, но крайните сепаратисти по-скоро имат интерес той да бъде приложен\", заявява Пабло Симон, преподавател по политически науки от Университета \"Карлос Трети\" в Мадрид. \"В крайна сметка избори ще има. И това, което те ще представят като посегателство срещу каталунските институции, може да увеличи шансовете им да ги спечелят с голямо мнозинство\", добавя той.Постигането на споразумение изглежда още по-невероятно, след като в понеделник вечерта бяха арестувани две важни фигури на сепаратисткото движение, отбелязва френският в. \"Либерасион\". Задържането им за противодържавна дейност даде нови сили на сепаратистите и предизвика големи протести. Според в. \"Вангуардия\", Пучдемон дори има намерение, ако Рахой задейства чл. 155, да обяви, този път съвсем недвусмислено, независимостта на Каталуния, което несъмнено ще задълбочи противопоставянето с Мадрид.Независимостта на Каталуния е в интерес на Великобритания, особено в момент, когато отношенията й с други европейски сили са толкова обтегнати, заявява бившият британски дипломат Чарлз Дрейс-Франсис, цитиран от в. \"Индипендънт\". \"Великобритания има траен интерес да предотврати доминацията на Мадрид над Иберийския полуостров\", заявява той в писмо до в. \"Файненшъл таймс\", като посочва исторически причини за позицията си и примери за сътрудничество между Великобритания и каталунците - включително през Втората световна война, когато каталунци помагат на британски пилоти.", "date": "2017.10.19", "title": "Гардиан: Испания се готви за скок в неизвестното"}
{"url": "https://offnews.bg/gimnastika/olimpijska-shampionka-na-sasht-lekariat-me-nasilvashe-seksualno-v-pro-667599.html", "text": "Гимнастичка със златен олимпийски медал от Игрите в Лондон през 2012 година обяви, че е била сексуално насилвана от 13-годишна възраст от бившия лекар на националния отбор на САЩ, пише Би Би Си. Обвиненият отрича твърденията.Спортистката е американската състезателка по спортна гимнастика Маккийла Марони, а медикът - Лари Насар.21-годишната Марони казва, че е била насилвана в продължение на 7 години.Насар е в затвора, очаквайки дело в Мичиган по обвинения за множество сексуални посегателства и по-рано тази година призна, че има снимки на насилвани деца.Марони казва, че \"отвратителното\" насилие започнало на национален тренировъчен лагер в Тексас.\"Не приключи, докато не напуснах спорта\", добавя тя.Осмелила се да отправи публично обвиненията си в сряда след поредните признания за сексуално насилие от холивудския продуцент .Марони спечели олимпийския медал като част от американския гимнастически отбор и сребърен медал на прескок на XXX Летни олимпийски игри в Лондон.Маккийла е родена на 9 декември 1995 г. в гр. Алисо Виехо, щата Калифорния. Състезава се от 2009 година. През 2011 и 2013 г. става световна шампионка на прескок.Младата жена твърди, че е била насилвана \"когато и където този мъж е намирал възможност\" за това. Случило се е и в Лондон, преди спечелването на отборния медал, както и преди спечелването на сребърния медал.Тя не е единствената, оплакала се от сексуално насилие от лекаря - вече са се оплакали стотици момичета и жени, пише в. \"Indianapolis Star\", но тя е най-успешната състезателка, направила го публично достояние.Лекарят е на около 50 години и е работил близо три десетилетия за американската гимнастика. Бил е включен в отбора за четири олимпиади.Скандалът доведе до оставката на изпълнителния директор на гимнастическата организация (U.S.A. Gymnastics) в САЩ Стив Пени през март 2017 г.От организацията заявиха, че \"се възхищават на смелостта на тези, като Маккийла Марони, които споделят открито за преживяното сексуално насилие\".\"Възмутени и отвратени сме от поведението, в което е обвинен Лари Насар\", пишат от гимнастическата управа и уверяват, че ще последват мерки срещу злоупотребите.", "date": "2017.10.19", "title": "Олимпийска шампионка на САЩ: Лекарят ме насилваше сексуално в продължение на години"}
{"url": "https://offnews.bg/politika/dazhd-otnese-chast-ot-velikata-balgarska-stena-na-granitcata-667611.html", "text": "Наводнение е отнесло част от оградата на границата. Това става ясно от съобщение на правителствената пресслужба. В него се посочва, че \"бедствени наводнения\" от изминалите седмици в района на община Малко Търново са нанесли значителни щети на оградата. От съобщението става ясно също, че процесът на охрана на границата се очаква \"да се върне към нормален режим в най-скоро време\".От правителството се позовават на официални данни на НИМХ, падналите валежи в района на Малко Търново в периода 21-30 септември са определени като екстремни. Справка показва, че в Малко Търново количеството на валежите за периода е било 163,6 литра на кв. м (304% над нормалното), в района на с. Граматиково – 314 литра на кв. м (604% над нормата, втори най-тежък валеж в историята на станцията), в с. Кости – 148,9 литра на кв. м (249% над нормата), а в село Резово – 94,5 литра на кв. м (161% над нормата).В община Малко Търново, където поройните дъждове отнесоха пътища, земна маса и дървета, беше обявено бедствено положение, припомнят от правителствената пресслужба.  в общината беше обявено на 27 септември, но за пораженията върху оградата правителството съобщава едва месец по-късно. От текста става ясно, че възстановителните дейности \"са на етап приключване\" и се наблюдават от областната администрация в Бургас. Екипи на Гранична полиция дежурят в района на засегнатите от бедствието участъци.В съобщението се посочва още, че \"стихията е нанесла и поражения върху част от възпрепятстващото съоръжение по българо-турската граница\", а институциите са запознати с проблема и незабавно са взели мерки за отстраняването му. Отговорните институции са запознати с проблема и незабавно са взели мерки за отстраняването му. В Министерския съвет ежедневно се получава информация за ситуацията и се извършва необходимата координация за възстановяване на съоръжението и надзор на местата с риск за преминаване, където е осигурена денонощна жива охрана, уточняват от пресслужбата.Според съобщението на правителството \"Великата българска стена\", както беше  оградата от вицепремиера Валери Симеонов, е \"критично важен обект за сигурността\" както на страната, така и на Европа и политически спекулации по темата са неуместни. Със свое решение от сряда правителството обяви оградата като обект със стратегическо значение за националната сигурност.Оградата по границата се строи без обществена поръчка, като към момента цената  1.3 млн. лв. на километър. Фирмите, които работят по обекта, са  от областните управители на Хасково, Ямбол и Бургас.Това не е първият случай, при който оградата търпи подобно поражение. В мандата на правителството на Пламен Орешарски част от съоръжението, което беше построено от екипи на Сухопътните войски, падна. След като стана ясно, че близка на БСП фирма доставя материалите на строежа, , а тогава оскъпяването на 31-километровия обект беше почти двойно - вместо планираните 5 млн., бяха платени повече от 9 млн. лв. Строителството на оградата на границата е постоянна тема на престрелки между управляващи и опозиция. Депутатът от БСП Елена Йончева изпрати сигнал до прокуратурата за това, че вместо планираната двуредова ограда, на места е построена едноредова. Това доведе до реакция на Валери Симеонов, който обяви, че ще съди Йончева за това, че издава държавна тайна. Прокуратурата обаче прекрати производството с мотива, че данните за оградата са публични и изнесеното от Йончева не представлява класифицирана информация. ", "date": "2017.10.19", "title": "Дъжд отнесе част от \"Великата българска стена\" на границата"}
{"url": "https://offnews.bg/futbol/vsichki-rezultati-i-golmajstori-ot-shampionskata-liga-667589.html", "text": "Тази вечер се изиграха и мачовете от третия кръг в групи от А до D в Шампионската лига. Очакванията за зрелищен и резултатен футбол се оправдаха.Най-вълнуващ се оказа двубоят между Челси и Рома на \"Стамфорд Бридж\". Двата тима сътвориха истинско зрелище, но не излъчиха победител, правейки 3:3, минавайки през невероятни обрати.Междувременно другият английски гранд Манчестър Юнайтед измъкна минимален успех с 1:0 като гост на Бенфика. Барселона очаквано разби Олимпиакос с 3:1, а звездният тим на Пари Сен Жермен се позабавлява при гостуването си на Андерлехт и спечели с 4:0, като събра девет точки и вече мисли за плейофите.Всички резултати и голмайстори от тази вечер:Група АБенфика - Манчестър Юнайтед 0:10:1 Рашфорд (65)ЦСКА Москва - Базел 0:20:1 Джака (29)0:2 Оберлин (90)Група ВАндерлехт - ПСЖ 0:40:1 Мбапе (3)0:2 Кавани (44)0:3 Неймар (66)0:4 Ди Мария (88)Байерн Мюнхен - Селтик 3:01:0 Мюлер (17)2:0 Кимих (29)3:0 Хумелс (51)Група СКарабах - Атлетико Мадрид 0:0Челси - Рома 3:31:0 Давид Луиш (11)2:0 Азар (37)2:1 Коларов (40)2:2 Джеко (64)2:3 Джеко (70)3:3 Азар (75)Група DБарселона - Олимпиакос 3:11:0 Николау (18) авт.2:0 Меси (61)3:0 Дин (64)3:1 Николау (89)Ювентус - Спортинг Лисабон 2:10:1 Сандро (12) авт.1:1 Пянич (29)2:1 Манджукич (84)", "date": "2017.10.19", "title": "Всички резултати и голмайстори от Шампионската лига"}
{"url": "https://offnews.bg/obshtestvo/pochitame-sveti-ivan-rilski-pokroviteliat-na-balgarite-667519.html", "text": "Днес е един от трите дни в годината, в които българската православна църква почита Свети Иван Рилски Чудотворец – покровителят на българския народ. Днес е и храмовият празник на Рилския манастир, където се пазят мощите на светеца. До него се намира и пещерата, където е живял Иван Рилски. Вярва се, че ако поклонниците преминат през тесния ѝ проход, нямат грехове. Вярващите измиват очите и лицето на чешмата в близост до светата обител. Край каменната стена на тази чешма могат да се оставят листчета с молби, които светецът да изпълни. Листчетата се събират в малка урна, която за закрепя на дърво. Вярва се, че това дърво е било последното място, на което Иван Рилски се е молил.Свети преподобни Иван Рилски е роден е в бобошевското село Скрино, вероятно през 876 г., и умира на 18 август 946 г. Иван Рилски живее по времето на трима велики български владетели - княз Борис I, цар Симеон Велики и цар Петър I.Житията му посочват, че до 25-годишна възраст Иван Рилски е пастир. Има информация, че когато родителите му умират, той раздава част от наследството си на бедни и нуждаещи се. После постъпва като послушник в манастира \"Св. Димитър\" под връх Руен във Влахина планина. Именно там придобива богословско образование и получава духовнически сан.Иван Рилски се подвизавал на много места, докато най-после се установил в прекрасната рилска планинска пустиня, където останал до края на живота си. Там той основал манастир, който съществува вече хиляда години. Извършил много чудеса през живота си и подир смъртта си: нахранил овчари, излекувал с молитвата си един побъркан, изцерил и изцерява от разни болести благочестиви люде, опазва манастира си чрез своята благодатна сила, пише в подробното му житие.Славата на отшелника постепенно се разпространила по цялата страна и достигнала чак до столицата. Използвайки едно свое пътуване до София, цар Петър I изминал около 120 километровото разстояние до планината, за да се види с благочестивия старец. Праведният Иван обаче не го допуснал до себе си, а само му се поклонил отдалеч, като монархът отговорил със същото. Отшелникът, естествено, върнал обратно и изпратеното му от цар Петър злато. Това още повече увеличило славата му и към него започнали да се присъединяват ученици, които строели за себе си колиби наоколо. Такова било началото на най-известния български манастир.Преди смъртта си преподобни Иван отишъл на пълно уединение, там съставил своето \"завещание\" (вж. Завет на Св. Иван Рилски Чудотворец). Починал на 18 август 946 година на около 70 годишна възраст и бил погребан в притвора на църквицата в каменна гробница, която е запазена и до днес. Неговото успение Църквата възпоменава всяка година на същата дата.След смъртта си през 946 година св. Иван бил погребан в основаната от него Рилска обител, но скоро след това цар Петър (927-969) наредил мощите му да бъдат пренесени в гр. Средец (София). Вероятно тогава този първи и най-велик български светец е бил и канонизиран. Византийският историк Йоан Скилица свидетелствува, че в Средец мощите му излекували византийския император Мануил I Комнин (1143-1180).През 1183 г., по време на поредната унгарско-византийска война, унгарският крал Бела ІІІ превзелСредец и отнесъл мощите на свети Иван в своята столица Гран (Остергом). Според преданието, местният католически архиепископ твърдял, че не му е известно да съществува такъв светец, за което св. Иван го наказал с онемяване. След като се преклонил пред мощехранителницата и поискал прошка, говорът му се възвърнал. Впечатлени и обезпокоени от това чудо, през 1187 г. унгарците върнали мощите на светеца в Сердика.Малко по-късно, след като цар Асен І освободил България от византийско робство, мощите били пренесени през 1194/5 г. в столицата Търново. Те оцелели по чудо след плячкосването на града при превземането му от турците през 1393 година.С разрешение на султан Мурад II през 1469 г. монаси върнали мощите в обновения Рилски манастир, където и до днес са предмет на преклонение. Като едно от значимите събития в нашата духовна история, Църквата е всяка година празнува връщането на мощите на св. Иван Рилски на 1 юли.  ", "date": "2017.10.19", "title": "Почитаме свети Иван Рилски, покровителят на българите"}
{"url": "https://offnews.bg/obshtestvo/pernik-chestva-denia-na-grada-krisko-na-ploshtada-667528.html", "text": "Перник чества Деня на града днес, св. Иван Рилски е покровител и на миньорите. Тържествата ще започнат със света литургия в храм \"Св. Иван Рилски\", след което ще бъде прерязана лентата на реновираната по Оперативна програма \"Региони в растеж\" детска градина \"Изворче\", съобщиха от общината. Кметът Вяра Церовска ще поздрави перничани и ще връчи наградите \"Перник 2017\" за принос в сферата на здравеопазването, социалната дейност, образованието, културата, медиите и бизнеса. Ще бъде обявен и новият почетен гражданин на Перник - строителният инженер Димитър Панов.Сред акцентите на програмата са юбилейнта изложба живопис \"50 години творчество\" на художника Дончо Захариев, която ще бъде открита в галерия \"Любен Гайдаров\" и изложбата \"26-и Пернишки пехотен полк\"- в Регионалния исторически музей. За втора поредна година в града ще гостуват фолклорни състави на наши сънародници от Румъния и Украйна. В концерта ще се включи и солистката на ансамбъл Филип Кутев, родената в пернишкото село Дивотино Сорина Богомилова. Почитателите на класическата музика ще имат възможността да се насладят на концерта на Камерен оркестър \"Орфей\" с диригент Райчо Христов, а вечерта за перничани и техните гости ще пеят група \"Сигнал\" и Криско. ", "date": "2017.10.19", "title": "Перник чества Деня на града, Криско на площада"}
{"url": "https://offnews.bg/obshtestvo/obsazhdat-dnes-proekta-bez-bira-v-parka-ako-piesh-shumno-667565.html", "text": "Нова наредба за обществения ред в София ще се обсъжда днес от 11,30 часа в Столична община. Проектът, който забранява употребата на алкохол в градинките, ако това пречи на спокойствието на гражданите, предизвика силен интерес сред софиянци, затова кметът Йорданка Фандъкова насрочи и второ обществено обсъждане на 26 октомври. Документът е публикуван в сайта на общината и предвижда да се забрани пиенето на алкохол по улици и паркове, ако употребата води \"до нарушаване на обществения ред и спокойствието на гражданите\". Предстои обаче текстовете да се прецизират, след като се чуе думата на гражданите. Наредбата ще влезе в сила от следващото лято. В наредбата за първи път се забраняват пиратките и фойерверките, които съпътстват много от домашните купони, между 22 и 8 часа. Официално се забраняват и гонките по пустите булеварди на нощна София. Санкциите за джигитите могат да стигнат 500 лева.Наредбата предвижда още да се въведе ред в свиренето на музикални инструменти, пеенето за обучение и ползването на озвучителни уредби и на шумни апарати и машини в жилищни сгради. Тези дейности ще може да се извършват от 8.00 до 14.00 ч. и от 16.00 до 22.00 ч.Уличните музиканти, певци и артисти няма да могат да се изявяват, където те си решат, а само на определени от кмета места. Събрания, митинги и манифестации в столицата ще се провеждат, без проявите да съвпадат по място и време.Когато са постъпили уведомления от няколко организатори за провеждането на различни прояви в едно и също време, място и път на движение преди изтичането на 24 часа от постъпването на първото уведомление, съответните органи на общинската администрация съдействат за постигане на съгласие между заинтересованите организатори за безконфликтно провеждане на планираните прояви в различно време и място. Ако съгласие не бъде постигнато, органите на общинската администрация осигуряват провеждането на обществената проява, за която е пристигнало първото уведомление, пише в текста на наредбата.Документът предвижда и забрана за оскверняването на паметници, барелефи и паметни плочи чрез \"непристойни действия\".", "date": "2017.10.19", "title": "Обсъждат днес проекта 'Без бира в парка, ако пиеш шумно'"}
{"url": "https://offnews.bg/temida/vss-izslushva-georgi-cholakov-na-bis-667593.html", "text": "Висшият Съдебен Съвет ще изслуша днес кандидата за председател на ВАС Георги Чолаков за втори път, след като президентът Румен Радев отказа да подпише указа за назначаването му. Чолаков бе избран от предишния състав на ВСС.Изборът му предизвика протести, а Чолаков стана зам.-председател на Върховния административен съд на мястото на Боян Магдалинчев, избран за представляващ ВСС.Чолаков беше предложен за поста от настоящия председател на съда Георги Колев. На предишното си заседание новите съдебни кадровици решиха да не стартират процедурата отначало, а да изслушат отново Георги Чолаков. Предложението бе на главния прокурор Сотир Цацаров. За да бъде избран, Чолаков трябва да събере гласовете на 17 души от съвета.", "date": "2017.10.19", "title": "ВСС изслушва Георги Чолаков на бис"}
{"url": "https://offnews.bg/obshtestvo/remonti-spirat-vodata-na-7-mesta-v-stolitcata-667542.html", "text": "„Софийска вода” временно ще прекъсне водоснабдяването в части на столицата днес, съобщиха от дружеството. Реконструкция на уличен водопровод на ул. „Христо Ботев“ в „Курило“, гр. Нови Искър, налага спиране на водоподаването от 10:00 до 16:00 часа в района на кв. „Гниляне“. Почистване и дезинфекция на резервоар „Железница“ в с. Железница, община Панчарево, налага спиране на водоподаването от 9:00 до 13:00 часа в с. Железница. Изграждане на сградно водопроводно отклонение на ул. „Преки път“, местност „Гърдова глава“, налага спиране на водоподаването от 9:00 до 21:00 часа на ул. „Преки път“ от ул. „Райска градина“ до ул. „Камен дел“, ул. „Грамос“ от ул. „Ген. Михаил Кутузов“ до ул. „Преки път“. Подмяна на сградно водопроводно отклонение на ул. „Хаджи Димитър“, с. Лозен, налага спиране на водоподаването от 9:00 до 17:00 часа на ул. „Васил Левски“, ул. „Могила“, ул. „Св. Спас“. Инвестиционен проект за реконструкция на уличен водопровод на бул. „Проф. Цветан Лазаров“ в кв. „Слатина“ налага спиране на водоподаването от 10:00 до 22:00 часа на бул. „Проф. Цветан Лазаров“ от бул. „Асен Йорданов“ до ж.п. линията София – Пловдив, ул. „Гео Милев“ от ул. „Кривина“ до края в посока Изток; ул. „Боян Магесник“ от ул. „Слатинска река“ до бул. „Проф. Цветан Лазаров“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. Във връзка с подмяна на сградно водопроводно отклонение на ул. 25, кв. „Враждебна“, се налага спиране на водоподаването от 9:30 до 17:00 часа на ул. 5 от №2 до №14, ул. 25 №2 до №22А. Заради подмяна на спирателен кран на ул. „Люляците“, вилна зона „Кокялянско ханче“, се налага спиране на водоподаването от 10:00 до 17:30 часа на ул. \"Петър Берон\", ул. \"Люляците\", ул. \" Ведена\" между ул. \"Самоковско шосе\" и ул. \"Петър Берон\", ул. \"Самоковско шосе\" между ул.“Васил Левски\" и ул. \"Димитър Благоев\", ул. \"Кирил Ботев\" № 1,2,3,4,5,6. ", "date": "2017.10.19", "title": "Ремонти спират водата на 7 места в столицата"}
{"url": "https://offnews.bg/sviat/sasht-chakat-nov-11-septemvri-667605.html", "text": "Американските власти обявиха, че нивото от терористична заплаха в страната в момента е \"невероятно високо\".Американският министър по вътрешната сигурност Илейн Дюк обяви в реч в посолството на САщ в Лондон, че терористични групи подготвят нови атаки със самолети. \"Терористичните групировки, независимо дали е ИДИЛ или друга, искат да осъществят голяма експлозия като тази от 11 септември 2001 г. Те искат да използват самолет и разузнаването не подлага това под съмнение”, заяви Дюк.По думите й нападенията с използването на микробуси и хладни оръжия имат за цел да създават страх в обществото, но това не означава, \"че екстремистите са изоставили основния си сценарий със самолети”.\"Терористите са силни, бързо се адаптират към всичко и заплахата от терористична атака сега е на най-високо ниво от 11 септември насам. Трябва да разполагаме с всички възможни средства да противодействаме\", каза министърът.", "date": "2017.10.19", "title": "САЩ чакат нов 11 септември"}
{"url": "https://offnews.bg/politika/biudzhet-2018-oriazvat-parite-za-parvite-3-dni-bolnichen-40-lv-pove-667601.html", "text": "Работодателите ще плащат само 50% от осигурителния доход за първите три дни болничен, а не 70%, както беше досега. От четвъртия ден НОИ ще продължи да плаща по 80%, както е и в момента. Това е заложено в проекта за бюджет на Държавното обществено осигуряване за 2018 г., съобщи \"Сега\".Проектът предвижда още през втората година на майчинството да се плаща с 40 лева повече - по 380 лева на месец вместо по 340 лева, както е сега. Увеличава се минималното обезщетение за безработица, но се въвежда таван на сумата и ще се иска по-дълъг осигурителен период за това право. Минималното дневно обезщетение за безработица се увеличава от 7.20 на 9 лева. Въвежда се обаче и максимално дневно обезщетение - от 74.29 лв. дневно. От мотивите към законопроекта става ясно, че идеята е да се сложи таван на парите, които получават българите, работили в чужбина, и няма да засегне останалите без работа у нас. Към юни българите, работили в чужбина, които получават обезщетението си у нас, са 2025 души. Средно те вземат по 1259 лв., което е в пъти по-високо от средното обезщетение за безработните у нас, се посочва в мотивите към законопроекта.Предлага се и човек да се е осигурявал поне 12 месеца през последната година и половина, за да получава обезщетение за безработица, а не както е сега - 9 месеца. Очаква се само от тази промяна да бъдат спестени 63 млн. лева. Ще се искат и повече години стаж за различните периоди, в които НОИ плаща обезщетението. Максималното обезщетение - за 12 месеца, ще се полага само при стаж над 15 г., а не при 12, както е сега.Максималният осигурителен доход се запазва на 2600 лв., а с него и таванът на пенсиите - 910 лв.В проекта е заложено значително увеличение на минималния осигурителен доход на земеделците - от 300 на 480 лева. Не е планирано увеличение на минималната пенсия. През юли всички пенсии ще бъдат индексирани с 3,8% и ще станат 207.60 лева. В законопроекта е включен и специален текст, който гарантира, че индексацията ще е за всички пенсионери и няма да се повтори ситуацията от тази година, когато близо 5000 пенсионери не получиха увеличение. Законопроектът предвижда и промяна при ранното пенсиониране на хората в масовата трета категория. Тези, които имат необходимия стаж, могат да се пенсионират с една година по-рано. В момента НОИ намалява пожизнено пенсията с по 0,4% за всеки недостигащ месец възраст, а от догодина намалението ще е в сила до навършване на годините за пенсия. ", "date": "2017.10.19", "title": "Бюджет 2018: Орязват парите за първите 3 дни болничен, 40 лв. повече за майките през втората година"}
{"url": "https://offnews.bg/sviat/dzhip-pomete-peshehodtci-v-harkov-shest-zhertvi-667592.html", "text": "Шест души загинаха в украинския град Харков след зверска катастрофа между джип Лексус и лека кола. Още петима са пострадали, двама от тях са в много тежко състояние. При удара между автомобилите жертвите и ранените пешеходци са пометени на тротоара, съобщи РИА Новости. Трагичният инцидент е станал на една от централните улици късно снощи. След сблъсъка джипът се е преобърнал няколко пъти. Губернаторът на региона Юлия Светличная увери на страницата си във фейсбук, че виновните за катастрофата ще бъдат наказани с цялата строгост на закона. Сред жертвите има и бременна жена, информира Insider. Задържана е 20-годишната шофьорка на джипа, тестовете й за алкохол и наркотици са били отрицателни. Тя е карала с висока скорост и е минала на червено. Кметът на Харков Генадий Кернес обеща общината да помогне на близките на загиналите и пострадалите. ", "date": "2017.10.19", "title": "Джип помете пешеходци в Харков, шест жертви"}
{"url": "https://offnews.bg/obshtestvo/slantceto-ni-radva-i-dnes-667591.html", "text": "Слънчево, топло и тихо време, обещават синоптиците за днес.Максималните температури ще са между 21 и 26 градуса, малко по-ниски край морето. По Черноморието термометрите ще се качат до 22 градуса, ще духа слаб вятър, а вълните ще са до 2 бала. Приятно ще е и в планините, където по най-високите върхове ще стане 12 градуса, според прогнозата на НИМХ. Слънце ще ни радва и утре, температурите остават без съществена промяна. Студен въздух нахлува от понеделник. ", "date": "2017.10.19", "title": "Слънцето ни радва и днес"}
{"url": "https://offnews.bg/politika/ninova-prizova-za-opovestiavane-na-polititci-poluchili-pari-ot-ktb-667617.html", "text": "Публично оповестяване на имената на политици, получавали нерегламентирано пари от КТБ, предлага лидерът на БСП  в открито писмо до лидерите на парламентарно представените политически партии.Тя дава предложение да бъде изпратено общо писмо до Специализирания наказателен съд във връзка с КТБ. Нинова уточни, че вече е искала такава информация от Специализирания наказателен съд и Специализираната градска прокуратура, но ѝ е била отказана.„Не желая ние, като политици, да се месим в работата на независимата съдебна власт, но в името на прозрачността и борбата с корупцията по високите етажи на властта, се обръщам към Вас да обединим усилията си за разкриване на истината- има ли политическа намеса и зависимости в най-голямата финансова измама в най-новата история на България\", пише Нинова.", "date": "2017.10.19", "title": "Нинова призова за оповестяване на политици, получили пари от КТБ"}
{"url": "https://offnews.bg/obshtestvo/nagrazhdavat-lekar-na-godinata-doktorite-praznuvat-667527.html", "text": "На официална церемония днес в зала EFE на хотел Маринела ще бъдат връчени наградите на Български лекарски съюз - Лекар на годината. Събитието се провежда за седма поредна година в Деня на българския лекар – 19 Октомври, на който се чества и празника на Св. Иван Рилски – покровител на медиците. Лекар на годината е най-престижното медицинско отличие у нас, а зад избора на наградените в различните категории, стои мнението на лекарското съсловие от цялата страна. Тази година двадесет и осемте лекарски колегии от страната са отличили за награждаване свои колеги в седем основни категории, сред които: млад лекар, принос за развитие на иновативната медицина, Доайен в медицината и голямата награда - Лекар на годината 2017, съобщиха от БЛС. Номиниран за Лекар на годината 2017 е доц. Николай Янев. Той е лицево-челюстен хирург, който е познат с работата си както у нас, така и във Великобритания. Тази година, доц. Янев извърши уникална оперативна интервенция в „Пирогов“. Той направи операция на тумор на челюстта с хемифация томия. За осъществаването на тази операция бяха съчетани върховни технологии от различни европейски държави. Освен прилагането на високи технологии, в тази изключително сложна интервенция е приложен още един основен принцип на медицината на бъдещето, а именно интердисциплинарния подход, чрез съчетаване на екипи от различни специалности.На събитието са потвърдили присъствието си председателят на здравната комисия в парламента – д-р Даниела Дариткова, Министърът на здравеопазването – проф. Николай Петров, управителят на НЗОК – проф. Камен Плочев, зам. кметът на София по здравеопазване Дончо Барбалов, управители на най-големите университетски болници в страната и др.", "date": "2017.10.19", "title": "Награждават лекар на годината, докторите празнуват"}
{"url": "https://offnews.bg/obshtestvo/prof-gajdarski-neprekasnati-reformi-dovedoha-zdraveopazvaneto-do-sri-667595.html", "text": "Това, което се случва в българското здравеопазване, се дължи на непрекъснатите реформи и натрупаните дългове.Това заяви проф. Радослав Гайдарски, член на ИБ на НС на БСП, на среща-разговор на тема „Здравни аспекти и проблеми на бюджет 2018” в Ловеч. По думите му огромните дългове се дължат основно на недостатъчно пари за клинични пътеки.Той подчерта, че не може в България една пътека да струва 3- 4 хил. лв., а в западните страни да струват 60-70 хил. евро. „Откакто са създадени пътеките, досега те с малки изключения са повишили цената си с до 30 %. Една болница с толкова малко пари не може да съществува, категоричен бе Гайдарски.Професорът посочи като втора причина за състоянието на българското здравеопазване промените, направени по време на управлението на кабинета „Борисов 2“. По думите му те са дали възможност на държавните болници - всяка болница и всеки директор, да прави обществени търгове за закупуване на лекарства и оборудване по свое решение. „Едни и същи лекарства и апарати са закупувани с драстична разлика в цените“, обясни той.Проф. Радослав Гайдарски посочи като причина за изключителния срив в българското здравеопазване и безобразния начин на смяна на директорите на държавните и общинските болници. Като примери той посочи смяната на директори на печеливши болници като „Св. Иван Рилски“. За сметка на това, по думите му, начело на губещи болници са назначавани директори по политическа или приятелска линия. „Това доведе до натрупване на огромни дългове на болниците и те от своя страна - до сегашното трагично състояние на българското здравеопазване“, заяви Гайдарски. По време на срещата бяха засегнати и проблемите за електронното здравеопазване, за справедливото разпределение на парите, а не само за големите градове. Беше засегнат и проблемът, че между новата COOL systems и болниците няма достатъчна мобилност. „Няма връзка между тези, които поставят диагнозата, и лекуващите лекари”, заявиха специалисти.", "date": "2017.10.19", "title": "Проф. Гайдарски: Непрекъснати реформи доведоха здравеопазването до срив"}
{"url": "https://offnews.bg/sviat/phenian-zaplashi-sasht-s-nevaobrazim-udar-kogato-naj-malko-ochakvat-667594.html", "text": "Пхенян заплаши да нанесе \"невъобразим\" удар на САЩ в най-неочаквания момент. Това съобщи агенция Ренхап, цитирана от РИА Новости. Заплахата е във връзка с провежданите съвместни учения на южнокорейските и американските Военноморски сили, в близост до Корейския полуостров. КНДР предупреждава, че \"САЩ трябва да знаят, че нашият удар ще ги застигне в най-неочаквания момент на неочаквано място“. Авионосна ударна група на Военноморските сили на САЩ провежда съвместни учения с кораби от ВМС на Южна Корея край бреговете на Корейския полуостров. Маневрите започнаха на 16 октомври и ще продължат десет дни. Военните на САЩ и Южна Корея тренират откриване и прихващане на балистични ракети, изстреляни от КНДР. ", "date": "2017.10.19", "title": "Пхенян заплаши САЩ с невъобразим удар, когато най-малко очакват"}
{"url": "https://offnews.bg/temida/i-noviat-vss-izbra-georgi-cholakov-za-predsedatel-na-vas-667621.html", "text": "Новият Висш съдебен съвет (ВСС) потвърди решението на предишния състав на съвета и избра  за председател на Върховния административен съд (ВАС).Гласуването стана, след като президентът Румен Радев върна избора на Чолаков, който получи 20 от гласовете на предишния състав на ВСС. В четвъртък отново 20 души от съвета подкрепиха кандидатурата и предложиха на президента да издаде указ за назначаването на Чолаков.Едва четирима гласуваха против.Преди седмица, след като президентът върна процедурата за назначаване на Чолаков, избран от стария ВСС в края на мандата му, новите членове решиха, че няма да провеждат нова процедура за избор, а само ще изслушат и прегласуват отново избрания кандидат.Няколко месеца преди избора на Чолаков беше ясно, че той ще бъде следващият председател на ВАС - името му беше спрягано за наследник на настоящия председател Георги Колев още преди да бъде номиниран официално. ", "date": "2017.10.19", "title": "И новият ВСС избра Георги Чолаков за председател на ВАС"}
{"url": "https://offnews.bg/politika/obeshtania-no-bez-garantcii-za-knsb-sled-sreshtata-im-s-gerb-667616.html", "text": "Обещания, но без гаранции за изпълнението на исканията на КНСБ е получил президентът на организацията Пламен Димитров на срещата му с председателя на ПГ на ГЕРБ в НС Цветан Цветанов.В парламента Димитров е връчил 50-страници анализ и препоръки за изпълнението на бюджета с акценти в различни сфери -посочи детайли. Освен тези препоръки, има и такива за бюджета за следващата година.На излизане от стаята на ПГ на ГЕРБ Цветанов бе лаконичен - за срещата си с Димитров каза, че е била конструктивна, а анализът ще бъде предаден и разгледан ресорно.\"Назрял е моментът за увеличение на заплатите във всички сфери\", каза Димитров. Едно от исканията на КНСБ е задължително повишаване от 10% на заплатите в социалния сектор на държавните агенции.Увеличението на минималната заплата трябва да се случва всяка година с минимум 60-70 лева, каза още Димитров.КНСБ няма да се откажат и от искането си млади семейства с доход до 23 хил. лева годишно да бъдат освободени от данъци. Такава мярка ще засегне близо 27 хил. семейства годишно и ще струва на бюджета около 45. млн. лева.", "date": "2017.10.19", "title": "Обещания, но без гаранции за КНСБ след срещата им с ГЕРБ"}
