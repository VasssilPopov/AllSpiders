{"url": "https://offnews.bg/obshtestvo/pitbul-nahapa-stopankata-si-707212.html", "text": "Млада жена е с множество наранявания, след като е била нападната от питбул в столичния квартал \"Бояна\", съобщи БНР.С по-леки травми са двамата мъже, които са обучители на животното. На мястото на инцидента има полицейски екипи. Пострадалата жена е собственик на кучето. Тя взела питбула от приют, за да го отглежда. За възпитанието на животното са се грижили двама мъже.В ранния следобед в неделя кучето първо е нападнало жената, тя е с множество рани и травми по тялото. Двамата обучители са се опитали да й помогнат, но и те са били нападнати от животното. В момента питбулът е в района на инцидента, има и екипи на СДВР. Чакат се екипи на \"Екоравновесие\", които да приберат кучето. Води се разследване.", "date": "2019.07.14", "title": "Питбул нахапа стопанката си"}
{"url": "https://offnews.bg/sviat/ostanki-ot-tovaren-zil-v-chernobil-sa-obiaveni-za-radioaktivni-707220.html", "text": "Радиоактивни останки от товарен камион ЗИЛ са открити в забранената зона на АЕЦ „Чернобил“ в Украйна, те са потенциална опасност за живота и здравето на хората, съобщи днес на страницата си във Фейсбук Чернобилският радиационно-екологичен биосферен резерват.„Опасни находки на територията на резервата“, се посочва в съобщението на организацията, която публикува снимка на преобърнат товарен камион. Публикацията в социалната мрежа бързо намери място в руските агенции, в които се внушава, че идеята на украинския президент Володимир Зеленски да отвори района за туристи е повече от налудничава.Преди дни Зеленски възложи на правителството в Киев в рамките на тир месеца да предприеме мерки за развитието на туристическия потенциал в забранената зона в Чернобил. Кабинетът трябва да изготви схеми за разполагането на посетителите, изграждане на необходимата инфраструктура за маршрутите, както и подготовка на маршрутите за посещения по воден път.Освен това министрите са задължени да съдействат за промотирането на новото направление „Безопасен Чернобил“ на международния туристически пазар. Президентският указ предвижда мерки за безопасност, с които туристите са длъжни да се съобразяват при стъпването си в забранената зона. Зеленски смята, че документът ще даде началото на преобразуването на забранената зона в една от точките на ръста на нова Украйна.Междувременно в Ростехнадзор /Федералната служба за екологичен, технологичен и атомен надзор на Русия, бел.ред./ обявиха за рискована идеята за отварянето на АЕЦ „Чернобил“ за масовия туризъм. Директорът на службата Александър Хамаз твърди, че дългото и безконтролно наличие на туристи в забранената зона около атомната централа може да доведе до облъчване в пъти по-високо от допустимото по международните стандарти за безопасност.", "date": "2019.07.14", "title": "Останки от товарен ЗИЛ в Чернобил са обявени за радиоактивни"}
{"url": "https://offnews.bg/sviat/sblasatci-i-aresti-v-parizh-sled-parada-za-denia-na-bastiliata-707216.html", "text": "Френската полиция задържа 175 души близо до мястото на военния парад по повод Деня на Бастилията, използва и сълзотворен газ срещу протестиращи по време на сблъсъците в централната част на Париж, предаде BFM TV.Служителите на реда опитаха да разпръснат демонстрантите, които скандираха срещу правителството, събориха издигнатите предпазни ограждения за парада и подпалиха кофи за боклук.Телевизията не уточнява дали задържаните принадлежат към някоя организация, макар по-рано да се съобщаваше, че именно „жълтите жилетки“ са влезли в сблъсъци с парижката полиция. В повечето случаи причини за арестите са неразрешената протестна акция, агресията срещу полицията, както и разрушаването на държавна собственост, и откритото забранено оръжие. От миналата година Франция и най-вече Париж, е разтърсена от протестното движение на \"жълтите жилетки\" срещу президента Еманюел Макрон. Днес възникналото насилие в Париж е най-голямото от март. Много анализатори вярваха, че движението е изгубило силата си.Но демонстрантите в централната част на Париж не носеха жълти жилетки, за да не провокират преждевременно полицията, която им забрани демонстрации в районите на празненствата, поради което носеха жълти балони. По-рано полицията съобщи, че няма да позволи на хора с жилетки да преминат огражденията.Още преди възникването на сблъсъците парижките власти съобщиха, че 152 души са задържани. Сред арестуваните са двама лидери на \"жълтите жилетки\" - Жером Родригес и Максим Никол. Те са задържани по подозрение в организиране на незаконна демонстрация.На празника по повод превземането на Бастилията бяха поканени европейските лидери, в това число германският канцлер Ангела Меркел. Присъединилите се към зрителите на парада „жълти жилетки“ освиркаха президента Еманюел Макрон, докато той пътуваше в открит автомобил към площад Конкорд.", "date": "2019.07.14", "title": "Сблъсъци и арести в Париж след парада за Деня на Бастилията"}
{"url": "https://offnews.bg/politika/bsp-si-iska-mashinnoto-glasuvane-707217.html", "text": "„Само преди 3-4 месеца дебатът за машинното гласуване се водеше остро, с аргументи. Сега ЦИК констатира проблеми с машинното гласуване, но те се дължат на това, че то не беше въведено изцяло. Преди месеци искаха да го отменят, но в последния момент то беше въведено частично, с компромис за пълно и самостоятелно въвеждане след машинното гласуване. Сега отново влизаме в същия филм.”Това заяви зам.-председателят на ПГ на \"БСП за България\" Крум Зарков пред БНР. Той смята, че от ГЕРБ съзнателно създават трудности, а след това, позовавайки се на тях, гонят една и съща цел - да се отмени машинното гласуване. Депутатът беше категоричен, че машинното гласуване е една от гаранциите за честен вот. Той изтъкна двата големи проблема, свързани с честността на изборния процес. Според него единият е извън секциите - купуването на гласове, както и административният натиск, а вторият е вътре в секциите - членове на СИК бъркат, в прекия и преносен смисъл, в бюлетините. \"Машината дава просто и лесно решение на тези проблеми. България реши - машинното гласуване е въведено в Изборния кодекс през 2014 година\", добави той.\"Политиката на лашкане напред-назад накара хората да изпитват признаци на морска болест - те не гласуват нито с хартия, нито с машина. Ние трябва да приобщим хората към политиката, да ги върнем към политиката. Иначе страната ни ще продължава да потъва\", изрази мнение Зарков. Но не каза как именно белокосият електорат ще бъде обучен да борави с машината, нито как избирателите ще бъдат мотивирани да отидат до урните.По темата за закупуването на Ф-16, Крум Зарков коментира: \"БСП ще участва в дебатите за Ф-16, но още отсега тази сложна сделка има различни параметри - технически, икономически, политически. Обилно се говори за техническите параметри - не знам колко е полезно за широката публика. Утре ще станат ясни и икономическите. Има и политически параметър - способността на правитеството да води честен дебат, да спазва определените от него процедури и да убеждава обещството, че такова усилие си заслужава. Правителството обаче не си свърши работата. Сега ще изпаднат в ситуация, в която трябва да потушават напрежение\".Според него в България през последните години сме загубили способността да водим нормален дебат, защото той се води чрез недомлъвки и ако не се промени това, няма да може да се реши качествено никой от сериозните ни проблеми.", "date": "2019.07.14", "title": "БСП си иска машинното гласуване"}
{"url": "https://offnews.bg/sviat/chernobil-zona-za-turizam-i-da-i-ne-707215.html", "text": "Ликвидаторът на последствията от аварията на АЕЦ „Чернобил“ и президент на руския едноименен съюз Вячеслав Гришин казва, че и сред участниците в събитията от 1986 г., и сред работилите в забранената зона, има най-различни, често полярни мнения за това струва ли си мястото на трагедията да се превърне в туристическа атракция.„Някои ликвидатори сами пристигат в забранената зона, за да си спомнят за трагичните дни. Но туризъм тук няма смисъл. Това някак не се връзва с почивката. Това не са средиземноморски крайбрежия с исторически забележителности, това е паметник от съвсем друга история и тя е страшна. Това е обект, донесъл страдания за много хора“, посочва Гришин пред автора от РИА Новости.Той се съмнява, че Чернобил може да стане някакъв бранд за Украйна. „Чернобил – това е пелин, горчива трева. И много художествени произведения, свързани с тази АЕЦ, носят печал, мъка, трагедия. Популярността на темата е свързана и с това, че по екраните мина едноименният сериал, и тук Украйна отвори обятия – реши, че може да се печели от това. Дребни буржоа повлякоха украинските власти на каишка“, коментира ликвидаторът. Според него почивката в забранената зона при всички случаи ще бъде много различна от обикновената туристическа разходка. „Хора, които са ликвидирали последствията от аварията и притежаващи опит за работа с йонизиращи източници, знаят къде може да се стъпи и къде не, кое е годно за ядене и кое не е. А това знание е придобито с тежък опит“, подчертава той.На обратното мнение е Лев Вершинин, кандидат на историческите науки, писател. Той бе депутат от градския съвет в Одеса, после се ангажира с политически консултации извън пределите на Украйна. „Според мен, превръщането на забранената зона в място за поклонение от туристи е напълно етично. Нали това не носи характера на откровената гавра и издевателство, като например в „лагерите за труд и почивка“ в Аушвиц. Не, не става дума за масово изтребление на хора, а за техногенна катастрофа, сравнима с природно явление. Там могат да направят нещо като парка „Сталкер“, предлага Вершинин.Той акцентира и на други моменти, свързани с украинския президент Зеленски. „В думите му като държавен глава няма никакъв смисъл. Той изобщо по принцип е ново политическо явление, това е умен и талантлив актьор, който играе, и за разлика от предишни любители, играе добре, професионално. Но всички негови изявления може да се разглеждат само като поредно излъчване на „Квартал 95“. Думите му за АЕЦ „Чернобил“ носеха или чисто развлекателен характер, или, с по-висока вероятност – показаха, че вече е налице въпросът за усвояването на поредния транш на работа в атомната централа“, коментира писателят.Вершинин привежда и исторически аналогии. „Онези, които запалиха Евромайдана в Украйна, пуснаха на свобода сили, които не можаха да контролират. Пробудиха се енергии от тектоничен мащаб и последствията могат да засегнат територии, съседни на Русия, Беларус и дори Полша, както при взрива в Чернобил. Това е стихия на протеста заради самия протест, в това няма и не може има рационалност“, казва историкът.Според него ставащото е по-лошо, отколкото самата Чернобилска катастрофа. „Последствията от аварията бяха все пак някак отстранени, но това безумие никой не би могъл да го спре. Трябва само да се изчака, докато то само умре и изгори“, посочва Вершинин.Преди дни украинският президент Володимир Зеленски посети атомната централа и обяви, че тя ще се отвори за туристите, ще отпаднат неоснователните забрани за снимки и видео, а желаещите ще научават за достъпа си в зоната не на КПП-тата, а през сайта на електронното правителство. ", "date": "2019.07.14", "title": "Чернобил - зона за туризъм? И да, и не"}
{"url": "https://offnews.bg/tenis/mezhduzvezdna-bitka-dzhokovich-prechupi-federer-i-specheli-peta-titla-707218.html", "text": "Световният номер 1 в мъжкия тенис Новак Джокович спечели пета титла от турнира от Големия шлем \"Уимбълдън\", след като на финала победи швейцарската легенда Роджър Федерер със 7:6(5), 1:6, 7:6(4), 4:6, 13:12 в историческа битка, която продължи 4:48 часа.Това е и най-продължителния решаващ мач за трофея при надпреварата в Лондон. За Ноле титлата е под номер 16 в турнирите от Големия шлем. Той се доближи на две от Рафаел Надал, който е с 18 и на четири от Федерер. Това е и общо трети спечелен финал на Джокович срещу Маестрото на \"Уимбълдън\". Той вече води с 26:22 в преките им срещи през годините.В първия сет пробиви нямаше и всичко се реши след тайбрек в който сръбският тенисист навакса изоставане от 3:5 и успя да го спечели след 7:5 точки, за да вземе и първия сет.Последва обаче моментален отговор на Маестрото, който направи невероятна втора част и с пробиви в първия, третия и седия гейм изравни сетовете и не даде никакви шансове на сърбина.В третия сет швейцарецът можеше да спечели, но изпусна мачбол на противников сервис в десетия гейм. В него всичко се реши отново след тайбрек и сърбинът го спечели след 7:5 точки в своя полза.В четвъртия сет, по подобие на втория, Федерер дръпна с два пробива и поведе с 5:2 гейма, като при този резултат сервира за сета. Джокович успя да стигне до първия си пробив в мача изобщо и намали преднината на швейцареца, но при втория случай, в който сервира за сета, Маестрото не трепна.Във виналната част Джокович успя да пробие в шестия гейм. Федерер обаче не се предаде и притисна опонента си в следващия гейм и успя да си осигури точки за връщане на пробив, като реализира втората.В следващите минути двамата взимаха подаванията си, за да се стигне до 15-ия гейм, когато получи точка за пробив и я реализира за преднина 8:7. Сервирайки за мача Федерер поведе с 40:15, получи два мачбола, но Джокович спечели следващите 4 точки и изравни резултата 8:8.След това двамата не допуснаха пробиви и така при 12:12 се стигна до тайбрек, а мачът официално стана най-дългият финал в историята на турнира.Tака Джокович изравни знаменития Бьорн Борг с петте си триумфа на \"Уимбълдън\", като той има 7 на Australian Open, 3 на US Open и 1 на \"Ролан Гарос\".", "date": "2019.07.14", "title": "Междузвездна битка! Джокович пречупи Федерер и спечели пета титла от Уимбълдън"}
{"url": "https://offnews.bg/futbol/cherno-more-se-spravi-s-loko-pd-arda-s-istoricheska-parva-tochka-707223.html", "text": "Черно море победи Локомотив Пловдив с 3:1 в домакинството си от първия кръг на Ефбет Лига. Варненци дадоха заявка за добро представяне през този сезон, показвайки добра игра, с която стигнаха до пълния обрат днес.Пред погледа на селекционера на националния отбор Красимир Балъков, Анте Аралица (15') даде аванс на гостите с глава след центриране на Георги Илиев от корнер, но \"моряците\" стигнаха до пълния обрат.Аристоте Ндонгала (30') възстанови равенството, а Исмаил Иса (51') изведе Черно море напред в резултата. Капитанът на Локо пловдивчани Димитър Илиев (68) пък си отбеляза нелеп автогол в опита си да пресече центриране.По-рано днес историческият мач в Кърджали между Арда и Ботев Пловдив завърши без победител, а и без да бъдат отбелязани попадения в него.Двубоят беше прекъснат в 4-ата си минута вчера, след което бе отложен с 24 часа от рефера Станислав Тодоров. Днес мачът се проведе, започвайки именно от четвъртата минута.Голове не бяха реализирани, като положенията за реализиране на такъв не бяха много. По-скоро домакините могат да съжаляват за пропуснатата възможност да спечелят пълен актив от 3 точки.В другия мач, който се игра днес Славия стартира новия сезон с драматична победа с 3:2 над гостуващия Витоша Бистрица. Мачът бе изпълнен с обрати, като \"белите\" показаха повече класа и воля за победа.Георги Амзин даде тон на головата фиеста в 11-ата минута, но само две по-късно Янис Карабельов изравни. В 28-ата отново Витоша поведе, след като Емил Гъргоров бе точен.След почивката обратът стана пълен. Първо Кацарев сгреши недопустимо в 60-ата, от което се възползва Дарко Тасевски, а в края на двубоя Калоян Кръстев вкара красив гол с глава за крайното 3:2.", "date": "2019.07.14", "title": "Черно море се справи с Локо Пд, Арда с историческа първа точка"}
{"url": "https://offnews.bg/koloezdene/daril-impi-specheli-devetia-etap-na-tura-uzhasiavashto-padane-prati-d-707219.html", "text": "Представителят на отбора на \"Mitchelton-Scott\" Дарил Импи спечели деветия етап от тазгодишното издание на колоездачната Обиколка на Франция. Южноафриканецът измина 170-километровото разстояние от Сент Етиен до Бриуд с време 04:03:12 часа.Импи, който носеше \"жълтата фланелка\" за няколко дни през вече далечната 2013 година, спечели днешната отсечка във финален спринт Тиш Беноот от \"Lotto - Soudal\", който завърши със същото време. Ян Тратник остана трети на 10 секунди от тях.Днешното състезание бе белязано с тежко падане в първите километри на Алесандро Де Марки (CCC Pro Team). Той веднага бе откаран в болница.\"Александро Де Марки е в съзнание след падането. Той има дълбок лицев прорез и беше отведен в болница за скенер за фрактури\", съобщиха от отбора на 33-годишния колоездач.В генералното класиране лидер остана Жулиен Алафилип от \"Quick-Step\", който заедно с другите сериозни фаворити се наслаждаваха на сравнително лесен ден.Французинът е с време 38:37:36 часа. Джулио Чиконе е втори (Trek-Segafredo) с 23 секунди изоставане, а Тибо Пино от \"Groupama - FDJ\" е на трета позиция на 53 секунди.", "date": "2019.07.14", "title": "Дарил Импи спечели деветия етап на Тура, ужасяващо падане прати Де Марки в болница"}
{"url": "https://offnews.bg/politika/dps-pak-trabi-za-balgarskia-etnicheski-model-707221.html", "text": "\"В името на мира и доброто бъдеще за нашите деца, ние сме длъжни да отстояваме демокрацията, единството, заедността и толерантността\", заяви лидерът на ДПС Мустафа Карадайъ по време на тpaдициoнния cъбop в cвeщeнaтa мecтнocт „Бaбa Koндy“ ĸpaй тъpгoвищĸoтo ceлo Бoжypĸa, цитиран от пресцентъра си.\"Без значение от етнос и религия, хората идват да търсят изцеление и с огромна надежда. Във времена на омраза и противопоставяне, това място отправя най-доброто послание към всички нас присъстващите и към тези, които не са тук, а именно – единство, заедност и толерантност. За да има мирно бъдеще на нашите деца на тази земя, в която сме се родили и която ни храни\", каза той и уточни, че на това място \"душата празнува\".Според него в Европарламента всички демократично мислещи партии се обединяват, за да дадат отпор на национализмите и популизмите, визирайки избора на висшите европейски ръководители. \"Но ние нямаме нужда да се учим от чужбина, защото ние имаме много ярък пример, а именно българският етнически модел\", акцентира Карадайъ и обяви, че моделът е повод за гордост, още повече, че негов идеолог бил почетният председател Ахмед Доган. От вдъхновеното му слово обаче не стана ясно кои са съавторите и преките гаранти на въпросния модел /това не е цитат от пресцентъра, бел.ред./.Карадайъ призова присъстващите на събора на лечебното място \"в името на мира и доброто бъдеще за нашите деца\" да отстояват \"демокрацията, единството, заедността и толерантността\". \"Ние сме длъжни да приведем в действие българския етнически модел, за да има добруване в нашата страна и за да дадем добър пример на Балканите и целия регион, за да дадем добър пример и на Европа в тези условия, и в тази ситуация, в която се намираме, каза още той.Освен зам.председателите на ДПС Ахмед Ахмедов и Янко Янков, евродепутатът и председател на Младежкото ДПС Илхан Кючюк, евродепутатката Атидже Алиева-Вели, /бивша шефка в ДФ \"Земеделие\", ресорна за програмите за къщите за гости, бел.ред./, редица депутати от ПГ на ДПС и областни лидери, са присъствали и доста гости от Турция. ", "date": "2019.07.14", "title": "ДПС пак тръби за българския етнически модел"}
{"url": "https://offnews.bg/112/dete-e-v-tezhko-sastoianie-sled-katastrofa-dvama-zaginaha-707214.html", "text": "Тежка катастрофа на пътя Разград – Русе в участъка Осенец – Езерче отне живота на двама, дете е сериозно пострадало, съобщиха от ОД на МВР в Разград.Сигналът за произшествието е получен към 16 ч. на тел.112. Сблъсъкът е бил между товарен камион и лек автомобил с румънска регистрация. Загиналите на мястото, тежко раненото дете и още един пострадал са от леката кола.Извършва се оглед на мястото на инцидента, пътят е временно затворен. Обходният маршрут за превозните средства е Разград - Дряновец - Сеново - Вятово - Писанец.Само преди два дни 10-годишно дете от Исперих пострада при катастрофа в село Китанчево около 18,30 ч. Тогава 34-годишен водач на лек автомобил „Опел Астра“ блъска внезапно излязлото на пътното платно малолетно момиче. Шофьорът спира, взема пострадалото дете и го откарва във ФСМП-Исперих, където е установено, че момичето е с фрактура на левия крак и охлузни рани по тялото, без опасност за живота. Пробата за употреба на алкохол на водача е отрицателна, отнесъл е акт, образувано е досъдебно производство.", "date": "2019.07.14", "title": "Дете е в тежко състояние след катастрофа, двама загинаха"}
{"url": "https://offnews.bg/bojni/tciganskia-kral-e-zadalzhen-da-se-bie-s-amerikanetc-predi-revansha-s-u-707203.html", "text": "Бившият световен шампион в тежката категория на професионалния бокс Тайсън Фюри разкри две от имената в списъка си за бъдещи съперници. Циганския крал сподели, че опонентът трябва да бъде американец.Припомняме, че Фюри вече има уговорен двубой с шампиона на WBC Дионтей Уайлдър в началото на 2020 година. Преди това обаче той трябва да се бие с друг съперник.\"ESPN искат мой противник да е американец и аз предложих Джарел Милър. На лице е и Тревър Брайън, който би трябвало да се бие с Мануел Чар за колана на WBA.Те искат боксьор познат в Америка, така че ако имате добър рекорд и сте американец, елате да се срещнете с Циганския крал. Той ще ви даде работа. Аз съм роден за да бъда шоумен в Лас Вегас.Ще се върна през октомври и ще нокаутирам американец, след това ще се върна през февруари и отново ще наритам з****ка на Уайлдър\", каза Фюри.Циганския крал вероятно ще се върне на ринга срещу по-малко име, но все пак качествен боксьор. Като Чарлз Мартин, Ерик Молина и Джералд Уошингтън, които също очакват да получат обаждане от Боб Аръм.", "date": "2019.07.14", "title": "Циганския крал е задължен да се бие с американец преди реванша с Уайлдър"}
{"url": "https://offnews.bg/politika/abv-shte-uchastva-samostoiatelno-na-mestnia-vot-707206.html", "text": "Малката лява партия АБВ ще се регистрира самостоятелно за участие в местния вот. Решението бе взето след заседание на Националния съвет на партията, съобщи заместник-председателят на АБВ Владимир Маринов.Той уточни, че партията уважава изключително много партньорите, с които е работила от „Коалиция за България“ и че ще си партнира с политически организации, представители на ляво-центристкия спектър в страната“.Маринов посочи, че ПП АБВ има достатъчно основания и потенциал да увеличи участието си в местната власт.Председателят на ПП АБВ Румен Петков посочи, че партията ще търси не просто подобряване на резултата си, но и засилването на участието на левицата в местните органи за самоуправление.Той коментира и въпроса за премахването на машинното гласуване за местния вот.Според него един от инструментите за минимизиране на множество невалидни бюлетини , като изборен резултат, е машинното гласуване. Затова от АБВ щели да настояват машинното гласуване да бъде въведено като единна норма по най-бързия начин.", "date": "2019.07.14", "title": "АБВ ще участва самостоятелно на местния вот"}
{"url": "https://offnews.bg/futbol/futbol-i-v-kardzhali-istoricheska-parva-tochka-za-mestnia-klub-inach-707222.html", "text": "АРДА изигра своя първи исторически мач в елита на родния футбол, завършвайки наравно 0:0 с \"Ботев Пловдив\", съобщи в официалния си сайт футболният клуб, базиран в Кърджали. Двубоят започна вчера, но завърши днес, след като бе прекъснат в 4-та минута поради гръмотевичната буря и обилния дъжд. Днес обаче АРЕНА АРДА бе в перфектно състояние, а футболистите на Стамен Белчев бяха подкрепяни от близо 8000 зрители на трибуните.В 8-та минута Антон Карачанаков отправи удар от границата на наказателното поле, но той бе неточен. В 32-та минута Дарко Глишич пое топката в близост до наказателното поле на пловдивчани, но след като центрира, бранител в жълто изби топката. В 36-та минута Карачанаков овладя една топка, която рикошира в крака на Крумов, но до опасност пред Караджов не се стигна.След почивката тимът на АРДА започна много активно и само в разстояние на няколко минути създаде серия от опасни положения пред Аргилашки. В 49-та минута Румян Овсепян изведе отлично Деян Лозев, но се наложи вратарят на \"Ботев\" да напусне очертанията на наказателното поле за да пресече топката. В 55-та минута Лозев се пребори с бранител в наказателното поле на гостите, но не успя да отправи опасен удар. Секунди по-късно португалецът Жоао Аморим вдигна на крака трибуните на местния стадион АРЕНА АРДА, след като отправи много силен и опасен удар, като Аргилашки едва успя да докосне и изчисти топката.След още 60 секунди игра, Лозев отправи удар, но право в ръцете на вратаря на Ботев Пловдив. В 68-та минута след изпълнение на ъглов удар Зоран Гаич скочи над всички и игра с глава, но Кардосо парира удара на сърбина. Две минути по-късно при поредната опасна атака за АРДА Дарко Глишич центрира опасно в наказателното поле, но играч в синьо не можа да засече топката.Капитанът на \"Арда\" Пламен Крумов бе избран за играч на мача и получи специален подарък от сайта Gong.bg. Следващата среща на дебютанта в профи-лигата е на 19 юли от 18:45 часа срещу Царско село. Двубоят ще се играе в София на стадион Славия.Като историческа определи първата точка на новака \"Арда Кърджали\"в efbet Лигата, след като направи 0:0 срещу \"Ботев Пловдив\" в първия мач между двата тима от новия шампионат и сайтът Gong.bg. След истинска битка на стадион „Арена Арда”, двата тима не успяха да се изненадат, въпреки че домакините бяха тимът, който създаде по-добрите положения за гол в срещата. При далеч по добър терен и почти слънчево време двата тима се вкопчиха в здрава битка, след която обаче, не успяха да излъчат победител.В 72-ата минута Арда можеше да стигне до гол. След центриране от дясно Коконов бе най-близо до топката и се опита да я отклони, но тя му избяга и отиде встрани от вратата.АРДА – БОТЕВ ПЛОВДИВ 0:0Арда (4-2-3-1): Иван Караджов – Венцислав Василев, Дарко Глишич, Деян Лозен, Пламен Крумов – Зоран Гаич, ЖОао Аморим – Емил Мартинов, Румян Ховсепян, Иван Коконов – Елиша СамТреньор: Стамен БелчевБотев Пд (4-2-3-1): Георги Аргилашки – Филип Филипов, Кристиан Димитров, Димитър Пиргов, Еберт Кардосо – Лъчезар Балтанов, Радослав Терзиев – Филип ван Арнем, Тодор Неделев, Антон Карачанаков – ТайлонТреньор: Желко ПетровичСъдия: Станислав ТодоровСтадион: „Арена Арда”, Кърджали.", "date": "2019.07.14", "title": "Футбол и в Кърджали: историческа първа точка за местния клуб, иначе 0:0 срещу Ботев Пловдив"}
{"url": "https://offnews.bg/analizi-i-komentari/bloomberg-britanskata-kralitca-ima-vlast-da-ne-dopusne-brekzit-bez-sd-707208.html", "text": "Бившият външен министър Борис Джонсън е най-вероятният претендент за поста на нов лидер на Консервативната партия и премиер на Великобритания. Действащият премиер Тереза Мей не успя да постигне споразумение за Брекзит в парламента на страната и на 7 юни напусна лидерския пост в партията. Така стартира процесът за избор на нов партиен водач, който автоматично ще седне в премиерския стол. На 23 юли трябва да стане ясно кой е новият.Ако Джонсън победи, той ще спази обещанието си за изход от ЕС през октомври т.г., дори да не постигне нова договореност с ЕС или одобрението на парламента. В такъв случай напускането ще бъде сделка, което, според много експерти, ще доведе до влошаване на икономическата ситуация във Великобритания. Джонсън обаче е убеден, че краткосрочното влошаване е по-добро в сравнение с продължаващата зависимост от Европа. Но има един човек, който вероятно би могъл да спре Джонсън – и това е кралицата Елизабет Втора, съобщи агенция Bloomberg.Поради опасенията за икономическа криза, която ще повлече със себе си „твърд“ Брекзит, членове на британския парламент смятат сериозно да се противопоставят на Джонсън. Те планират да лишат неговото правителство от пълномощия чрез вот на недоверие. Решението за това са готови да подкрепят повече от 10 членове на управляващата Консервативна партия, към която принадлежи самият Джонсън, съобщи по-рано The Guardian.За да не се допусне това, поддръжниците на „твърдия“ Брекзит вече призоваха бъдещия премиер просто да прекрати заседанията на парламента. Такава възможност има, но правото на отлагане формално принадлежи не на премиера, а на британския монарх. Ръководителят на правителството е длъжен да се обърне със съответната молба към кралицата – но тя, от своя страна, не може да бъде инициатор на тази стъпка.Въпросът, по който сега спорят всички конституционни експерти, е може ли дворецът да каже „не“ на Борис Джонсън. Това е нещо като сива зона в нашата правна система“, казва Катрин Хедон, анализатор в сферата на държавното управление, цитирана от Bloomberg.Кралица Елизабет действително има възможността различно да реагира на потенциалната молба на премиера, предполагат други британски конституционни експерти. „Ако молбата за отсрочка е поради желанието да се избегне бъдещо гласуване на вот на недоверие в парламента, то по определение доверието не е гарантирано. Следователно, кралицата би могла да се обърне към премиера с обоснована молба питането да бъде преразгледано или отложено“, отбелязват в блога си Робърт Хазел и Мег Ръсел от катедрата по конституционно право в Лондонския университет.Освен това кралицата може да наложи пауза, като обяви, че й е необходима консултация с Тайния съвет – церемониален орган, съставен от настоящи и бивши министри. Това би предоставило на парламента време да се откаже от вота на недоверие и да обяви отлагането като неактуално.Кралският биограф Хюго Викърс казва пред агенцията, че Бъкинггамският дворец вече е влязъл в контакт с администратори, за да обсъди възможната молба от премиера. „Това ще постави кралицата в изключително трудно положение“, посочва той.Как самата Елизабет Втора се отнася към Брекзит, до момента не е известно. Нейната двусмислената фраза по въпроса от 2016 г. в частен разговор преди референдума предизвика спорове в британския печат. „Великобритания просто трябва да напусне и това не би трябвало да е проблем“, каза тя, цитирана от BBC. The Sun обаче написа, че „Кралицата загърби Брекзит“.В края на юни 2018 г. тя подписа закона за напускане ЕС и това бе последният етап от законодателната процедура. „Великобритания очаква ново партньорство с Европа след Брекзит“, заяви британската кралица Елизабет Втора на прием в Бъкингамския дворец“, предаде BBC в края на октомври 2018 г. Тя каза, че разчита на новото партньорство с Европа, тъй като Великобритания и ЕС имат общи ценности и са предани една на друга. „Като иноватори, участници в търговския пазар и интернационалисти, ние с увереност гледаме на бъдещето”, посочи тогава Елизабет.", "date": "2019.07.14", "title": "Bloomberg: Британската кралица има власт да не допусне Брекзит без сделка"}
{"url": "https://offnews.bg/sviat/sasht-nakazvat-erdogan-za-ruskite-raketi-s-400-707205.html", "text": "САЩ вече са готови с пакет от санкции срещу Турция заради покупката на зенитно-ракетни комплекси С-400 от Русия, съобщи Блумбърг, позовавайки се на свои източници. Съветниците на президента Доналд Тръмп били готови с комплекс от мерки, които се очаква да бъдат официално обявени през следващите дни.В петък Москва изпрати на Анкара първия пакет от ПВО оборудването.Все още не е ясно какви ще са санкциите, които трябва да бъдат одобрени от президента Тръмп, но изборът бил между три варианта с различна тежест.Планът със санкциите е изработен след дни на дискусии между представители на Държавния департамент, Пентагона и Съвета за национална сигурност.", "date": "2019.07.14", "title": "САЩ наказват Ердоган за руските ракети С-400"}
{"url": "https://offnews.bg/futbol/vremeto-zapochva-da-pritiska-real-za-transfer-na-pol-pogba-707207.html", "text": "От Реал Мадрид трябва да финализират трансфера на халфа на Манчестър Юнайтед Пол Погба до 8 август, пише испанският \"AS\". Тогава е краят на трансферния прозорец за английските клубове.След въпросната дата \"червените дяволи\" може само да продават играчи, но не и да купуват. Така Юнайтед няма да може да си осигури заместник на французина.В испанската Ла Лига отборите имат привилегията да пазаруват футболисти до 2 септември. От \"Олд Трафорд\" са решили не само да не свалят от цената на Погба - 150 млн. евро, а и да поставят крайна дата на желаещите го.След нея халфът няма да бъде продаден, независимо каква оферта дойде за него. Проблемът е, че Реал вече похарчи респектиращите 300 милиона евро за нови играчи през лятото и се нуждае от средства.", "date": "2019.07.14", "title": "Времето започва да притиска Реал за трансфер на Пол Погба"}
{"url": "https://offnews.bg/evropa/balgarkata-diana-ekspres-e-naj-strahovitata-kradla-na-oksford-strijt-v-707204.html", "text": "Банди от добре обучени български и румънски жени печелят по 20 000 британски лири на месец от обири по улици и магазини във Великобритания, пише британският таблоид „Сън“. Те действали на оживени улици и в посещавани от много хора вериги или шикозни магазини и имали и екипи от хора, които да забаламосват набелязаните жертви.Бандите, наброяващи до пет души, работели на четириседмичен ротационен принцип. Техни мишени били често пъти японски и арабски туристи.Една от бандите била заснета съвсем случайно в акция, когато тайландска туристка си направила селфи със селфи стик. Точно в този момент бандата ѝ отмъкнала 400 лири.В. „Сън“ се е сдобил и със снимки от мобилни телефони на членове на една от бандите. На една от снимките се вижда голяма купчина банкноти от 20 лири, а на друга коледно дърво украсено с банкноти от 50 лири.Частен детектив, работещ на Оксфорд стрийт, казва, че обществеността все още не си дава сметка за мащабите на проблема.Много от магазините, в които действат бандите, използват услугите на частни детективи и се обръщат към полицията, само като заловят крадец с хиляди лири у него, тъй като полицията и без това била претоварена от работа. Иначе детективите задържат крадлите, взимат им данните от личните карти, правят им снимка и им издават забрана за влизане в магазина, разказва детективът.Крадлите се състезавали една с друга коя ще се представи по-добре и си имали нещо като собствена Шампионска лига. Начело ѝ сега била крадла, известна с прозвището Диана Експрес.Група от крадли, действащи винаги по пет, се наричала Спайс гърлс. Отделно прякорите на петте в групата били Страховитата, Бебчето, Дъртата, Красавицата и Закръглената. На лондонската Оксфорд стрийт „гастролирали“ само най-добрите крадли. Изявата там била все едно да играеш финал на Шампионска лига на Уембли, разказва частният детектив. Крадлите обикаляли из цялата страна, а когато натрупали достатъчно пари, се прибирали у дома в огромните си къщи, разказва детективът.Твърди се, че жените са от районите на трите най-големи града в България и от района на Букурещ в Румъния. Те пътували с националните си лични карти, но някои от тях имали и британски шофьорски книжки. За първи път са започнали да идват през 2007 г., когато паднаха ограниченията за работа за българи и румънци.Любимите магазини за действие в Лондон били „Хародс“, „Селфриджис“ или чейндж бюрата, но също и магазини от веригите „Гап“ и „Топшоп“.Работното време на крадлите било от 10 ч. сутринта с обедна почивка около 13 ч. и после подновяване на работа следобед, като пикът е между 16 и 19 ч.Ако крадлите са две, то става дума за румънки, но по-големи групи са общо взето българки, разказва детективът.Крадлите носели дизайнерски очила и скъпи чанти, но се познавали по маратонките, които им позволявали да се придвижват бързо. В магазините те набелязвали жертвите и ги следвали на улицата. Там някоя от тях разсейвала жертвата, като я молела да я ориентира по карта, защото уж се е загубила, или пък се навежда да си завърже точно пред нея обувките. През това време други взимали парите на жертвата.", "date": "2019.07.14", "title": "Българката Диана Експрес е най-страховитата крадла на Оксфорд стрийт в Лондон"}
{"url": "https://offnews.bg/sviat/turtcia-shte-prodalzhi-sondazhite-kraj-kipar-do-kompromis-ot-gratckata-707211.html", "text": "Турция ще продължи проучванията си за нефт и газ в Източното Средиземноморие до момента, докато гръцката част на Кипър не приеме предложението на турската за създаването на съвместна комисия за разработването на находищата.Това посочва турският външен министър Мевлют Чавушоглу в своя статия, публикувана в северно-кипърския в. „Posta“. Той припомня, че преговорите между двете общности на острова, продължаващи от 1968 г. под егидата на ООН, не са дали резултати заради нежеланието на кипърските гърци да се постигне компромис.Според Чавушоглу основна причина за липсата на успех в преговорите е отказът на гръцката общност на острова да споделят властта с местните турци. Той счита, че за нов старт на преговорите двете общности трябва да определят общ подход и да потвърдят готовност за водене на равнопоставен диалог.„Гръцката общност в Кипър се възползва от предимствата си на член на ЕС и се смята за единствен стопанин на острова. Кипърските гърци не само са против поделянето на властите на основата на принципа на политическото единство, но и не искат да се разделят природните богатства на острова“, пише турският дипломат. Според него с едностранните си проучвания в Източното Средиземноморие лидерите на гръцката общност игнорират законните права на кипърските турци и нарушават правата на Турция, произлизащи от международните закони, да провежда свои сондажи в собствената си част от континенталния шелф в района.Президентът на Северно-Кипърската турска република Мустафа Акънджъ отправи предложение до лидера на гръцката част на острова Никос Анастасиадис за сформиране на съвместна комисия за разработването на енергийните ресурси. Офертата е предадена на гръцката страна чрез представителството на ООН в Кипър. В документа се предлага енергийните ресурси да се превърнат в зона за сътрудничество, а не на напрежение и противопоставяне. По този повод Анастасиадис свиква министерския съвет на съвещание, насрочено за 16 юли, съобщи Анадолската агенция.Изненадваща новина публикува днес най-големият вестник в гръцки Кипър Phileleftheros, според който турският сондажен кораб „Фатих“ е открил находище на природен газ с резерв от 170 млрд. куб.метра. Все още обаче няма официално потвърждение за това от турските власти.", "date": "2019.07.14", "title": "Турция ще продължи сондажите край Кипър до компромис от гръцката страна"}
{"url": "https://offnews.bg/futbol/napuk-na-nakazanieto-ot-uefa-levski-shte-se-radva-na-fenska-podkrepa-707194.html", "text": "Левски все пак ще има публика в мача реванш срещу Ружомберок. \"Сините\" са наказани да са без фенове, но регламентът на УЕФА позволява деца да присъстват на подобни двубои.Именно най-малките ще са подкрепата на играчите на Петър Хубчев в двубоя, съобщиха от клуба. Ето какво написаха в сайта на 26-кратните шампиони:.", "date": "2019.07.14", "title": "Напук на наказанието от УЕФА: Левски ще се радва на фенска подкрепа срещу Ружомберок"}
{"url": "https://offnews.bg/sviat/desetki-hiliadi-bez-tok-v-niu-jork-tajms-skuear-ugasna-707191.html", "text": "Авария в електроснабдяването на Ню Йорк остави десетки хиляди абонати без ток, спря метрото и блокира много хора в асансьори.Губернаторът на щата Ню Йорк Андрю Куомо съобщи, че токът е спрял в 18,47 ч. местно време, като е засегнал основно Манхатън. Спирането на тока продължи близо пет часа. Заради аварията кметът на Ню Йорк Бил де Блазио, който беше на предизборна проява извън града, се завърна спешно.Противопожарната служба на Ню Йорк каза, че пожар в трансформатор вероятно е причина за прекъсването на електроподаването, засегнало и метрото на града. Енергийната компания на града Кон Едисън посочи, че спирането на тока е тръгнало от подстанция, но точната причина още се проучва, съобщава Би Би Си.Потребители качваха в социалните мрежи снимки на тъмни метростанции, ресторанти и други заведения. Пожарникари се отзоваха на редица сигнали за заседнали в асансьори хора.Светофари не работеха на много места и в някои райони минувачи се опитаха да регулират движението.Напълно тъмна бе зоната с театрите на Бродуей. Гигантските реклами на емблематичния Таймс скуеър също угаснаха. На две места театрални трупи пък довършиха спектакъла си на тротоара.По ирония на съдбата спирането на тока съвпада с 42-ата годишнина от голямата авария, оставила милиони нюйоркчани без ток за 48 часа. Големи аварии в града имаше и през 1965 г. и през 2003 г.", "date": "2019.07.14", "title": "Десетки хиляди без ток в Ню Йорк, Таймс скуеър угасна"}
{"url": "https://offnews.bg/futbol/grisha-ganchev-e-provel-speshna-sreshta-sled-ravenstvoto-sreshtu-etar-707195.html", "text": "В ЦСКА се е състояла спешна среща след изненадващото равенство срещу Етър в първия кръг на Ефбет Лига. \"Червените\" завършиха 2:2 с \"болярите\" на \"Българска армия\", като в края дори гостите можеше и да спечелят.Собственикът на \"армейците\" Гриша Ганчев е привикал при себе си главния мениджър Стойчо Стоилов, както и треньорите Люпко Петрович и Добромир Митов, твърди \"24 часа\".Много е вероятно двойката централни защитници Николай Бодуров и Божидар Чорбаджийски да седнат на пейката заради куриозните голове, които Етър вкара.При първия Тиаго сгреши и Даниел Младенов му отне топката. При втория никой не се ориентира добре при балонно центриране на Иван Стоянов към Младенов.Единственият светъл лъч в мача бе 18-годишният Митко Митков. Крилото направи официален дебют със страхотен гол и най-вероятно ще е титуляр срещу Титоград във вторник.", "date": "2019.07.14", "title": "Гриша Ганчев е провел спешна среща след равенството срещу Етър"}
{"url": "https://offnews.bg/obshtestvo/ochakvat-se-poroi-v-tcialata-strana-vnimavajte-707190.html", "text": "Само в областите Добрич и Силистра днес не е обявено предупреждение за опасно време. За 18 области от Западна и Централна България е в сила оранжев код за обилни валежи и гръмотевици, за други 8 ще важи жълт код.Днес над по-голямата част от страната ще е облачно и дъждовно като за някои региони се очаква да паднат между 40 и 60 литра на кв. м дъжд. Ще има условия и за засилване на вятъра и градушки.Температурите ще се понижат и ще са предимно между 20 и 25 градуса. По Черноморието ще е ветровито, предимно облачно и с валежи от дъжд. На места по южното крайбрежие валежите ще са временно интензивни и придружени с гръмотевици.При оранжев код се препоръчва на хората да се предпазят. При този код са възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. Възможно е да се наложи частична евакуация. При този код е в сила опасност при шофирането заради намалена видимост и аквапланинг. ", "date": "2019.07.14", "title": "Очакват се порои в цялата страна, внимавайте!"}
{"url": "https://offnews.bg/tenis/serina-uiliams-prizna-porazhenieto-simona-halep-igra-udivitelno-707196.html", "text": "Американската тенисистка Серина Уилямс прие с достойнство болезнената загуба с 2:6, 2:6 от Симона Халеп на финала на турнира от Големия шлем \"Уимбълдън\".Срещата между двете продължи скромните 55 минути, в които румънката тотално доминираше на именитата си съперничка, за да триумфира в Лондон за първи път в кариерата си.\"Тя наистина игра невероятно, поздравления. Симона игра страхотно. Това не е изненада - някой да се представи силно срещу мен. А аз направих много грешки. Трябваше да намеря начин да спечеля финала.Може би щеше да ми помогне да бях участвала преди това в повече мачове. Позитивното за мен е, че нямах травма по време на турнира. Ще продължа да опитвам и да се движа напред. Никоя загуба не преминава леко.Когато някой играе по този начин, няма много какво да направиш. Трябва да приемеш, че това не е твоят ден. Винаги се надявам на победа, но сега обстоятелствата бяха други.Симона игра с цялото си сърце. Не знам какво можеше да направя различно. Опитах се, борих се. Мога да почерпя опит от Симона какво е да се раздадеш до последно. Научих, че продължавам да съм изключително конкурентна, иначе бих била на финал.В правилната посока се движа, за да се върна там където искам. Коляното ми е съвсем добре. Не мога да се оплача. Моето приключение е да бъда най-добрата по възможност.Чувствам подкрепа и обич от публиката. Оценявам я. Искам да се представям по-добре. С Роджър вероятно няма да бъдем тук след три, четири или пет години, така че нашият шанс е сега\", каза Серина.Тя можеше да се изравни с Маргарет Корт, която има 24 титли от най-престижните в кариерата си. Сега те щя трябва да почака поне до US Open в опита си да стигне до това постижение.Неприятна статистика сочи, че по-малката от сестрите Уилямс вече е в серия от 3 последователни загуби в Мейджър финали – Уимбълдън 2018 и 2019 и US Open 2018.", "date": "2019.07.14", "title": "Серина Уилямс призна поражението: Симона Халеп игра удивително"}
{"url": "https://offnews.bg/obshtestvo/balgaria-niama-da-plashta-nishto-za-dooborudvane-na-novite-iztrebiteli-707197.html", "text": "България няма да плаща нищо за дооборудване на новите изтребители Ф-16 блок 70, каза пред БНР зам.-министърът на отбраната ген. Атанас Запрянов. В предаването „Неделя 150“ на програма „Хоризонт“ той обясни, че всички системи на самолетите са отворени за добавяне на всякакъв вид оръжия и че с подписването на договора пакетът не е затворен.Според него утре правителството ще трябва да приеме подписаните от министъра на отбраната четири договора, които касаят не само доставката на 8 броя самолети Ф-16 блок 70, но и доставката на боеприпаси към тези самолети, на ракети въздух-въздух различни класове на тези самолети и доставката на цялото оборудване.Според него е важно да се знае, че когато става въпрос за преговори и за цени, че правителството на САЩ чрез програмата за Международни военни продажби FMS не е търговец, а е посредник между българското правителство и американските компании, които доставят съответното оборудване.„Затова може би за първи път ще кажа в ефир, направленията, в които се работеше по отношение на намаляването на цената, не е само при преконфигурирането на пакета, който в началото на преговорите наистина разширихме умишлено с желание да получим и повече въоръжение... Американското правителство за цената от $1,256 млрд. е направило компромиси и намаления, там където то има право да направи… “Запрянов коментира и въпроса дали е вярно, че в момента сме на критичния минимум и дори сме получили предупреждение от американската страна, че ако се отказваме от още неща по сделката от предварителния план, може да се окаже, че си купуваме оръжие, което няма да може да използваме:Той коментира и това, че за момента не купуваме изобщо от управляемото въоръжение въздух-земя т.н. умни ракети, което дава повод на някои критици да твърдят, че самолетът отива към „1913 г. и битката при Одрин“, когато сме измисляли да хвърляме ръчни гранати:Заместник-министърът на отбраната обясни и как ще премине обучението на българските пилоти на Ф16:Запрянов уточни и че модерните навигационни системи на новите самолети изискват особен режим на съхранение и ще се наложи модернизация на инфраструктурата на авиобазите, където ще бъдат и ще се обслужват бойните машини.", "date": "2019.07.14", "title": "България няма да плаща нищо за дооборудване на новите изтребители"}
{"url": "https://offnews.bg/ikonomika/ucheben-tcentar-na-chez-poluchi-priz-za-proekt-s-obrazovatelna-nasoche-707199.html", "text": "Техническият учебен център на ЧЕЗ Разпределение България получи отличие за проект с образователна насоченост в сферата на бизнеса на петото издание на Годишните награди на b2b Media. Третото място в категорията беше връчено на Крум Гледжарски, ръководител „Управление на качеството“ в дружеството, и Меглена Велинова, ръководител на Техническия учебен център.Наградата признава положените от компанията усилия за създаването на лицензирана база, която да предоставя възможности за квалификация и преквалификация, за повишаване на знанията и практическите умения и установяването на единни стандарти за работа в сферата на електроенергетиката, както за служители на компанията, така и за външни лица – ученици, студенти, подизпълнители и др.Техническият учебен център на ЧЕЗ Разпределение е разположен на територия от 3400 кв.метра, разполага с напълно оборудвани специализирани зали и с технически полигон с модел на електроразпределителната мрежа, като предлага обучения в реална среда и има установени партньорски отношения с професионални гимназии и университети. Близо 3000 студенти, ученици, служители на компанията и подизпълнители преминаха през обучения в центъра през 2018 г. Всички учебни програми завършват с връчване на сертификати, а центърът е лицензиран за 8 професии и 12 специалности.Петото издание на Годишните награди на b2b Media за пореден път отличи най-добрите предприемачи, най-иновативни компании, социално- отговорни кампании и др., използвали иновативно мислене за постигане на значими резултати. Отличието, получено от ЧЕЗ Разпределение, е поредно признание за подкрепата на компанията в сферата на образованието и в подготовката на бъдещи кадри за сектор Енергетика.", "date": "2019.07.14", "title": "Учебен център на ЧЕЗ получи приз за проект с образователна насоченост"}
{"url": "https://offnews.bg/futbol/valna-ot-podkrepa-za-sinisha-mihajlovich-kojto-obiavi-che-se-bori-s-707192.html", "text": "Треньорът Синиша Михайлович се радва на голяма подкрепа, след като шокира цялата световна футболна общественост, обявявайки на специална пресконференция, че е болен от левкемия или по-точно казано рак на кръвта.Ведна след това целият отбор на Болоня застана зад сърбина, а капитанът на тима Браим Джемаили е уверен, че битката на неговия наставник ще е успешна.\"Треньорът ще спечели тази битка заради нас, защото ние го чувстваме като част от нашето семейство. Това, което ни даде той през последните 6 месеца, рядко се случва на когото и да било, особено в толкова кратък период от време.Ние знаем какъв човек е той, колко е силен. Ще се постараем да му дадем от нашите сили и го чакаме да се върне. Синиша ни каза да продължим да работим с усмивки на лицата, ние ще се постараем да изпълним молбата му.Треньорът ни показа пътя, всички футболисти го следват в последната половин година. Той е лидер, който може да ни помогне да постигнем целите си. Михайлович ни е като баща, затова ще се борим за него, както той за нас”, каза Джемаили.Известно е, че родният екс-национал Стилиян Петров пребори тежка левкемия преди няколко години. Все пак добрата новина при Михайлович е, че той няма тежки симптоми, които обикновено съпътстват болестта и като цяло се чувства доста добре за тежко болен човек.", "date": "2019.07.14", "title": "Вълна от подкрепа за Синиша Михайлович, който обяви, че се бори с левкемията"}
{"url": "https://offnews.bg/drugi/as-na-basketbolnia-tcarvena-zvezda-e-v-koma-sled-katastrofa-707213.html", "text": "Баскетболистът на сръбския национален отбор Огньен Кузмич е пострадал тежко при автомобилна катастрофа в Босна и Херцеговина снощи, съобщиха от клубния му тим Цървена звезда.29-годишният играч е с тежки травми по главата и гръдния кош и е бил транспортиран незабавно в Белград. В колата, в която е бил Кузмич, е пътувал още един мъж, който също е пострадал тежко.В другия автомобил, участвал в пътнотранспортното произшвествие, е имало двама души, но те не са пострадали сериозно. Кузмич наскоро подписа с Цървена звезда, след като в предишните два сезона игра за Реал Мадрид.Той има записани и няколко сезона в НБА, като между 2013 и 2015 година бе част от състава на Голдън Стейт Уориърс, с който успя да спечели и титлата.213-сантиметровият Кузмич бе в разширения състав на Сърбия за световното първенство в Китай в края на лятото, но по всяка вероятност ще го пропусне, заради травмите си от катастрофата.", "date": "2019.07.14", "title": "Ас на баскетболния Цървена звезда е в кома след катастрофа"}
{"url": "https://offnews.bg/futbol/grizman-e-gladen-za-uspehi-s-ekipa-na-barsa-video-707202.html", "text": "Новото попълнение на Барселона Антоан Гризман сподели, че няма търпение да играе за каталунците. Французинът засне специална фотосесия на \"Камп Ноу\".\"Ще дам най-доброто от себе си в тази нова глава от кариерата ми, очаквам с нетърпение да играя за клуба. Да играеш с Лионел Меси е истинска наслада.Искам да постигна големи неща, защото целите на Барселона съвпадат с моите. Надявам се да ги постигнем заедно. Много съм щастлив и гладен за успехи. Разбира с, че съм развълнуван от факта, че ще играя с Меси. Щастлив съм.Със Самуел Юмтити и Усман Дембеле се познаваме много добре от националния отбор и се намираме в отлична отношения. Надявам се заедно да постигнем големи неща.Барса е велик клуб и аз ще се опитам да го направя още по-велик. Искам да спечеля много отличия тук. Аз съм играч, който се наслаждава на футбола. Дано донеса много радост със себе си на своите съотборници и на феновете\", каза Гризман.Французинът обяви още в петък, че е научил от баща си стара мъдрост - \"влаковете не идват само веднъж\". Така той оправда решението си да върже тенекия на каталунците преди 12 месеца, след като беше уточнил личните си условия.", "date": "2019.07.14", "title": "Гризман е гладен за успехи с екипа на Барса (видео)"}
{"url": "https://offnews.bg/sviat/erdogan-reshi-bezhantcite-obratno-v-siria-arabskite-tabeli-se-zameni-707210.html", "text": "Турският президент Реджеп Ердоган взе решение сирийските бежанци в страната да бъдат насърчавани да се завърнат обратно, а криминално проявените да се депортират.Това каза той по време на заседанието на централното ръководство на управляваща Партия на справедливостта и развитието, пише в. „Тюркие“. Главната тема за резултатите от местните избори бе изместена от въпросите на членове на върховния партиен орган за недоволството на гражданите от поведението на бежанците и настояването за налагане на нови политики спрямо тях.„Ние бяхме принудени да отворим вратите си за сирийците, не можехме да не виждаме какво става и ги приютихме. А това можеше и на нас да се случи, в такава ситуация кой щеше да ни помогне на нас, кой щеше да ни прибере? Но в това отношение ще направим нови стъпки. Ще насърчим завръщането в родината им. Онези, които са извършили престъпления, категорично ще бъдат депортирани“, посочи Ердоган.Преди дни подобно изявление направи и зам.-министърът на вътрешните работи Исмаил Чатаклъ, който подчерта, че криминално проявените сирийци ще бъдат лишени от временния статут за закрила, ще им се отнеме правото на престой и ще бъдат изведени от Турция.„Тук никой няма свободата да извършва престъпления и това е валидно и за бежанците. Във връзка с престъпленията, извършени от сирийците и другите чужденци, съдебните органи предприемат действия и се извършват административни процедури, в това число и депортирането им“, посочи той.Главната дирекция по миграцията, след като получи становищата на всички съответни заинтересовани страни, подготви и прилага стратегическия документ за борба с незаконната миграция и националния план за действие, освен това се работи и по отделен 6-месечен план за действие, поясни зам.-министърът. Той допълни, че през следващите 6 месеца ще се направят интензивни инспекции в цялата страна и ще се засили контролът по границите. Освен това ще се ускори работата по залавянето и депортирането на всички чужденци, които са влезли нелегално в страната. Законно пребиваващите чужди граждани ще трябва да спазват правилата, традициите, обичаите и обществения ред на Турция.Започва подмяната на всички табели, изписани на арабски, с такива само на турски език, в три от големите райони на Истанбул работата е стартирала. В граничещия със Сирия град Килис, където бежанците са два пъти повече от местните, вече са подменени 531 арабски табели с турски.", "date": "2019.07.14", "title": "Ердоган реши: бежанците обратно в Сирия, арабските табели се заменят с турски"}
{"url": "https://offnews.bg/offtopic/na-musala-natrupa-sniag-praviat-snezhni-chovetci-video-707201.html", "text": "На днешния 14 юли на най-високия връх у нас - Мусала (2925 м) натрупа нова снежна покривка, а служителите на метеорологичната станция направиха първите юлски снежни човеци, показват снимки и видео, публикувани в социалните мрежи.Температурите на върха паднаха под нулата през последните дни.", "date": "2019.07.14", "title": "На Мусала натрупа сняг, правят снежни човеци (видео)"}
{"url": "https://offnews.bg/ikonomika/edno-vazmozhno-obiasnenie-ako-zavodat-na-vw-otide-v-turtcia-707198.html", "text": "България трябва да се бори упорито за привличане на стратегически инвестиции и инвеститори, защото това е един от начините, по който се оживява икономиката.Преките чуждестранни инвестиции у нас остават на ниски нива поради несигурната бизнес среда и неефективната борба с корупцията.С най-голяма тежест в понижението е намаляването на по-дългосрочните вложения на международни компании в акционерни участия в дъщерни дружества в България в дялов капитал, който има най-голямо значение за дългосрочния растеж.България залага за привличане на чуждестранни инвестиции на сравнително ниските данъци и разходи за труд, но тези фактори са само добра основа, но не и решаващо условие при вземането на инвестиционно решение.Ако не се подобри бизнес средата в България, спадът на инвестиции се очаква да продължи и през идните години.Значението на преките чужди инвестиции за България е изключително важно. От значение е също притокът на нови инвестиции, финансиращи създаване или разширяване на капиталообразуването в българската икономика.А с намаляващо население и намаляващи инвестиции не можем да развиваме ускорено икономиката на България.За да привлече повече преки чуждестранни инвестиции, България трябва да работи върху нивото на прозрачност и усещането на инвеститорите за предвидимост и сигурност. Ако искаме да видим повече външни инвеститори в страната, трябва да се опитаме да излезем извън клишето на ниските данъци и евтината работна ръка.Повечето инвестиции ще допринесат за повишаване на конкурентоспособността на българската икономика.Увеличението на инвестиции може да осигури нови работни места, висока производителност и увеличение на доходите, необходими за постигане на догонващ икономически растеж и висок стандарт на живот.А ако станем членове на Еврозоната и на Шенген, това биха били допълнителни предимства за избор на България като място за инвестиции.Инвестициите от икономическа гледна точка са от първостепенна важност за икономическия растеж, особено за малките отворени икономики като българската.Затова при сегашната ситуации не трябва да има изненадани, ако новият завод на германския концерн \"Фолксваген\" отиде в Измир. Все пак Турция разполага с огромен вътрешен пазар и може да се похвали с 13 автозавода, в които се произвеждат модели на 6 марки автомобили.Борбата е за инвестиция за 1,4 млрд. евро и близо 5000 работни места. А за такъв голям залог явно още ни липсват важните конкурентни предимства.Б. ред. - Статията на икономиста Румен Гълъбинов е написана за OFFNews.", "date": "2019.07.14", "title": "Едно възможно обяснение, ако заводът на VW отиде в Турция"}
{"url": "https://offnews.bg/sviat/tramp-izteglil-sasht-ot-sporazumenieto-s-iran-samo-zashtoto-go-e-podp-707193.html", "text": "Президентът Доналд Тръмп е изтеглил САЩ от иранското споразумение, само защото то е подписано от неговия предшественик Барак Обама, се посочва в изтекла към медии нова част от паметната записка на британския посланик в САЩ, предаде Би Би Си.Посланик Ким Дарък нарича това „дипломатически вандализъм“, пише „Мейл он сънди“. Изданието посочва, че записката е писана, след като тогавашния външен министър Борис Джонсън призовава САЩ през 2018 г. да остане в споразумението с Иран, която ограничава ядрената му програма.„Мейл он сънди“ твърди, че след като Джонсън се върнал в САЩ, посланик Дарък написал, че Тръмп изглежда напуска ядрената сделка по „лични причини“, защото е била договорена при предшественика му Обама. Той отбелязва и разминаване в позиите на президентските съветници, които нямали стратегия какво да се прави след излизане от споразумението.", "date": "2019.07.14", "title": "Тръмп изтеглил САЩ от споразумението с Иран, само защото го е подписал Обама"}
{"url": "https://offnews.bg/politika/manolova-shte-se-kandidatiram-za-kmet-na-sofia-ako-me-vbesiat-dokraj-707200.html", "text": "Ще се кандидатирам за кмет на София, ако ме вбесят докрай. Това каза омбудсманът Мая Манолова в неделния сутрешен блок на бТВ по повод на слуховете, че ще участва на местните избори наесен. Тя уточни, че все още не е категорично решила, но заради трудността, с която работи по каузите си – се амбицира да направи нещо.Манолова коментира, че машинното гласуване по време на изборите за Европейски парламент е доказало, че се крадат гласове. Тя обясни, че високият процент на грешки при отчитането на машинния вот, не е грешка на технологията, а на изборната администрация.„Така беше и на предишните избори и на местните избори, така ще бъде и наесен. Независимо, че са се подписали членовете на избирателната комисия, последният, които предава протокола, може да продължи да маже отгоре”, каза Манолова.Омбудсманът показа и друг документ, според който малка партия няма гласове, като сбор от хартиено и машинно гласуване, но според софтуера на машината четирима граждани са дали своя вот за нея.Правната комисия прие на първо четене машинното гласуване да отпадне за местния вотВ началото на седмицата ГЕРБ изненадващо предложи да се отмени машинното гласуване на предстоящите местни избори. Аргументите – твърде скъпо е и има риск изборите да бъдат провалени.Манолова обясни, че решението да има 6000 машини за местния вот през есента е било взето преди 4 месеца. По думите ѝ, аргументите, че е скъпо и се допускат грешки в протоколите – са били известни още тогава.По данни на ЦИК един глас, пуснат през машина е струвал 59 лв., а с хартиена бюлетина 0,77 лв.Омбудсманът заяви, че ЦИК са издали методическите указания за попълване на протоколите едва 4 дни преди изборите. Тя каза още, че по това време обученията на членовете на Районните избирателни комисии са били приключили.Мая Манолова заяви, че във вторник ще подаде Конституционна жалба срещу Закона за устройство на Черноморското крайбрежие.", "date": "2019.07.14", "title": "Манолова: Ще се кандидатирам за кмет на София, ако ме вбесят докрай"}
