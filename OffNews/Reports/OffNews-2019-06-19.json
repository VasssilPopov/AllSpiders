{"url": "https://offnews.bg/drugi/nakazaha-za-doping-tezhkoatletka-na-rozhdenia-j-den-705727.html", "text": "Тъжен 32-и рожден ден изкара руската тежкоатлетка Елисавета Садуринова.Вместо подаръци, спортистката получи наказание от четири години за употреба на допинг. Информацията за санкцията се появи на страницата на руската антидопингова агенция РУСАДА.В пробата й са открити забранени вещества или стредства за изчистването им, като не се уточнява какво точно е веществото, което е приемала.Садуринова не е сред елита на вдигането на тежести в Русия. Най-доброто й класиране е четвърто място на първенството на Русия през 2015 година в категория до 75 кг.Две години по-късно тя заема седмо място.Русия е подозирана в държавна подкрепа на употребата на допинг, като най-сериозен е проблемът в леката атлетика. Руските състезатели са принудени да се състезават под неутрален флаг.", "date": "2019.06.19", "title": "Наказаха за допинг тежкоатлетка на рождения й ден"}
{"url": "https://offnews.bg/bojni/edmond-nazarian-otnovo-specheli-evropejskata-titla-705733.html", "text": "Едмонд Назарян триумфира с европейската титла за втора поредна година.На първенството за кадети в италианския град Фаенца националът прегази турчина Барис Ербек с технически туш 10:0 за 2,38 минути в категория до 51 кг на класическия стил.Еди бе първо поздравен от своя именит баща Армен Назарян, двукратен олимпийски шампион, който бе в неговия ъгъл на тепиха, и когото младият шампион набързо повали на тепиха... за поздрав.През 2018-а Назарян спечели златото в по-долната категория до 45 кг. Той има още бронз от световното и младежките олимпийски игри в Буенос Айрес през миналата година.В категория до 45 кг Мирослав Емилов се пребори за бронза, като в малкия финал надделя над Каспарс Бондаренко (Латвия) с 4:2.Малко по-късно при 60-килограмовите Рафет Рашид ще излезе за бронза срещу Артьом Клицунов (Беларус).Утре за титлата ще спори и Дияна Павлова (43 кг).", "date": "2019.06.19", "title": "Едмонд Назарян отново спечели европейската титла"}
{"url": "https://offnews.bg/medii/asotciatciata-na-kabelnite-i-komunikatcionnite-operatori-pri-platenat-705730.html", "text": "На пазара на разпространение на платена телевизия сивият сектор е около 30%, алармират от Българската асоциация на кабелните и комуникационните оператори (БАККО).Асоциацията подкрепи промените в Закона за авторското право и сродните му права.Ако съпротивата срещу текстовете продължава, тя по-скоро е израз на нежелание да бъдат постигнати реални резултати в посока конкурентен и прозрачен пазар, които биха довели до промени за нелоялните участници на пазара и биха сложили край на съществуващи порочни практики, посочват от БАККО.\"Приетите изменения безспорно касаят основно телевизионните програми и всички субекти на авторското право, но считаме, че косвените ползи ще допринесат за намаляване на нелоялната конкуренция в сектора и изсветляване на пазара на разпространение на платена телевизия.За БАККО, която обединява платформени оператори, поставени „на светло“ и спазващи законовите изисквания, измененията са важни и са крачка към нормализиране на пазара, на който има около 30% сив сектор. Считаме, че следните мерки ще имат значение в осъществяване на тази цел:- Възможността за използване на съвременни технологични решения за осъществяване на дистанционен мониторинг върху телевизионните програми. Да пребориш с цифровото пиратство с аналогови мерки очевидно е неработещо и в този смисъл подкрепяме възможността за използване на нови технологични решения.- Установяването на улеснена процедура по връчване на актовете за установяване на административни нарушения и на наказателните постановления по ЗАПСП -държавните и регулаторните органи имат възможност да оптимизират усилията си в изпълнение на функциите си, защото ненаказаността е плодотворната почва в която виреят нерегламентирани практики и оператори, които рушат конкурентността на пазара.- Възможността, дадена на основния ни регулатор – КРС да използва и други данни за пазара на разпространение на Платена ТВ, което ще допълни усилията на регулатора за ежегодното представяне на цялостната и коректна визия за нашия пазар, неговото състояние и тенденции. От БАККО подкрепяме и допълнителните условия, приети от законодателя, в използването на референтни данни и проучвания от КРС и необходимостта те да отговарят на методика, съгласувана с Комисията.Следва да отчетем и широките възможности за обсъждане на Законопроекта, които бяха предоставени и от Министерство на културата и от Правна комисия към НС, включително бе организирана работна група към Комисията. Разгледани и коментирани бяха всички мнения и опасения, възприети бяха изменения на първоначалния текст.В този смисъл, ако съпротивата срещу текстовете продължава, тя по-скоро е израз на нежелание да бъдат постигнати реални резултати в посока конкурентен и прозрачен пазар, които биха довели до промени за нелоялните участници на пазара и биха сложили край на съществуващи порочни практики.Говорейки за прозрачен и конкурентен пазар, не можем да не отчетем, че предприетите стъпки за изменение са само едната част от усилията. От БАККО нееднократно сме заявявали, че за да има успех поставената със законопроекта цел е необходимо заедно с мерките, насочени срещу нерегламентираното разпространение на телевизионни програми, да се предприемат и законодателни мерки, гарантиращи прозрачността и публичността на начина, по който телевизионните оператори формират размерите на възнагражденията за предоставяното от тях на кабелните, сателитните и другите платформени оператори правото да разпространяват съответните радио и телевизионни програми. Посоченото може да бъде постигнато чрез въвеждането на законово задължение за радио и телевизионните оператори да правят публично достъпни своите цени/тарифи за разпространение на програмите, върху които имат права. Подобна промяна в посока на прозрачност вече беше извършена със Закона за задължително депозиране на печатни произведения, с който медиите, включително електронните, бяха задължени да публикуват информация за източниците си на финансиране.\"", "date": "2019.06.19", "title": "Асоциацията на кабелните и комуникационните оператори: При платената телевизия има 30% сив сектор"}
{"url": "https://offnews.bg/sviat/boris-dzhonsan-vodi-i-sled-tretia-krag-na-vota-za-naslednik-na-tereza-705735.html", "text": "Бившият външен министър Борис Джонсън спечели и третия тур от гласуването за водач на Консервативната партия и за нов премиер на Великобритания.От днес надпреварата е сведена до четирима претенденти. Четвъртият и петият кръг са утре - резултатите ще бъдат обявени в 12 ч. по Гринуич и в 17 ч. по Гринуич.След третия тур на вота Борис Джонсън отново е начело с 143 гласа от общо 313.В първия кръг на 13 юни той излезе начело с 114 гласа. Във втория кръг на 18 юни той отново беше начело с 126 гласа.Днес на второ място остана външният министър Джереми Хънт с 54 гласа. Министърът на околната среда Майкъл Гоув е на трето място с 51 гласа. На четвърто е вътрешният министър Саджид Джавид с 38 гласа.Отпадна Рори Стюарт, министърът на международното развитие, който получи едва 27 гласа.Първоначално в битката за наследяване на Мей участваха 10 кандидати.", "date": "2019.06.19", "title": "Борис Джонсън води и след третия кръг на вота за наследник на Тереза Мей"}
{"url": "https://offnews.bg/obshtestvo/prebiha-mazh-v-selski-magazin-zaradi-pechelivsha-kapachka-ot-bira-705738.html", "text": "Двама братя пребиха мъж в магазин в казанлъшкото село Горно Черковище, съобщава bTV.Случаят е от събота, но за него се разбра едва днес - след публикуване на видеозапис от магазина във Facebook.В събота вечерта братята Мехмед и Ахмед отиват до магазина, за да вземат бира от печеливша капачка.Продавачката обяснява на по-големия брат, че печалбите се получават в големите вериги супермаркети в Казанлък.На опашката зад Мехмед е 50-годишният Галин Черакчиев. Той се опитва да защити продавачката. След секунди е пребит от двамата братя.Според експертизата Галин има счупени кости на носа, както и множество кръвонасядания по лицето и главата.Днес биячите са задържани.", "date": "2019.06.19", "title": "Пребиха мъж в селски магазин заради печеливша капачка от бира"}
{"url": "https://offnews.bg/tenis/kapriznoto-vreme-v-london-otnovo-otlozhi-macha-na-grigor-705736.html", "text": "Капризите на времето в английската столица Лондон отново не позволиха нормалното провеждане на мачовете от турнира на трева в Куинс.Най-добрият ни тенисист Григор Димитров за втори пореден ден не успя да изиграе мача си от първия кръг срещу канадеца Феликс Оже-Алиасим.Двубоят на българина и канадеца първоначално беше насрочен за номер 4 на централния корт вчера, после стана ясно, че няма да се играе тенис във вторник заради непрестанния дъжд.Днес Димитров бе също поставен за последен двубой на най-голямото съоръжение в Куинс, като програмата започна в 14 наше време, само че към 16 заваля отново дъжд.В 20 часа мачовете бяха подновени, а двубоят на Григор насрочен като последен за корт №1 и се очакваше да започне в 21,50 часа, но заради прогнозите за дъжд организаторите го преместиха за четвъртък.Утре мачовете ще започнат в 13,00 часа българско време, като програмата предстои да бъде изготвена.", "date": "2019.06.19", "title": "Капризното време в Лондон отново отложи мача на Григор"}
{"url": "https://offnews.bg/112/shofior-zagina-pri-chelen-sblasak-na-dva-balgarski-tira-v-rumania-705731.html", "text": "Два български ТИРа са катастрофирали днес около 11:15 ч. на международния път Е85 Букурещ – Гюешево, в близост до село Узуну - обл. Гюргево, съобщава посолството ни в Румъния.Шофьорът на натоварен със стъклен материал ТИР, който е български гражданин, е загубил управление заради спукана гума от лявата страна на камиона. ТИРът е навлязъл в насрещното платно и се е ударил челно с другия камион.Шофьорът на ударения ТИР е починал, а другият е получил тежки наранявания и е откаран в Спешния медицински център-Флореаска в Букурещ.Посолството на България в Букурещ е в контакт с местните власти по случая.", "date": "2019.06.19", "title": "Шофьор загина при челен сблъсък на два български ТИРа в Румъния"}
{"url": "https://offnews.bg/112/11-godishno-momche-e-v-pirogov-sled-sbivane-mezhdu-detca-705732.html", "text": "11-годишно момче е откарано с контузия на главата в \"Пирогов\" след сбиване между деца в София.Момчето е със съмнение за комоцио и за контузия на прешлените на шийния дял. Настанено е в неврохирургията, съобщи пред агенция „Фокус“ говорителят на Центъра за спешна медицинска помощ Катя Сунгарска.Сигналът за инцидента е получен в 18.00 часа. В 18.10 линейката е била на мястото на бул. „Владимир Вазов“ - в посока кв. „Левски В“, в района на магазин за спортни стоки.", "date": "2019.06.19", "title": "11-годишно момче е в Пирогов след сбиване между деца"}
{"url": "https://offnews.bg/sviat/arest-za-19-godishna-balgarka%c2%a0v%c2%a0gartcia-snimala-i-prodavala%c2%a0detska-705734.html", "text": "В Гърция арестуваха 19-годишна българка за разпространение на материали с детска порнография, съобщава БНР.До ареста се е стигнало след няколкомесечни разработки на полицията - в рамките на международна кампания на Интерпол за борба с организираната престъпност.Българката сама е снимала материалите, като в част от тях присъства и петгодишната ѝ сестра заедно с още две малолетни момичета. Видеофайловете и снимките са продавани на потребители от цял свят.В дома на задържаната са намерени 47 снимки и 11 видеоклипа, малко количество наркотици и нерегистрирано оръжие. Проучва се съдържанието на иззетите шест хард диска и четири лаптопа.Арестуваната се е занимавала с разпространение на детска порнография от поне три години.", "date": "2019.06.19", "title": "Арест за 19-годишна българка в Гърция, снимала и продавала детска порнография"}
{"url": "https://offnews.bg/112/mazh-pochina-sled-kato-se-narani-sas-schupena-butilka-705717.html", "text": "Мъж почина, след като се нарани със счупена бутилка, съобщиха от МВР. Около 15.30 часа в полицията е получен сигнал за мъж във видимо неадекватно състояние, който счупил стъклена бутилка и се е самонаранил в областта на гърлото.Инцидентът е станал в района на ул. \"Княз Борис I\" и ул. \"Позитано\" в София.На мястото са пристигнали екипи на полицията и спешна помощ. Мъжът е откаран в болница, където е починал.Предприети са действия за изясняване на всички обстоятелство около случая.", "date": "2019.06.19", "title": "Мъж почина, след като се нарани със счупена бутилка"}
{"url": "https://offnews.bg/koloezdene/pobediteliat-v-tura-shte-zashtitava-titlata-si-705716.html", "text": "Шампионът в миналогодишното издание на Тур дьо Франс Герант Томас обяви, че се е разминал с тежки травми при падането си в четвъртия етап на Обиколката на Швейцария.Получените контузии няма да му попречат да участва в Обиколката на Франция, която стартира на 6 юли в Брюксел.33-годишният ас на INEOS каза, че е ударил главата си при падането и е получил аркада, но освен няколкото шева, състоянието му не е притеснително.През миналата седмица съотборникът на Томас и четирикратен победител в Тур дьо Франс Крис Фрум пострада тежко при падане по време на тренировка и ще се възстановява поне шест месеца.Той се блъсна с висока скорост в стена по време на тренировка на Критериум Дофине. Британецът претърпя шестчасова операция в Сент Етиен на множеството си фрактури.Фрум изрази оптимизъм за завръщането си, но докторите не са толкова категорични.", "date": "2019.06.19", "title": "Победителят в Тура ще защитава титлата си"}
{"url": "https://offnews.bg/politika/zakriha-pochetnoto-konsulstvo-na-frantcia-v-plovdiv-705721.html", "text": "Закриха почетното консулство на Франция в Пловдив. Министерският съвет даде днес съгласие за закриване на консулството и прекратяване на функциите на почетния консул на Франция в България Теофана Брадинска - Ангелова.Искането е постъпило от френска страна като причината е изтичането на мандата на Теофана Брадинска – Ангелова, уточниха от правителствената пресслужба.", "date": "2019.06.19", "title": "Закриха почетното консулство на Франция в Пловдив"}
{"url": "https://offnews.bg/obshtestvo/kabinetat-predlozhi-tcolo-vutov-za-orden-stara-planina-705725.html", "text": "Правителството предложи на президента Румен Радев да издаде указ за награждаване на проф. дтн инж. Цоло Вутов с орден „Стара планина“ без лента – първа степен, за приноса и заслугите му към икономическото развитие на страната и изграждането на съвременните индустриални отношения.Проф. дтн инж. Цоло Вутов е ръководител на група ГЕОТЕХМИН, обединяваща повече от 20 дружества. Дружествата реализират средногодишно оборот от приходи на продукция над 500 млн. лв. Създадена е заетост на над 3250 служители в десетки малки и средни български фирми. Най-голямото дружество в група ГЕОТЕХМИН - Елаците-Мед осигурява работа на жители от 8 общини, а за последните години е вложило 865 млн. лв. в инвестиции и разходи заопазване и възстановяване на околната среда.Цоло Вутов е лично ангажиран с организирането и участието си в различни форуми за наука и иновации в минерално-суровинната индустрия и строителството, а дружествата му допринасят за развитието на науката. Вутов е от най-активните членове на Управителния съвет на Българската търговско-промишлена палата, Националния борд по туризъм, член е на Консултативния съвет на КРИБ и участва в ръководствата на редица международни организации, където през годините съдейства последователно за подобряване на бизнес средата в България, защитата на частната инициатива и научното новаторство и увеличаването на потенциала на тези организации, посочват от правителствената пресслужба.", "date": "2019.06.19", "title": "Кабинетът предложи Цоло Вутов за орден 'Стара планина'"}
{"url": "https://offnews.bg/politika/29-iuni-shte-e-den-na-bezopasnostta-na-dvizhenieto-po-patishtata-705722.html", "text": "Правителството прие решение, с което 29 юни се обявява за ден на безопасността на движението по пътищата.Този акт е насочен към популяризирането на темата чрез провеждане на различни мероприятия, информационни и образователни кампании, уточниха от правителствената пресслужба.С решение на Министерски съвет 2019 година бе определена за година на активна работа по опазване живота и здравето на участниците в движението под мотото „Пази семейството си на пътя“.В продължение на тази практика, обявяването на 29 юни за ден на безопасността на движението по пътищата ще създаде възможност за ежегодно отчитане на постигнатите резултати, за споделяне на опита на различните ведомства и организации, работещи в тази област, както и за вземане на нови решения за предприемане на превантивни мерки, насочени към безопасност на транспортните системи.", "date": "2019.06.19", "title": "29 юни ще е ден на безопасността на движението по пътищата"}
{"url": "https://offnews.bg/sviat/trima-rusnatci-i-ukrainetc-sa-obvineni-za-svalianeto-na-malajzijskia-s-705723.html", "text": "Трима руснаци и един украинец са обвинени за свалянето на самолета на Малайзийските авиолинии над Украйна, съобщи международният разследващ екип. Самолетът, извършващ полет от Амстердам до Куала Лумпур беше свален през юли 2014 година. Машината беше ударена с ракета във въздуха над Източна Украйна над зона под контрола на проруски сепаратисти. Загинаха всички на борда, повечето холандски граждани.Обвиняемите са руските граждани Игор Гиркин, Сергей Дубински и Олег Пулатов и украинският гражданин Леонид Харченко. Те са обявени за международно издирване.Смята се, че заподозрените са докарали зенитната ракетна установка \"Бук\" от Русия в конфликтната зона в Източна Украйна.Според разследващите ракетният комплекс е предоставен от въоръжените сили на Русия и е използван за свалянето на самолета над район под контрола на проруските бунтовници.Холандските разследващи обявиха, че ще поискат от Москва да позволи обвиняемите да бъдат разпитани, но очакването е за отказ. В такъв случай четиримата ще бъдат съдени задочно. Смята се, че четиримата заподозрени са заемали високопоставени длъжности и са изиграли важна роля в конфликта в Донбас. Игор Гиркин е бивш полковник от руската Федерална служба за сигурност, по времето на катастрофата е бил министър на отбраната на самопровъзгласилата се Донецка народна република, а Сергей Дубински и Олег Пулатов са оглавявали военното разузнаване на републиката.Очаква се процесът срещу четиримата да започне през март догодина. Разследващият екип, съставен от детективи и прокурори от Холандия, Малайзия, Австралия, Белгия и Украйна, обяви миналата година, че без съмнение ракета от комплекса \"Бук\" е поразила боинга от полет MH17 на Малайзийските авиолинии. Според разследващите зенитният комплекс произхожда от руската 53-а зенитна ракетна бригада с база в Курск. Москва отрича обвиненията. ", "date": "2019.06.19", "title": "Трима руснаци и украинец са обвинени за свалянето на малайзийския самолет над Украйна"}
{"url": "https://offnews.bg/volejbol/kitaj-prizemi-volejbolistkite-ni-705719.html", "text": "Женският ни национален отбор загуби от олимпийския шампион Китай с 0:3 (18:25, 19:25, 16:25) във втората си среща от група 18, на турнира в Нинбо, от последната пета седмица във Волейболната лига на нациите. Така националките ни, водени от Иван Петков отбелязаха дванадесета загуба, като с две победи заемат предпоследното 15-о място във временното общо класиране. След успеха Китай оглави таблицата в Лигата с 11 победи, 3 загуби и 32 точки.След като победиха с 3:0 първия отбор на Германия без звездата си Тън Жу, китайците върнаха и най-класната си състезателка за мача с България и постигнаха чиста победа. Азиатките ще се борят за медали във финалите през този сезон, като са домакини на финалната надпревара. Звездата Тън Жу стана и най-резултатна в мача с 15 точки (2 блока, 2 аса и 50% ефективност в атака). Синюе Юан и и Минюан Ху добавиха по 10 точки за успеха. С най-голям актив за българския тим бе Силвана Чаушева с 13 точки (1 блок, 1 ас и 41% ефективност в атака). Нася Димитрова завърши с 9 точки, а Мирослава Паскова записа 8 точки в актива си.Утре (20 юни), в последните си мачове от турнира и от Лигата, \"лъвиците\" ще играят срещу Германия, която днес надигра Сърбия с 3:1 гейма, а Китай ще спори с младия състав на Западните ни съседи. Двубоите са от 11,00 и 14,30 часа българско време", "date": "2019.06.19", "title": "Китай приземи волейболистките ни"}
{"url": "https://offnews.bg/ikonomika/pocheten-predsedatel-a-rezonira-kato-biznesmen-s-podkrepata-na-darzh-705562.html", "text": "\"Бизнесменът Ахмед Доган...\" Нищо чудно в близко бъдеще с това определение да започват голяма част от журналистическите материали за все по-мащабните бизнес начинания на основателя и почетен председател на ДПС. За някои - съвсем неочаквано, за други  - съвсем според актуалния резонанс в държавата, той се оказа собственик на ТЕЦ \"Варна\" и прилежащото му пристанище във Варненското езеро.Първите опити за подобна легитимация всъщност не са от вчера.Достатъчно е да си спомним за внушителния хонорар от над 1,5 милиона лева, който той взе за маркетингово проучване по проекта Цанков камък, получен от \"Минстрой холдинг\". Колкото и странно да прозвучаха на мнозина хидрогеоложките дарби на Доган, то през 2011 г. съдът се произнесе, че за получаването на парите известният политик не е бил в конфликт на интереси.След като Доган стана собственик на пристанище и инсталирана енергийна мощност от 1260 мегавата, изненаданите са далеч по-малко, въпреки че в сравнение с двете придобивки, 1,5 милиона лева хонорар са си като джобни за закуска.ХронологиятаПрез октомври 2017 г. ЧЕЗ Прага обяви, че е подписала сделка за продажбата ТЕЦ Варна на съвсем неизвестно дружество с ограничена отговорност.Купувачът на варненската централа бе българската фирма Сигда ООД, която се оказа собственост на сина и дъщерята на Данаил Папазов, известно име в морския бизнес. Той бе директор на Пристанище Варна в периода 2001 – 2013 г., министър на транспорта в правителството на Пламен Орешарски (уж от квотата на БСП), неуспял независим кандидат за кмет на Варна. А последният му засега опит на политическата сцена бе като кандидат за вицепрезидент в тандем с Пламен Орешарски. Това бе и двойката, която получи подкрепата на ДПС.В края на ноември миналата година Комисията за енергийно и водно регулиране (КЕВР) отказа да образува процедура по искането на Обединени патриоти на ТЕЦ Варна, респективно – на купувачите да бъдат вменени конкретни задължения за действия, който трябва да извършат за рехабилитация на централата и пускането й в действие. След това КЗК одобри сделката, като прие, че няма концентрация и сделката по придобиване на 100 % от акциите на ТЕЦ Варна бе затворена към края на 2017 г.При придобиването на централата липсваше официална информация за платената цена по сделката. А от Прага дойде информацията за стойност от порядъка на 50 млн. евро, която на пръв поглед звучи доста сериозно за неработещия ТЕЦ.Според запознати с детайлите по придобиването на българския актив, в действителност сделката е много по-изгодна за купувача. А реалната цена е 30 млн. евро, платени от купувача.Те твърдят, че от обявената стойност от 50 милиона евро е приспаднат дълг на ЧЕЗ Прага към ТЕЦ Варна за 20 млн.евро. Любопитното в случая е, че компанията в Прага е взела назаем тези пари от дъщерното си дружество в България.В случая е интересно дали не става дума за ощетяване на бюджета на България с минимум два милиона евро –неплатен данък върху печалбата и още 900 000 евро данък дивидент.А през септември миналата година се оказа, че Ахмед Доган е купил 70 процента от дружеството собственик \"Сигда\" ООД.На светлоДоган по правило като политик никога не е бил многословен. Рядко даваше интервюта и говореше пред журналисти, в редките случаи го правеше пред доверени хора. Като бизнесмен също не е по-различно. Затова медиите бяха силно изненадани когато ТЕЦ-ът му покани журналисти в рамките на инициатива, наречена . А на събитието бяха разкрити мащабни \"творчески планове\". Изпълнителният директор Данаил Папазов обяви, че в пристанището ще бъдат налети 89 милиона евро инвестиции и че до края на юли в компанията ще влезе мощен инвеститор, който ще получи 50 процента дял.Новият съдружник щял да финансира инфраструктурата и силози за зърнения терминал. Плановете са до края на годината \"Пристанище ТЕЦ Езерово\" да обработи до 250 хил. т товари, които догодина да се увеличат двойно - зърнени храни, олио, асфалт, битум и тежки корабни масла.Много любопитна е и друга заявка на Папазов, че след изграждането на новата контейнерна инфраструктура портът ще обработва около 200 хил. т. контейнери на година. Това е общият капацитет на всички български пристанища в момента.Замисълът явно е новият партньор в \"Пристанище ТЕЦ Езерово\" да осигури огромен за българските мащаби трафик на контейнери за Западна Европа, вероятно от Китай.Държавната подкрепаЗасега плановете за мащабен бъдещ бизнес до голяма степен изключват неработещия ТЕЦ Варна и са концентрирани изключително върху пристанището. Което всъщност изобщо не означава, че електроцентралата не е печеливша. Всъщност на практика няма нищо по-печелившо от това да имаш неработещ ТЕЦ, за който държавата плаща, за да не работи. А ето и доказателството!На тази диаграма е показано разпределението на т. нар. \"студен резерв\". Това са енергийни мощности, които стоят в режим на готовност и трябва да бъдат включани, ако държавата го поиска.Както ясно се вижда, \"лъвският пай\" от резерва през последната година са за \"ТЕЦ Варна\". Иде реч за над 27 милиона лева или почти половината от реално платената цена на ЧЕЗ за централата и пристанището. Според изявленията на Папазов ТЕЦ-ът ще участва в бъдещите търгове на Електроенергийния системен оператор (ЕСО) за парите и през следващата година. А трите блока на централата, които са на природен газ, трудно биха могли да работят на свободния пазар заради скъпото си производство. От друга страна, ако дадена енергийна мощност стои в резерв, освен че печели, тя пестии и от това, че не плаща за вредни емисии.Превръщането на ТЕЦ Варна в основен ползвател на милионите от държавата е една от най-невероятните мистерии на родната енергетика. Тя стана факт след като \"ТЕЦ Марица-изток 2\" сам се отказа от спечелен търг на ЕСО в полза на мощността на Ахмед Доган. По казуса липсва каквото и да е логично обяснение, още повече, че държавната централа е сред \"цапащите\", плаща огромни екотакси и продължава да трупа многомилионни загуби, работейки.Ролята на кмета ПортнихЗаявените планове за развитие на догановото \"Пристанище ТЕЦ Езерово\" са в много пряк унисон с \"идеите за развитие\" на варненския кмет Иван Портних.Преди броени дни градоначалникът от ГЕРБ даде интервю за седмичника \"Капитал\", в което заяви следното:Случайно или не, товарите, които според Портних нямат място на територията на държавното пристанище, ще са основна част от бизнеса на порта на почетния председател на ДПС.От всичко изброено виждаме, че г-н Доган има не само уникален инвеститорски нюх, но и специфично визионерство, което да му позволява да предвижда правилните намерения на властта - местна и централна.Което се оценява високо и от друго емблематично лица на бизнеса и партия ДПС.По-голямо признание за икономическа целесъобразност на инвестиционен проект в България, едва ли може да има!", "date": "2019.06.19", "title": "Почетен председател, а резонира като бизнесмен. С подкрепата на държавата"}
{"url": "https://offnews.bg/112/otkriha-tialo-na-zhena-pred-blok-v-krasno-selo-705708.html", "text": "Тяло на жена е намерено пред жилищен блок в кв. „Красно село“, съобщиха от МВР.Сигналът е подаден рано тази сутрин в полицията.На място са изпратени екипи на полицията и Спешна помощ. При извършения първоначален оглед не са констатирани следи от насилие по тялото на починалата.Предстои да се установява самоличността на жената. ", "date": "2019.06.19", "title": "Откриха тяло на жена пред блок в Красно село"}
{"url": "https://offnews.bg/112/chovek-zagina-kamion-i-dve-koli-se-nanizaha-na-patia-za-razlog-705709.html", "text": "Един човек е загинал, а четирима са ранени при верижна катастрофа на пътя между Якоруда и Разлог. Инцидентът е станал след 14:00 часа, ударили са се товарен автомобил „Ман“ и две леки коли - Опел \"Астра“ и Сузуки \"Витара“. Мъжът е издъхнал на място при катастрофата. Пострадали са четирима.Движението на автомобили в района е спряно и в двете посоки.", "date": "2019.06.19", "title": "Човек загина, камион и две коли се нанизаха на пътя за Разлог"}
{"url": "https://offnews.bg/obshtestvo/pravitelstvoto-predlaga-akad-angel-galabov-i-akad-chavdar-rumenin-za-705726.html", "text": "Правителството предложи на президента Румен Радев да издаде указ за награждаване на акад. Ангел Гълъбов и на акад. Чавдар Руменин с орден „Св. Св. Кирил и Методий“ – първа степен, за големите им заслуги в областта на науката.Акад. Ангел Гълъбов е водещ български учен в областта на вирусологията, доктор на медицинските науки. Бил е преподавател и ръководител на лаборатория в катедрата по вирусология на Института за специализация и усъвършенстване на лекари и Института по заразни и паразитни болести, а от 1995 до 2011 г. е директор на Института по микробиология при БАН (ИМ -БАН). От 2004 г. е член-кореспондент, а от 2008 г. академик по вирусология на БАН.Научната дейност на акад. Гълъбов е обобщена в над 300 научни статии, повечето от които са публикувани в чужбина. Публикациите му са цитирани над 1500 пъти в специализираната литература. Главен редактор е на списанието „Acta Microbiologica Bulgarica“, което отразява развитието на българската микробиологична наука през последните 50 години.Научните изследвания на акад. Гълъбов са насочени към биологичния скрининг на различни органични вещества, част от които имат противовирусно действие. В резултат на труда му могат да се посочат редица препарати, внедрени в нашите химикофармацевтични предприятия със значителен икономически ефект и широко приложение в лечебната практика. Акад. Гълъбов се отличава с мащабна научно-организационна дейност. Той е основоположник на първата в Европа симпозиумна верига по антивирусни вещества. Негова е и заслугата за обединяването на 9 дружества по микробиология от балканските страни в Балканското микробиологично дружество, на което става пръв председател. Като директор на ИМ-БАН има съществен принос за динамичното му развитие. Институтът се присъединява към международната мрежа на Пастьоровите институти, избран е за член на изпълнителното бюро на тези институти и координатор на институтите от зона Европа.През годините акад. Гълъбов осъществява активна преподавателска дейност в редица висши училища и ръководи десетки докторанти. От 1983 г. е експерт по вирусни инфекции към Световната здравна организация. Член е на Международната организация за изследване на клетката, Международната организация за антивирусни изследвания и др. Участвал е като лектор в многобройни международни конгреси. През 2003 г. е вписан в Златната книга на изобретателите в България за 39 изобретения в областта на антивирусните средства и модификатори на биологичния отговор.Акад. Чавдар Руменин е избран през 2004 г за член-кореспондент на БАН., а през 2012 г. за академик в областта на инженерните науки. Бил е научен секретар на Института по системно инженерство, а от 1999 г. до 2018 г. е директор на настоящия Институт по роботика. С активното съдействие на акад. Руменин институтът се превръща в съвременна и високотехнологична организация, чиято мисия и приоритети са хипертехнологиите на 21 век, а именно роботиката и изкуственият интелект. Академикът е организирал и изградил с помощта на проекти 4 модерни лаборатории в института за целите на сензориката, роботиката и магнитните измервания.Чавдар Руменин е автор на три монографични труда и има над 390 публикации в престижни списания и издания, включително в списание „Science“. Той е един от най-цитираните български учени, бил е ръководител и консултант на повече от 20 докторанти и има над 160 изобретения, значителна част от които са трансферирани като технологии в националната индустрия с огромно икономическо въздействие.Акад. Чавдар Руменин участва в международния екип от изследователи и инженери в ЦЕРН и е разработил апаратурата, доказваща съществуването на Х-бозона. Името му е вписано в „Златната книга на българските откриватели и изобретатели“, носител е на званията „Изобретател на годината“ и „Почетен изобретател на България“. Носител е на наградата „Питагор“ за утвърден учен през 2012 г. и много други чуждестранни и национални отличия. Има активно участие в дейността на Центъра за обучение на БАН с лекции по иновационни технологии за подготовката на докторанти и постдокторанти. Национален координатор е за България на Европейската мрежа по мултифункционални микросистеми Nexus.Акад. Руменин е дългогодишен член на Висшата атестационна комисия и на международния управителен съвет на Европейската асоциация по сензори и микросистеми Eurosensors, на Комисията за сътрудничество с ЦЕРН и на Съвета на Фондация „Еврика“.", "date": "2019.06.19", "title": "Правителството предлага акад. Ангел Гълъбов и акад. Чавдар Руменин за орден 'Св. Св. Кирил и Методий'"}
{"url": "https://offnews.bg/ikonomika/shefat-na-nek-podade-ostavka-705713.html", "text": "Изпълнителният директор на „Национална електрическа компания“ ЕАД Петър Илиев е депозирал оставката си в деловодството на „Български Енергиен Холдинг” ЕАД.От компанията не дават обяснения за причините, но напоследък срещу държавното дружество имаше силно недоволство от страна на бизнеса заради търг за доставка на електроенергия с предизвестен победител и заради високите цени на тока на борсата БНЕБ.Все още не е ясно дали оставката е приета.", "date": "2019.06.19", "title": "Шефът на НЕК подаде оставка"}
{"url": "https://offnews.bg/futbol/ot-ferentcvarosh-opredeliha-igrachite-na-ludogoretc-kato-dartatci-705704.html", "text": "Съперникът на Лудогорец в първия предварителен кръг на Шампионската лига - Ференцварош се изгаври жестоко с разградчани.В официалния сайт на унгарския шампион се появи материал за \"зелените\", в който се твърди, че основните играчи на тима са \"много стари\" и \"застаряващи\".Според Ференцварош това било голямо предимство за техния отбор, а освен това над Лудогорец тегнело и унгарско \"проклятие\", тъй като миналата година българският шампион отпаднал от МОЛ Види във втория предварителен кръг на турнира на богатите.Унгарците допълват, че техният отбор е спечелил титлата с 13 точки преднина, докато Лудогорец е триумфирал с нея едва в последния кръг. Разградчани ще са домакини в първия мач, който ще се играе на 9-10 юли, докато реваншът в Будапеща е насрочен за 16-17 юли. Малко по-рано днес пък стана ясно, че победителят от тази среща ще се изправи срещу Дюделанж (Люксембург) или Валета (Малта) във втората фаза на предварителните кръгове за Шампионската лига.", "date": "2019.06.19", "title": "От Ференцварош определиха играчите на Лудогорец като дъртаци"}
{"url": "https://offnews.bg/futbol/otbori-ot-kipar-moldova-i-harvatia-debnat-levski-i-tcska-vav-vtoria-k-705706.html", "text": "Победителят от срещата АЕК Ларнака - Петрокуб и Осиек чакат съответно Левски и ЦСКА във втория квалификационен кръг на Лига Европа. Родните грандове ще се изпряват срещу тях, ако успеят да отстранят Ружомберок и Титоград.\"Сините\" бяха сред непоставените при тегленето и имаше вероятност да се паднат още с Щурм Грац (Австрия), Утрехт (Холандия) и Яблонец (Чехия).Тегленият днес жребий в Нион отреди победителя от двойката Радник Бйелина (Босна и Херцеговина) - Спартак Търнава (Словакия) за съперник на носителя на Купата на България Локомотив Пловдив.\"Смърфовете\" имаха късмет и избегнаха фаворитите сред поставените тимове АЗ Алкмаар, ФКСБ и Страсбург. Битките от втория квалификационен кръг са на 25 юли и 1 август.Станаха ясни и възможностите пред Лудогорец, ако все пак не успее да стигне до втория квалификационен кръг на Шампионската лига и отпадне от Ференцварош. Ако този неприятен сценарий стане факт, разградчани ще продължат в \"шампионския поток\" на Лига Европа от втория квалификационен кръг на надпреварата.Утешителната възможност пред \"орлите\" в тази фаза ще е загубилият срещата си от словенския Марибор и исландския Валур. Те са също двойка от първия квалификационен кръг на Шампионската лига. Ако се стигне до такава развръзка, родните шампиони ще са гости в първия мач.", "date": "2019.06.19", "title": "Отбори от Кипър, Молдова и Хърватия дебнат Левски и ЦСКА във втория кръг на Лига Европа"}
{"url": "https://offnews.bg/medii/malkite-kabelni-operatori-izliazoha-na-protest-pred-ministerskia-savet-705712.html", "text": "Кабелни оператори от малки населени места излязоха на протест пред Министерския съвет след ударната акция, в която ГДБОП затвори няколко техни офиса.Протестиращите настояват да имат равни права с големите участници на пазара и осъждат . При нея бе иззета техника за разпространение на телевизия и за доставка на интернет.Представители на Националното сдружение на кабелните оператори Клуб 2000 внася днес отворено писмо до министър-председателя Бойко Борисов с 10 конкретни искания относно тяхната работа. В сдружението членуват около 20 компании.„При операцията на ГДБОП беше преустановена работата не само на подозираните в нарушение телевизии, но на абсолютно всички кабелни телевизии, включително и тези, които имат изрядни документи. Беше преустановена работата и на интернета. ГДБОП иззе апаратурата за интернет, въпреки че те не са имали разрешение за това. Това е скандално, защото болници, училища, детски градини и банки останаха без интернет в градове като Гоце Делчев, Сандански, Дупница и др. Бяха прекъснати и телефонни връзки“, обяви изпълнителният директор на сдружението Валентин Георгиев, цитиран от БГНЕС. Техник от кабелен оператор в Гоце Делчев добавя, че по време на спецоперацията служителите на ГДБОП са изпочупили техниката им и са рязали кабели без да се съобразяват с решението на окръжния съд. „Искат да съсипят дребния бизнес и да останат само големите“, убеден е той.„Това говори, че самата акция не е била с цел да проверят дали излъчваме нерегламентирани програми, а това е било с цел да ни унищожат“, добавя друг негов колега. По-късно доставката на телевизия и интернет в Гоце Делчев е било възстановено.МВР обяви, че спецоперацията е насочена срещу интелектуалното пиратство и операторите са разследвани за укриване на абонати и нелегално разпространение на видео съдържание.", "date": "2019.06.19", "title": "Малките кабелни оператори излязоха на протест пред Министерския съвет"}
{"url": "https://offnews.bg/politika/pravitelstvoto-reshi-iskash-da-stanesh-vojnik-nezabavno-705705.html", "text": "Правителството одобри изменения на Правилника за прилагане на Закона за отбраната и въоръжените сили. С измененията се цели да се създадат условия класираните кандидати веднага да бъдат приемани на военна служба.Анализът на проведените конкурси за вакантни войнишки длъжности показва, че класираните за приемане на военна служба кандидати се налага да чакат повече от четири месеца издаването на разрешение за достъп до класифицирана информация, преди да сключат договор за военна служба. Някои от тях в този период приемат други предложения за работа.С промяната ще се създаде възможност кандидатите, които не притежават изискващо се разрешение за достъп до класифицирана информация, след като сключат договори за военна служба, да бъдат приети на длъжностите, за които са класирани. След това биват взети в разпореждане на министъра на отбраната по специален щат, докато получат изискващото се разрешение или отказ за достъп до класифицирана информация. Остава и възможността там, където службата го изисква, приемането да става след получаване на изискващия се достъп до класифицирана информация.Измененията обезпечават и възможността за кариерно развитие на военнослужещите от академичния състав. В разпоредбата се предвижда кариерно поле „професионално“ да обхваща не само длъжностите, изискващи старши офицерски звания и придобита образователно-квалификационна степен „магистър“ по гражданска специалност от висши граждански училища, но и тези с придобита образователно-квалификационна степен „магистър“ по гражданска специалност от военни академии или висши военни училища и образователна и научна степен „доктор“.Изменения се правят и в чл. 77, ал. 1 от правилника, където в действащата редакция е предвидено, че прекратяване на договора за военна служба и освобождаване от военна служба при настъпила негодност за военна служба или психологична непригодност се извършва въз основа на експертно решение на военномедицинските органи или заключение на органите по чл. 141, ал. 3 от ЗОВСРБ, което е окончателно и не подлежи на обжалване.Единствено със закон обаче може да се изключи обжалване, и тъй като такава възможност в ЗОВСРБ не е предвидена, е необходима промяна. По този начин разпоредбата ще съответства на конституционния принцип за правото на гражданите да обжалват всички административни актове, които ги засягат, след като не е предвидено друго в закон. ", "date": "2019.06.19", "title": "Правителството реши: Искаш да станеш войник! Незабавно!"}
{"url": "https://offnews.bg/obshtestvo/meditcinski-nadzor-zapochva-proverka-na-parite-za-lechenieto-na-pochin-705707.html", "text": "Изпълнителна агенция \"Медицински надзор\" започва проверка във връзка с отпуснатите пари за лечението на дете. 6-годишната Мария е родена със Синдром на Даун. През 2017 г. детето се разболява от левкемия. След лечение се стига до ремисия, но по-късно болестта отново се връща. През април момиченцето е прието за лечение в Университетска болница \"Царица Йоанна\" - ИСУЛ в София, а родителите започват да събират пари за лечението му в чужбина.Състоянието на детето силно се влоши в последните дни и въпреки усилията на лекарите то почина тази сутрин в болницата.  Около лечението на болното дете избухна скандал, след като родителите обявиха пред bTV, че са чакали почти два месеца Здравната каса да одобри плащане на противотуморни лекарства и накрая са получили фактура от болницата за около 14 хил. лв.От НЗОК обаче обвиниха за забавянето ИСУЛ и уточниха, че въпреки това лечението не е спирало и то е приложено в определените от лечебното заведение срокове и по утвърдената терапевтична схема.От Касата уточниха, че майката е подала заявление в институцията на 25 април, като искането е било за заплащане на два лекарствени продукта, които нямат разрешение за употреба в България. Към заявлението е липсвала задължителна медицинска документация от ИСУЛ и НЗОК е изискала липсващите документи. На 30 май Специализираната комисия отново е разгледала случая, като дотогава отново не е постъпила изисканата от болницата информация. Въпреки това, поради кратките нормативни срокове, Комисията предлага на управителя на НЗОК наличната медицинска документация, макар и непълна, да бъде изпратена за становище на двама външни експерти - задължително изискване на Наредба №2 от 2019 г. Писмата към консултантите са изпратени на 31 май т.г. по куриер и на електронна поща.Болницата е предоставила последния искан документ на 6 юни, но отново е пропусната информацията за цените на двата медикамента. На същия ден е проведена среща за уточняване на начина на процедиране по подадените заявления за заплащането на двата продукта между Специализираната комисия за разглеждане на заявленията в НЗОК и проф. Добрин Константинов от Университетската болница \"Царица Йоанна - ИСУЛ\", и доц. д-р Валерия Калева - от УМБАЛ „Св. Марина“ – Варна. Постигнати са договорености по всички неясни въпроси по процедурата за отпускане на лекарствените средства, като това е отразено в писмен документ, уточняват от НЗОК.На 13 юни са получени становищата от външни консултанти, но документът за цените на медикаментите е изпратен в НЗОК на 18 юни. Управителят на НЗОК вчера е издал заповед за одобряване на заплащането на цялата сума в размер на 23 377,40 лв. - каквато е сумата, обявена от ИСУЛ.От Касата посочват, че не е ясно откъде идва несъвпадението между сумите - заявената официално от болницата и поисканите от майката на болното дете 14 000 лева за извършеното лечение. Затова НЗОК е сезирала Изпълнителна агенция \"Медицински надзор\" за проверка по случая.\"Изнасянето на невярна информация води до публичното заклеймяване на една институция, която професионално и стриктно изпълнява законовите си ангажименти към здравноосигурените лица, не е в полза на пациентите. Удовлетворяването на нечии лични амбиции на лица, пряко свързани със схеми за източване на публични средства от бившия Център „Фонд за лечение на деца“ нямат нищо общо с грижата за живота и здравето на болните\", коментират от Здравната каса по случая, като поднасят съболезнованията си на семейството на починалото дете и апелират да се прекрати злоупотребата с мъката на близките.", "date": "2019.06.19", "title": "Медицински надзор започва проверка на парите за лечението на починало от тежка болест дете"}
{"url": "https://offnews.bg/medii/bnt-naela-trima-advokati-po-deloto-na-valia-ahchieva-na-fona-na-milion-705679.html", "text": "Бившият шеф на БНТ Константин Каменаров е наел трима адвокати от външна кантора - \"Попов и съдружници\", за сумата от 2160 лева, за да защитават телевизията по делото срещу журналистката Валя Ахчиева, въпреки че в БНТ работят опитни юристи.Разходът е направен на фона на информацията, че телевизията на практика е в състояние на фалит. Към момента БНТ има задължения в размер на около 37 млн. лева, като се очаква до края на годината бюджетният дефицит да нарасне до 44 млн. лева. Ахчиева депозира искова молба в Софийския районен съд, в която оспорва наложеното ѝ наказание \"предупреждение за уволнение\".Предаването на Валя Ахчиева \"Открито\" беше свалено от ефир, преди да бъде излъчено разследване за незаконен бетонов център в сливенското село Ябланово. Ахчиева е изпратила писмо до БНТ, в което обяснява, че заради свалянето на предаването възнамерява в извънработно време и без трудово правоотношение да упражнява в медии, извън сектора на радиото и телевизията, правото да изразява и разпространява информация в съответствие с правилата на БНТ за лоялност и защита от конкуренцията.От телевизията обаче ѝ отговарят, че според договора ѝ не трябва да осъществява конкурентна дейност спрямо работодателя си, не може да е сътрудник в конкурентно на БНТ дружество, не може да предоставя на други организации факти и информация за БНТ, която ѝ е станала известна при изпълнение на служебните задължения в телевизията, а при покана за участие в предавания на друга медия трябва да уведоми прекия си ръководител и да получи неговото съгласие, независимо че предаването \"Открито\" в момента не се излъчва.Разследването на Ахчиева обаче беше публикувано в редица електронни медии, след което ѝ е наложено наказанието \"предупреждение за уволнение\".От БНТ обявиха, че предаването не е излъчено, защото Ахчиева е поискала независима лаборатория да извърши лабораторни изпитания на бетон за 960 лева с ДДС, без да получи задължителното предварително одобрение, като в резултат на това лабораторията е издала фактура, с която телевизията е задължена да изплати сумата.„Това наказание е незаконно, защото аз не съм извършила нарушение, а съм изпълнила задължението си като разследващ журналист. Наказана съм заради това, че съм си позволила да се направи експертиза на бетон от един незаконен бетонов център. И една независима лаборатория да отговори на въпроса: Има ли опасност за живота на хората, които са си построили къщи с този бетон? Не съм направила разход за БНТ, защото лабораторията е поискала да направи експертизата за БНТ безвъзмездно. Защото темата била от изключителен обществен интерес\", коментира Валя Ахчиева в Софийския районен съд, където започна гледането на исковата ѝ молба.\"Аз съм наказана за това, че ако разходът би бил направен, то аз съм щяла да нанеса големи щети на БНТ с тази експертиза. Тя би струвала 800 лв. без ДДС. Но не е направен разходът\", допълни Ахчиева.\"Толкова е нелепо и абсурдно наказанието ми, че веднага става ясно – бившият директор на БНТ Каменаров си е измислил юридически аргументи, за да обоснове едно свое субективно действие. Неговата лична цел е била да свали от екран предаването „Открито“ и моите разследвания. Това бе вътрешна политика на Каменаров в БНТ – да разчиства неудобните за него“, посочи тя.Ахчиева подчерта, че е завела делото, за да бъде премахнато наказанието, а така и формалната предпоставка, която би попречила на новото ръководство на БНТ да върне предаването ѝ на екран.", "date": "2019.06.19", "title": "БНТ наела трима адвокати по делото на Валя Ахчиева на фона на милионите дълг"}
{"url": "https://offnews.bg/zdrave/edva-40-ot-balgarite-smiatat-vaksinite-za-bezopasni-705695.html", "text": "Едва 40% от българите смятат, че ваксините са безопасни, а според 15% са опасни. 35% от българите посочват, че не ги смятат нито за опасни, нито за безопасни, а 10% нямат мнение по въпроса. Това сочи най-голямото глобално проучване на нагласите към имунизациите \"Wellcome Trust\", цитирано от Би Би Си.Проучването е проведено сред 140 000 души от над 140 държави. По отношение на ефективността на ваксините 57% от анкетираните българи са посочили, че имунизациите са ефективни, а 7% са обявили, че те не са ефективни. 30% от българите не ги смятат нито за ефективни, нито за неефективни, а 7% нямат мнение по въпроса.71% от българите са посочили, че ваксините са важни за децата, а противоположното мнение са изказали 7% от анкетираните. 17% са посочили, че не ги смятат нито за ефективни, нито за неефективни, а 5% нямат мнение по въпроса. 96% от анкетираните родители в България са посочили, че децата им са ваксинирани срещу едно или повече заболявания. След получените отговори авторите на проучването от Gallup World Poll са генерирали анализ за това доколко гражданите на дадена държава вярват на учените. От анализа излиза, че само 11% от българите имат голяма вяра на учените, 55% средно вярват на учените, 20% имат малка вяра на учените, а 14% нямат мнение. От проучването става ясно още, че доверието към ваксините у нас е по-ниско от средното за Източна Европа. Най-голямо доверие в безопасността на ваксините има в Южна Азия и Източна Африка, а най-малко е то в Западна и Източна Европа.Французите са на първо място в класацията по отношение на изразено несъгласие за ефективността на ваксините. 33% от анкетираните французи са обявили, че ваксините са неефективни. Следват Габон и Того, където съответно 26% и 25% от хората са посочили, че ваксините са неефективни. Русия е четвърта с 24%, следвана от Швейцария с 22%, Армения, Австрия и Белгия с по 21%.", "date": "2019.06.19", "title": "Едва 40% от българите смятат ваксините за безопасни"}
{"url": "https://offnews.bg/drugi/natcionalniat-selektcioner-po-basketbol-napusna-rabota-705720.html", "text": "Любомир Минчев няма да продължи работата си като селекционер на националния отбор на България.47-годишният специалист съвместяваше работата в националния отбор с тази на клубно ниво, където ще продължи да води Берое (Стара Загора).Под негово ръководство “лъвовете” завършиха на трето място в първата фаза на група F от световните квалификации, продължавайки напред към втория етап, където записаха победи над Франция и Босна, но не успяха да се класират за Мондиал 2019.\"Говорих с него, но той отказа да подпишем нов договор. Надявам се да размисли, но явно е взел твърдо решение.Той сподели с мен причините, но смятам, че е редно сам да ги съобщи на обществеността.Още след разговорите с Любо Минчев започнахме да мислим за други опции за треньор, но засега няма нищо конкретно.Момчетата искат него, познават го и работят добре.Не може да направим друго, освен да търсим друг. Иска ми се да е някой, който познава момчетата, защото идва важен квалификационен цикъл“, обясни президентът на БФ Баскетбол Георги Глушков.", "date": "2019.06.19", "title": "Националният селекционер по баскетбол напусна работа"}
{"url": "https://offnews.bg/analizi-i-komentari/10-plius-1-vaprosa-za-otvorenoto-finansirane-na-partiite-ot-biznesa-705700.html", "text": "Логиката на “отвореното финансиране” на политически партии на теория работи, опростено, така: Ако си земеделски производител, финансираш партия/и с приоритет земеделие, строителните фирми - партии с приоритет по-висок процент БВП за инфраструктура, IT компаниите - партии с приоритет образование и прочие. Дотук добре, както казал прелитайки покрай шестия етаж, онзи късметлия, който падал от покрива към земята. Нещо обаче все ми казва, че нещата на родна почва няма да се получат точно така и ето въпросите, които смятам за важни и без отговор в това откровено-популистко съревнование за по-малки субсидии:Кой ще защити спонсорите на политическите партии от институционални репресии, изключване от достъп до държавен/европейски ресурс и жълти медийни атаки на спонсорирани от правителството медии с проправителствен уклон?Офшорните дарители (директно и през местни свои дружества) ще могат ли да даряват и няма ли вместо осветляване на отношенията бизнес-политика да се получи една схема за пране на пари, в която слабоизвестни дружества се оказват най-големите донори на огромни суми на партии без видими основания?Ще бъдат ли изключени естествените монополи и концесионерите от потенциалните дарители на партии? Само аз ли виждам проблема тук, свързан с потенциалното изнудване както от управляващи, така и от тези, които искат да седнат на тяхното място?Счетоводството, глупако! - някой изобщо има ли идея как всъщност ще се осчетоводяват даренията и ще има ли данъчни облекчения?Използването на фирмен ресурс за кампании - коли, персонал, печатници, билбордове, офиси - законно ли ще е? Как ще се осчетоводява, как ще се отчита?Как трудовото законодателство ще защитава служители, несъгласни с политическата афилиация на своя работодател? Политизирането на фирмите неминуемо ражда този въпрос в трудово-правните отношения.Акционерите в публични компании ще могат ли да подвеждат под отговорност ръководствата им, ако изразходват средства на дружеството за политически цели (абстрахирам се от втория логичен въпрос “успешно или неуспешно” се дефинира това инвестиране на средства в политика)Отчетността - ще продължават ли сегашните одити от сметната палата на изразходването на средствата на партиите, или това ще се оставя само на добрата воля на самите партии-бенефициенти?Голяма строителна фирма финансира голяма партия, която печели изборите и им възлага голяма деветцифрена поръчка за строителство. Законно ли ще е това, все пак? Или ако е спазен ЗОП, всичко е наред?Политическа партия получава дарение от бизнесмен, но не изпълнява обещаното/планираното (случаят не е измислица). Започват скандали и искане за връщане на пари. Грешка на човека или грешка на модела?И последен, немаловажен въпрос:Ако се прави нов модел на финансиране, не е ли справдливо от следващите избори всички партии да започнат с равен старт и с 0 държавни лева в банковите си сметки? Или всичко ще се превърне в едно бетониране на сегашното статукво, в което никой нормален човек от бизнеса не дарява открито за да не поеме видимите рискове от това, но няколко кампании наред партиите с финансови запаси могат да оцелеят спокойно? Ако една изборна кампания, по досегашните сметки, струва между 1/2 и 2 милиона лева, някои от тях вече знаят докъде могат да стигнат и с нула “отворени” дарения от бизнеса в следващите десет години.Което напомня един друг виц за оцеляването в криза - че дебелите ще отслабнат, а слабите ... всеки се досеща за невеселия край. Разбира се, весел или невесел край е крайно относително понятие- зависи от кой ъгъл на политическата софра гледаш на процеса, с какви начални банкови депозити и с какви скрити и недотам скрити обръчи от свързании фирми.Б. ред. - Авторът е икономически и разследващ журналист, съосновател на Антикорупционен фонд.", "date": "2019.06.19", "title": "10 плюс 1 въпроса за отвореното финансиране на партиите от бизнеса"}
{"url": "https://offnews.bg/zdrave-i-krasota/kolko-kalorii-ima-v-mohitoto-705698.html", "text": "Отслабваш цяла година, тормозиш се с драконовски диети, купуваш нискокалорични храни и подминаваш сладкарниците с влажни очи. Всичко това, за да осъществиш фантазията си за идеална почивка – слънце, море, шлезлонг, коктейл.И точно когато мечтата се материализира и се хванеш за мохитото, възниква въпросът – колко калории има в ароматната напитка.Платформата Vinepair дава изчерпателен отговор на въпроса, изчислявайки калориите на най-популярните коктейли:Мохито - 137 КcаlДжин с тоник – 140 КcаlЛонг Айлънд Айс Тий – 285 КcаlМартини – 239 КcаlБлъди Мери – 125 КcаlМаргарита – 240 КcаlМимоза – 115 КcаlРом с кола – 144 КcаlDark & stormy – 180 КcаlОлд фешън – 150 КcаlКосмополитън – 215 КcаlБял хляб: 1 филия - 95,6 КcalЧерен хляб: 1 филия - 87,8 КcalМногозърнест хляб: 1 филия - 79,2 КcalПълнозърнест хляб: 1 филия - 78,3 КcalСпециалистите наричат алкохолните калории празни – енергия в чист вид, защото липсват каквито и да било хранителни вещества, но пък засилват апетита. Този факт, съчетан с въздействието на алкохола, при което „падат хранителните задръжки“, трябва да задейства червената ни лапмичка.Алкохолните калории се изразходват по-бързо от калориите на храните. НО двете в комбинация са истинска антидиетична бомба. Алкохолът пречи на изгарянето на мазнините на продуктите. Иначе казано, това, което сме сложили в чинията, ще бъде преработено и складирано в организма ни под формата на мазнини.Ако консумираме алкохол в умерени количества, еднократно, той се „рециклира“ от организма, за около час и половина. Ако прекалим, се натрупва етилов алкохол, който може да стимулира осезателното ни натежаване в края на почивката.Имаме ли полезен ход?Един от вариантите е да консумираме напитки, съдържащи дъбилни вещества (танини), които забавят усвояването на етиловия алкохол. От тази гледна точка чашата червено вино е добър вариант, но пък то не е популярна съставка в летните коктейли.Диетологът Робърт Аткинс обяснява защо препоръчваната от него нискокалорична диета (която други специалисти оспорват) изключва алкохола: „Алкохолът се разгражда пръв. Докато това се случва, организмът не изгаря мазнините.“Казаното обаче се отнася до алкохолните напитки, които не съдържат захар. Коктейлите, в по-голямата си част, са сладки напитки, т. е. съдържат допълнителни калории.", "date": "2019.06.19", "title": "Колко калории има в мохитото?"}
{"url": "https://offnews.bg/ikonomika/tristrankata-se-obiavi-protiv-namaliavaneto-na-dds-za-brashnoto-i-leka-705711.html", "text": "Правителството, синдикатите и работодателите се обявиха срещу предложението на БСП за намаляване на ДДС върху лекарствата и брашното, стана ясно след заседанието на Националния съвет за тристранно сътрудничество днес.Социалните партньори с изключение на КТ „Подкрепа“ не са подкрепили направените предложения, обяви след срещата вицепремиерът Мариана Николова. По думите ѝ правителството в лицето на Министерството на финансите също не ги подкрепя.\"Хлябът няма да поевтинее, ако се намали ДДС\", заяви министърът на финансите Владислав Горанов. По думите му сегашната данъчна система е достигнала един баланс на съотношение, който хората възприемат, и се е получило относително добре. „Идете в Гърция и вижте какво стана там след намаляване на ДДС – нищо не стана, цените се запазиха“, заяви финансовият министър. Той заяви, че е готов на дебат за преструктурирането на данъчната система. „Но ако намалим с 1 лев цената на хляб, който струва 10 лв., ние ще направим услуга на по-богатите хора, отколкото на тези, които си купуват хляб за 1 лев и цената му ще им се намали с няколко стотинки. По-добре е да насочим усилия към действително нуждаещите се. През данъци никой не си е оправил икономиката“, коментира още Горанов.Предложението на БСП е ДДС за брашното и изделията от брашно, мляко, яйца и сирене да бъде намален от 20% на 5%, а на лекарствата - на 9%.Председателят на УС на Асоциацията на индустриалния капитал в България Васил Велев също коментира, че асоциацията няма да подкрепи проекта. Ако промените се приемат, няма да се намали крайната цена, а ще се увеличат единствено приходите на търговците, посочи той. От Българската стопанска камара, Търговската палата, КРИБ и КНСБ също се обявиха против законопроекта. На заседанието на НСТС бе поканен и един от вносителите на законопроекта - народният представител от БСП Георги Гьоков. Той коментира, че цената на хляба ще се намали в близко бъдеще при намаляване на ДДС. „Това, което предлагаме ние, ще даде глътка въздух на хората, които плащат прекалено големи цени за неща от първа необходимост като хранителни продукти и лекарства. Чрез законопроекта даваме възможност да им се намали малко цената“, каза Гьоков. Според него няма логика в това, че печалбата ще остане в търговците, а няма да има намаление за крайния потребител.", "date": "2019.06.19", "title": "Тристранката се обяви против намаляването на ДДС за брашното и лекарствата"}
{"url": "https://offnews.bg/obshtestvo/fandakova-i-so-specheliha-na-parva-instantcia-deloto-van-kapitolia-ot-705702.html", "text": "Столична община спечели на първа инстанция делото за  от автокъща „Капитолия“. Имотът от 1600 кв. м. е общинска собственост, дадена за управление на „Софийски имоти“ през 1997 г., като частна е единствено сградата с 88 кв м застроена площ.Миналата година по искане на кмета на София Йорданка Фандъкова общинското дружество „Софийски имоти“ прекрати договорите за наем на 4 имота в Борисовата градина пак от 1997 г. - „Кръглото кафене – Кривите огледала“, „Велописта“, „Детски кът – Водното каналче“ и „Трите дансинга“.Имотите са дадени за управление на дружеството с решение на СОС от времето на кмета Стефан Софиянски. През 2003 г. дружеството „Софийски имоти“ продава на ЕТ „Минкин – Албена Минкин“ сграда със застроена площ 88,5 кв. м и второ ниво от 52 кв. м. на бул. „Драган Цанков“/ Борисова градина №5, заедно с правото на строеж, за 87 хил. лева. Три месеца по-рано - на 18 декември 2002 г. сградата е включена в капитала на дружеството „Софийски имоти“ с решение на СОС. Проектът за  който в момента се обсъжда, предвижда автокъща \"Капитолия\" да напусне парка, а той да бъде освободен от всички несвойствени дейности. ", "date": "2019.06.19", "title": "Фандъкова и СО спечелиха на първа инстанция делото 'Вън Капитолия от Борисовата'"}
{"url": "https://offnews.bg/futbol/slabatci-ochakvat-ludogoretc-ili-ferentcvarosh-vav-vtoria-krag-na-sham-705697.html", "text": "Лудогорец ще играе срещу победителя от двойката Дюделанж (Люксембург) - Валета (Малта), ако отстрани Ференцварош в първия предварителен кръг на Шампионска лига, отреди тегленият днес жребий в Нион.Осемкратните шампиони на България ще са домакини в първия двубой, който ще е на 23/24 юли, а реваншът ще е на 30/31 юли.Останалите възможни противници на Лудогорец или Ференцварош бяха Макаби Тел Авив (Израел), Линфийлд ФК (Сев. Ирландия)/Розенборг (Норвегия), Дъндолк (Ейре)/Рига ФК (Латвия) и Ню Сейнтс (Уелс)/отбор от първи предварителен кръг.По-късно днес другите ни български представители в международните турнири - Левски и ЦСКА ще научат евентуалните си съперници във втория квалификационен кръг на Лига Европа.Същото ще направи и носителят на Купата на България Локомотив Пловдив, който стартира своето участие директно от тази фаза на надпреварата.", "date": "2019.06.19", "title": "Слабаци очакват Лудогорец или Ференцварош във втория кръг на Шампионска лига"}
{"url": "https://offnews.bg/politika/maia-manolova-obmislia-konstitutcionna-zhalba-sreshtu-zakona-za-saslov-705714.html", "text": "Сега действащият закон за съсловните организации в здравния сектор нарушава конституционни норми, особено задължителността на членството в тях, обмислям да го атакувам в Конституционния съд, заяви в Кърджали омбудсманът Мая Манолова. Тя пристигна следобед в града, за да подкрепи протеста на медицинските сестри.Според нея обвързването на упражняването на професия в сектор здравеопазване със задължителното членуване в тази организация и плащането на членски внос е неправилно. „За да работиш, ти трябва да членуваш в организация и да плащаш членски внос. Тук има нарушени конституционни норми“, посочи тя.Заедно с организаторите на протеста - медицински сестри, акушерки и фелдшери, Манолова смята внесе проекто-закони за всяко едно от съсловията в здравния сектор, „така, че монополът на една организация да бъде разчупен и по-адекватно да се защитават съсловните интереси“.„След 4 месеца протести едва ли още има някой, който да не знае исканията ни в декларацията – без търговски дружества, закон за съсловните организации, две минимални работни заплати за старт, регулиране на нощния труд, връщане на медицинските стандарти, общо 9 точки. Ще протестираме до изпълняване на исканията ни“, заяви Семра Хасан от Дома за медико-социални грижи в Кърджали /дом „Майка и дете“/.Тя посочи, че до момента никой от медиците не е видял онези 50 милиона лева, обещани от правителството, нито заплатата от 950 лева, заръчана от премиера Борисов. Медицинските сестри продължават да работят на минимална работна заплата и се чувстват излъгани за пореден път. Браншовата им асоциация също им отказва подкрепа и се е разграничила от протеста. „Нашата асоциация ни обяви за враг, а ние плащаме членски внос. Не искат протести, а диалог и кръгли маси. Още колко по 15 години можем да преговаряме за по-човешки условия на труд и да чакаме това да се случи“, запита Семра Хасан.Белите престилки настояват за спешно приемане на закона за съсловните организации, чакат от началото на април здравното министерство да публикува модела за тях. „Нищо не е изпълнено, в цяла България медицинското съсловие е крайно разочаровано от здравното министерство, от правителството, от асоциацията“, каза още говорителката на протестиращите. Те заявиха, че не искат оставката на министър Кирил Ананиев, а конкретни действия.Според тях е необходимо да има отделни закони за всяка отделна професия в съсловието – за медицинските сестри, фелдшерите, кинезитерапевтите, рехабилитаторите. Категорични са, че е унижение нощният им труд да бъде заплащан по 21 до 31 стотинки на час. България скоро ще остане без медицински сестри, няма кой да се трепе за 610 лева, заключи Семра Хасан.Мая Манолова разговаря с протестиращите, а по-късно отпътува обратно, за да се включи довечера в протеста на жителите на столичния квартал „Младост“.", "date": "2019.06.19", "title": "Мая Манолова обмисля конституционна жалба срещу закона за съсловните организации"}
{"url": "https://offnews.bg/obshtestvo/uchenieto-otveten-udar-2019-v-snimki-705737.html", "text": "Днес на учебния полигон „Ново село“ се проведе заключителният етап на тактическото учение с бойни стрелби „Ответен удар-2019“.От българска страна участваха военнослужещи от 38-ми механизиран батальон със собствена самоходна минохвъргачна батарея и смесен противотанков взвод, артилерийска батарея от 20-ти самоходен артилерийски дивизион - всички от състава на 2-ра механизирана бригада; танкова рота от Центъра за подготовка на специалисти, както и средства за непосредствена авиационна поддръжка от състава на Военновъздушните сили.От Сухопътните сили на САЩ в Европа участва една механизирана рота, въоръжена с бойни машини на пехотата М2А3 „Брадли“ и „Хамър“. От въоръжените сили на Гърция се включиха танков взвод с танкове „Леопард-2“ и екипажи на вертолети AH-64 „Апачи“ за непосредствена авиационна поддръжка.Сухопътните войски на Република Албания и Република Северна Македония бяха представени с по един пехотен взвод със собствено въоръжение и бойни машини „Хамър“, осигурени от 2-ра механизирана бригада от състава на българските Сухопътни войски.„Ответен удар-2019“ е част от серията национални и международни учения, провеждани през май и юни 2019 г. в Югоизточна Европа и Черноморския регион под ръководството и с подкрепата на командването на Сухопътните сили на САЩ в Европа. Целта на учението е усъвършенстване на оперативните способности и постигане на съвместимост във войските на национално и съюзническо ниво.", "date": "2019.06.19", "title": "Учението ''Ответен удар - 2019''  в снимки"}
{"url": "https://offnews.bg/izvan-terena/vsichko-za-svatbata-na-karoline-vozniatcki-i-dejvid-lij-705682.html", "text": "Тоскана бе мястото, което бившата номер едно в женския тенис Каролине Возняцки и бившият професионален баскетболист Дейвид Лий избраха за сватбата си. Тя се състоя през уикенда в идиличното градче Кастилион дел Боско, като двойката публикува снимки от щастливия момент вчера.Пред списание Vogue, което е единствената допусната медия на сватбата, младоженците споделят как се чувстват преди големия ден.\"Изобщо не съм стресирана. Може би защото с Дейвид сме много решителни в напрегнатите моменти\", разказва Возняцки.Изглежда сватбата е била няколкодневно празненство. Гостите пристигнали още в четвъртък, а вечерта имали организирано специално парти по посрещането им с фойерверки, светлинно шоу и среднощно къпане в басейна.По време на празненствата тенисистката споделя, че няма търпение да се омъжи. \"Тук е много забавно. Пълно е със спортисти като нас\", допълва тя.Следващият ден продължава със специално организирани игри, сиеста и репетиция на сватбеното тържество в руините на замъка Кастилион дел Боско, придружена с изцяло италианска вечеря.В големия ден тенисистката пристига пред олтара в шест вечерта, водена от баща си и предвождана от шаферката си Серина Уилямс. Самата Возняцки е облечена в пищна рокля на Oscar de la Renta с дълъг воал. Обувките й са на Jimmy Choo. Младоженецът залага на костюм на Том Форд.В деня на сватбата присъстват и кралски особи: дука и дукесата на Кеймбридж, дука и дукесата на Съсекс, принцеса Юджини и Джак Бруксбанк. Сред гостите още са Анджелик Кербер, Алексис Оханян и баскетболистите от НБА Поул Гасол, Харисън Барнс и още спортисти.Возняцки и Лий се запознават преди повече от три години в Маями, където излизат на вечеря с общи приятели. Срещат се в продължение на две години, когато Дейвид й предлага по време на почивката им в Бора Бора през 2017 година.\"Тъкмо бях спечелила финалния турнир на WTA в Сингапур. Отидохме на почивка в Бора Бора, а той след това разказа, че не е знаел точно кога ще ми предложи, но е взел пръстена със себе си. Бяхме на круизен кораб, един човек свиреше на китара и изведнъж той започна да си рови в раницата и да се паникьосва. Извади кутийката и ми падна на колене\", спомня си Каролине.Двойката разказва на гостите си как са се запознали, като казват, че след вечерята Дейвид е забравил да поиска номера на Возняцки. Така отишъл до хотела й, където остават до сутринта, докато тя не отива на тренировка.Баскетболистът е предложил да я придружи, но все пак треньорът й е нейният баща. Така опцията отпада. В крайна сметка всичко се случва постепенно. Дейвид признава, че тя го е направила по-добър човек.", "date": "2019.06.19", "title": "Всичко за сватбата на Каролине Возняцки и Дейвид Лий"}
{"url": "https://offnews.bg/obshtestvo/testat-ot-izpita-po-matematika-sled-vii-klas-s-vernite-otgovori-705715.html", "text": "Министерството на образованието и науката публикува теста от изпита по математика след VII клас с верните отговори.Над 60 хил. ученици се явиха на Националното външно оценяване по математика.Седмокласниците работиха по Вариант I, който беше изтеглен рано тази сутрин в Министерството на образованието и науката.Продължителността на изпита беше 2 часа и 30 минути.Можете да видите теста и верните отговори .", "date": "2019.06.19", "title": "Тестът от изпита по математика след VII клас с верните отговори"}
{"url": "https://offnews.bg/obshtestvo/otnovo-zapadnonilska-treska-v-gartcia-zastrasheni-li-sme-705686.html", "text": "България е заобиколена от страни със сериозен ръст на западнонилската треска през миналата година. Над 450 души са били заразените в Гърция и Сърбия, повече от 260 са регистрираните случаи в Румъния. Страната ни беше предупредена за очакван висок ръст на заболяването. В началото на активния туристически сезон властите в Гърция издадоха предупреждение към туристите да вземат мерки против ухапвания от комари, след като първите регистрирани случаи на заразени с вируса се появиха по-рано от очакваното. В страната тече информационна кампания с препоръки да се избягват местата със застояла вода и да се използват репеленти. У нас от Националния център по заразни и паразитни болести предупредиха за опасност още преди два месеца, когато проф. Кантарджиев съобщи, че западнонилската треска се очертава като най-опасното вирусно заболяване това лято и препоръча да се избягват места, където има много комари. Добра профилактика е и редовното обработване на тревните площи против акари, унищожаване на яйцата и ларвите във водоемите.Преносители на вируса са комарите и по-рядко кърлежите. Според специалистите само 20% от заразените проявяват симптоми - те са подобни на настинка, с температура и главоболие, отпадналост, болки в мускулите и ставите, понякога и ситен обрив. Едва при 1% от хората вирусът причинява енцефалити и менингити. При тежко протичане на инфекцията треската е придружена с парализа, припадъци и обърканост.Лечението е симптоматично. Диагнозата се поставя на база описаната клинична картина.През 2018 в Европа са боледували около 1500 души. У нас случаите на заразени бяха 15, двама пациенти починаха. Особено застрашено е населението по поречието на река Дунав, където наличието на вируса е доказано. Случаи на западнонилска треска бяха регистрирани и в София още преди три години.", "date": "2019.06.19", "title": "Отново западнонилска треска в Гърция. Застрашени ли сме?"}
{"url": "https://offnews.bg/ikonomika/kiril-domuschiev-stana-pocheten-grazhdanin-na-nebraska-705690.html", "text": "Председателят на КРИБ Кирил Домусчиев е станал почетен гражданин на щата Небраска, съобщи самият той в профила си във фейсбук, като публикува грамотата. В почетния документ се посочва, че щатът Небраска е \"сърцето на нацията\" и оттам започва Западът, а освен това е селскостопанският център на Америка. Местните власти пишат, че българският бизнесмен е добре дошъл да посещава често Небраска, да се среща с местните жители, да прави нови запознанства и да допринася за развитието.Домусчиев има заводи в 5 американски щата, сред които и Небраска. Останалите са в Мисури, Северна Каролина, Арканзас и Колорадо, допълва Нова тв, която наскоро стана собственост на дружество на братята Домусчиеви.\"В нормалните държави хората уважават инвеститорите!\", написа председателят на КРИБ в коментар в профила си във Фейсбук.", "date": "2019.06.19", "title": "Кирил Домусчиев стана почетен гражданин на Небраска"}
{"url": "https://offnews.bg/ikonomika/chez-investira-v-elektrosnabdiavaneto-na-pleven-705691.html", "text": "Ръководството на ЧЕЗ проведе среща с кметове на общини и техни представители от област Плевен. Домакин на събитието беше областният управител Мирослав Петров. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През 2018 г. ЧЕЗ Разпределение инвестира над 3 млн. лв. в подобрения на мрежата в област Плевен. Компанията извърши реконструкция на подстанция Долна Митрополия за 326 000 лв. Основно перо в инвестиционната програма беше автоматизация на електропроводи в региона. Автоматизираните съоръжения дават възможност за управление на мрежата от разстояние. Чрез тях се изключват само повредените участъци и се минимизира броят на засегнатите клиенти при евентуални аварии, като качеството на услугата многократно се повишава. Компанията вложи и 200 000 лв. в рехабилитация на кабели средно напрежение в Плевен, Кнежа, Червен бряг и Койнаре. Реконструкции на мрежи ниско напрежение за 300 000 лв. бяха извършени в Червен бряг и Пордим, както и в села от общините Плевен, Червен бряг, Никопол и Левски. ЧЕЗ Разпределение изгради нов трафопост в Червен бряг за 133 000 лв.През настоящата година дружеството монтира 7800 дистанционно обслужвани електромери в Червен бряг. Тези електромери осигуряват поглед в реално време върху мрежата и по-стриктният контрол помага за по-бърза реакция при нужда. През тази година ЧЕЗ Разпределение ще извърши и модернизация на възлова станция „ТЕЦ Плевен“ за 200 000 лв. В рехабилитация на кабели в Плевен, Кнежа, Червен бряг и Койнаре ще бъдат инвестирани 415 000 лв. Реконструкция на мрежи ниско напрежение ще бъдат реализирани в Плевен, Червен бряг, Долна Митрополия и Гулянци за 253 000 лв.Посещението на ръководството на ЧЕЗ в гр. Плевен е в продължение на поредица от срещи с представители на общините в Западна България.", "date": "2019.06.19", "title": "ЧЕЗ инвестира в електроснабдяването на Плевен"}
{"url": "https://offnews.bg/futbol/nejmar-kazal-lichno-na-shefa-na-pszh-che-iska-da-napusne-705693.html", "text": "Суперзвездата на Пари Сен Жермен Неймар е твърдо решен да напусне французите, твърдят испанските медии. Той вече е обявил намерението си пред президента на клуба Насер Ал-Хелаифи.Двамата са провели разговор след изказването на боса, че е време футболистите да престанат със звездоманията си и да станат по-отговорни.Според каталунското издание \"Mundo Deportivo\" бразилецът е заявил в прав текст на Ал-Хелаифи: \"Не искам повече да играя тук. Искам да се прибера вкъщи, откъдето никога не трябваше да си тръгвам\".Нападателят по всяка вероятност визира Барселона, където се подвизава в периода 2013-2017 година, преди да премине в ПСЖ за рекордните 222 милиона евро.Едва няколко месеца след сделката започнаха да се появяват информации, че нападателят съжалява за решението си и иска отново в Испания. Името му многократно беше свързвано и с Реал Мадрид.Звездите на Барса Лео Меси и Луис Суарес неведнъж споделиха, че са готови да приемат обратно Неймар с отворени обятия.", "date": "2019.06.19", "title": "Неймар казал лично на шефа на ПСЖ, че иска да напусне"}
{"url": "https://offnews.bg/ikonomika/antikoruptcionniat-fond-sezira-dans-prokuraturata-i-nap-za-tetc-a-na-705692.html", "text": "Фондация „Антикорупционен фонд“ (АКФ) сигнализира Държавна агенция „Национална сигурност”, Министерство на енергетиката и Комисията за енергийно и водно регулиране (КЕВР) заради решение на държавно дружество да заплати милиони левове за студен резерв на „ТЕЦ Варна“ ЕАД, чиято техническа изправност е под въпрос, с което се предпоставя и евентуална заплаха за енергийната сигурност, като част от националната сигурност на България.Сигнализирани са и Национална агенция за приходите (НАП) във връзка със съмнения за избягване на данъци при придобиването на ТЕЦ-а от почетния председател на ДПС, Ахмед Доган, през август 2018.Според него в четирите сигнала до институциите са обобщени част от съмненията и въпросите по темата.\"Отговорност за разпределянето на студеният резерв – мощности, които стоят в готовност и се активират само при нужда, за да компенсират резки скокове в потреблението на електроенергия – носи Енергийният системен оператор (ЕСО), пише АКФ и напомня, че през февруари 2018 г. \"без ясен мотив\" е сменено цялото ръководство на ЕСО. Новото обявява търг за рекордните 570 МВт мощности студен резерв за летния сезон на 2018 г. при положение, че студеният резерв през зимата е обичайно 700 МВт.След внезапен отказ от държавната „ТЕЦ Марица Изток – 2“ от вече спечелен след търг договор за предоставяне на студен резерв, ЕСО избира „ТЕЦ Варна“. От този и последващи търгове през 2018 г. на централата са платени 2,8 млн. лв. за май – юли 2018 г. и 24,9 млн. лв. за август – октомври 2018 г. само за осигуряването на студен резерв.ТЕЦ-ът е получил и допълнителни плащания в неизвестен размер за активиране на студен резерв, пише още АКФ.Оттам обясняват и откъде идват съмненията им в техническата изправност на ТЕЦ \"Варна\":1. На 05.09.2017 г. КЕВР разрешава на „ТЕЦ Варна“ да изведе от експлоатация енергийни блокове № 1, 2 и 3. Към момента варненската ТЕЦ е лицензирана да произвежда електрическа енергия чрез оставащите три енергоблока, а от тях само за енергоблок №6 има публично разпространена информация, че е преминал необходимите тестове и може да функционира безопасно като източник за предоставяне на студен резерв.2. В отговор на журналистически въпрос през май 2019 г. ЕСО заявяват, че „не са извършвали проверки на място в ТЕЦ „Варна“ за експлоатационна годност на съоръженията, тъй като нямат подобни задължения съгласно българското законодателство.3. В началото на 2019 г. ТЕЦ \"Варна“ открива процедури за възлагане на обществени поръчки за ремонт на блок 6. Съгласно обосновката на поръчките, ремонтите на блок 6 са изключително спешни поради значителни пробиви и критично изтъняване на елементи от котелната система, вече довели до поредица от принудителни спирания на блока и неуправляемост на процесите. Според ръководството на ТЕЦ-а, тези обстоятелства сочат на не добра експлоатационна надеждност и потенциално системно авариране на котела по време на работа в бъдеще. Това на практика означава невъзможност да бъдат изпълнени договорните отношения със системния оператор. Впоследствие, ръководството на ТЕЦ-а отлага ремонтите за 2020 г. поради икономическа нецелесъобразност.Неясно остава как „ТЕЦ Варна“ планира да изпълни задълженията си към ЕСО до 31.07.2019 г. при положение, че единственият енергоблок, с който е могло да направи това, е „неуправляем“, според преценката на самото дружество, коментират от АКФ. Неясно е и как ТЕЦ-а изпълнява лицензионните си задължения за използване на енергийни обекти, отговарящи на нормативните изисквания за безопасна експлоатация и за опазване на околната среда.В края на юни предстои нов търг за студен резерв за следващ едногодишен период. От Фонда се опасяват, че ако ТЕЦ \"Варна\" спечели новия търг, рискът за енергийната сигурност на страната ще се увеличи при положение, че ЕСО не проверява експлоатационната годност на кандидатите за студен резерв и спешните ремонти на блок 6 са отложени за 2020 г.АКФ призовава енергийните институции да се произнесат относно съмненията за ниска експлоатационна годност и неизпълнение на лицензионни задължения на варненския ТЕЦ и при нередности да дадат задължителни предписания, да наложат принудителни административни мерки и административни наказания. Призовават и ДАНС да провери и гарантира, че не налице опасност за енергийната и екологичната сигурност, като съществен елемент на националната сигурност на страната. От Фонда се обръщат към НАП с искане за проверка на сделките между свързани лица в механизма на придобиване на „ТЕЦ Варна“, реалните плащания и произхода на средствата за извършването им, както и заплащането на дължимите данъци.", "date": "2019.06.19", "title": "Антикорупционният фонд сезира ДАНС, прокуратурата и НАП за ТЕЦ-а на Доган"}
{"url": "https://offnews.bg/bojni/tciganskia-kral-veche-pobedih-uajldar-vednazh-shte-go-napravia-otnov-705689.html", "text": "Британският боксьор в тежката категория Тайсън Фюри вярва, че е победил световният шампион на WBC в тежка категория Дионтей Уайлдър в първия им двубой, който се състоя през декември миналата година. Тогава срещата завърши наравно.Реваншът между двамата вероятно ще се проведе в началото на 2020 година. Това ще се случи при условие, че Циганския крал спечели следващата си битка, а Уайлдър спечели реванша си срещу Луис Ортиз през октомври или ноември.\"Знаете, че се задава двубой с Дионтей Уайлдър. В тежка категория имаше три коня. А сега те са само два. Вече победих Уайлдър веднъж, така че ще го направя отново и отново.Той няма да се бие с готовия само на 50% от своите възможности Тайсън Фюри. Той ще се изправи срещу напълно различен Тайсън Фюри\", каза Циганския крал в типичния си стил.", "date": "2019.06.19", "title": "Циганския крал: Вече победих Уайлдър веднъж, ще го направя отново"}
{"url": "https://offnews.bg/nashite-avtori/kama-sutra-vmesto-sirak-skitnik-705688.html", "text": "В голяма столична галерия представили българския модернизъм и авангард, излагайки картини на известни български художници, творили между двете войни.Ах, тази деконструкция на Дерида!Как може да се увъртиш до ушите, пишейки си просто така! Защото, мили дами и скъпи господа, няма нещо, особено пък в езика, което да е „просто така”.По този повод ще цитирам Удхаус: Живял навремето един млад господин. Той имал дълга и хубава брада, която всеки ден старателно вчесвал и особено много ценял. По време на бал една дама го попитала съвсем непринудено: Интересно ми е, като си лягате – над завивката ли поставяте брадата си или под завивката? Младият господин се замислил, не успял да отговори; и колкото повече мислел – толкова по-неясно му ставало: къде всъщност, по дяволите, си държи брадата – отгоре или отдолу?Прибрал се вкъщи и продължил да мисли отчаяно. Не успял да заспи до сутринта. Ту поставял брадата под, ту – над завивката. Но все му било неудобно. На сутринта, съвсем изтощен и доведен до ръба на нервна криза, той грабнал ножиците... и така с прекрасната му, отглеждана с години брада, било свършено!Та така и с писането, скъпи хора. Замислиш ли се за това: „Как точно пиша и какво казвам, и защо точно така го пиша?” – свършено е с теб! Спонтанното, наивно море на „естественото разказване” си отива! Казваш нещо и веднага те налитат хилядите чакали на съмнението, които вият: А какво, по дяволите, казваш, казвайки това?И аз казах: Българският авангард и модернизъм бяха представени чрез картини на български художници, творили между двете войни в голяма столична галерия.И веднага се запитах: знаят ли хората, към които се обръщам, какво се има предвид в израза „между двете войни”?Та нима в нашето време няма млади герои, участници в риалитита, любимци на публиката (която, вероятно, се идентифицира с тях), които на въпроса „Коя е последната книга, която прочете?” отговарят с: „А, книга... ми ни знам... то това не и мойто”. И се оказва, че не са чели нито една книга през живота си.Та ако питаме тях: какво е искал „да каже авторът” с това „между двете войни”, те сигурно ще помислят малко и ще отговорят: Ами сигурно там дет` Русия воюва с Украйна и преди т'ва дет' Америка воюва с... Русия, дет` го показаха във филма за Рамбо, ама ни помня точну...И също се запитах: та коя ли софийска галерия е голяма, след като съм виждал Д'Oрсе? (а като казвам това, Д'Орсе не залагам ли на куца кобила? Няма ли да предизвикам само презрението на публика, която смята д'Орсетата за някакви префърцунени глупости (щоту ний оцелявами, разбийш ли!)... Презрението на една публика, която също има за девиз „Това не е мойто”?Както и да е. Някой критичен мъжага би казал: Това са си твоите мисловни кълчища, ти си се оправяй с тях, пиле! Ние сме смели и безотговорни и си говорим леко и как'ни падне! А кой разбрал – разбрал!Та така – връщам се все пак към изложбата на големи български художници живели...Значи, открили изложбата, а после се оказало, че всъщност някои от произведенията не били на големи български художници, живели между двете войни, които и да са тези две войни. А се оказали нещо съвсем друго... Примерно рисунката на Сирак Скитник „Сънъ” се оказала копие на рисунка, рисувана от френската художничка Малика Фавр и послужила през 2012 за корица на издание на „Кама Сутра” (какво, по дяволите, е „издание”? Кама Сутра е ясно, ама това „издание”...). Рисунката „Любов” – тоже – копие на рисунка на същата авторка! (ти да не си русофил, бре, Терзийски, к'во е това „тоже”?!). И станал скандал. А Вежди (който само изписва, а не изважда очи, или както там беше) казал, че това не е просто частен случай, а срив в пазара на изкуството. Просто никой не знае кое какво е.И аз си казах: Тук е съвсем прав Веждито!И ако някой ден вместо рисунка на Майстора видим рисунка на Мики Маус и не реагираме – да не вземе да се чуди някой!Каква е връзката в цялата тая работа: деконструкции, бради под и над завивката, Дерида, д'Орсета и т.н.? Връзката, ключът, драги мои, е именно този прочут (за мен) лаф, изтърсен от младия господин в онова риалити, когото споменах вече: Това не е мойто!Когато хората в едно общество нямат обща база от знания... знания, изразени в думи (речников фонд), представи, образи, мисловни конструкции, парадигми, дефиниции, смисли...  И повтарям – обща за всички и понятна за всеки...Става доста... объркващо!Ти говориш на някого за Роден (Огюст Роден, френски скулптор, творил между двете войни - Френско-пруската и Първата световна)... Той обаче мисли, че става въпрос за някой твой съсед, който е бил роден... роден в Габрово, ама дали бил точно там роден... (и започва да ти говори за Етъра, а после преминава направо на троянската сливова).Та казвам ви: ако някой ден ни подменят \"Осъдени души\" с \"Птиците умират сами\" – да не се чудим.Защото все пак Културата се крепи на познаването на един общ за всички контекст; на стремежа да се усвои една огромна, непостижима по обема си, но твърде важна континентална плоча от знания.Знаенето на общи неща, които да ни позволяват, когато казваме нещо – да се разбираме. Огромна база от знания. Които би трябвало да усвояваме неусетно, да попиваме в общия си, цивилизован живот. И за която кажем ли: Това не е мойто! – нещата отиват на кино.", "date": "2019.06.19", "title": "Кама Сутра вместо Сирак Скитник"}
{"url": "https://offnews.bg/politika/sled-sreshta-s-karadaja-i-peevski-gerb-se-saglasi-biznesat-da-finansir-705668.html", "text": "От ГЕРБ се съгласиха на отворено финансиране на политическите партии. Те са съгласни, че с 1 лв. субсидия партиите няма как да финансират нито дейността си, нито кампаниите си.Това заяви в кулоарите на парламента лидерът на ДПС Мустафа Карадайъ след среща с ГЕРБ за партийните субсидии. Отвореното финансиране предполага дарения от бизнеса и физически лица без таван на сумата. Председателят на бюджетната комисия в парламента Менда Стоянова от ГЕРБ потвърди за подкрепата на предложението на ДПС от управляващата партия. На разговора са присъствали Менда Стоянова, председателят на парламентарната група на ГЕРБ Даниела Дариткова, лидерът на ДПС Мустафа Карадайъ и депутатът Делян Пеевски. Ще предложим партиите да получат безвъзмездно офиси от общините, каза още Стоянова. Тази седмица предстои парламентът да приеме окончателно предложението на премиера Бойко Борисов държавната субсидия на партиите, които имат над 1% подкрепа на последните парламентарни избори, да бъде намалена от 11 на 1 лев на глас. На въпрос дали така партиите няма да станат зависими от бизнеса Карадайъ каза: \"Партиите по някакъв начин ще финансират дейността си. Нашето предложение е да бъде публично, да няма анонимни дарения. Мисля, че е коректно нашето предложение - все пак да има публичност при финансирането на партиите и да се знае от кои юридически и физически лица се получават дарения\".Карадайъ уточни, че вчера са внесли своите предложения за промените на субсидирането на политическите партии.По думите му второто им предложение е да се създаде фонд за изграждане на детски градини, като първата сума в него е от спестените пари от партийни субсидии. От ДПС предлагат и да се освободят от ДДС книгите и учебниците.Депутатът от ДПС Делян Пеевски бе запитан дали би инвестирал в ТЕЦ-а на Доган. Винаги бих инвестирал в проект на Доган, отговори Пеевски. ", "date": "2019.06.19", "title": "След среща с Карадайъ и Пеевски ГЕРБ се съгласи бизнесът да финансира партиите"}
{"url": "https://offnews.bg/kultura/svobodni-stapki-ot-tajvan-i-solo-ot-italia-na-one-dance-week-2019-705701.html", "text": "Спектакълът СвободниСтъпки и солото с вход свободен СвободниСтъпки - Нини на тайванската компания за експериментален танц HORSE ще видим на 3 и 4 октомври на сцената и във фоайето на Дом на културата “Борис Христов” - Пловдив, като част от програмата на международния фестивал One Dance Week. Спектаклите са включени във Фокус Тайван, от който е част и откритият урок по брейкденс (Monday School) с компанията Les Petites Choses Production. Урокът ще се проведе на 27 и 28 септември пред стълбите на “Каменица” в централна част на Пловдив, и ще даде възможност на зрители и участници от различни възрасти да общуват по забавен начин чрез изкуството на танца.На 3 октомври и отново в Дом на културата “Борис Христов” - Пловдив, ще гледаме спектакъла КОКОРО на Луна Ченере, един от открояващите се таланти сред младите италиански хореографи.HORSE / ТайванКомпанията за танцов театър HORSE е основана през 2004 г. от петима млади артисти, които споделят любовта си към съвременния танц и хореографията. През годините колективът успява да си изгради отличителен сценичен профил чрез физическа експресивност и изключителна креативност и да се превърне в платформа за артистично изразяване на тайвански хореографи, включително и чрез привличане на чуждестранни творби в състава на компанията.Спектаклите на HORSE са показвани в Centre de Développement Chorégraphique -Les Hivernales (Авиньон), Joyce Theatre (Ню Йорк), Esplanade Theatre (Сингапур), The International Contemporary Dance Festival (Мексико) и много други.Компанията за танцов театър HORSE гостува в Пловдив с подкрепата на Министерство на културата на Тайван.СвободниСтъпки 3 октомври - Дом на културата “Борис Христов”, ПловдивСпектакълът СвободниСтъпки e дългогодишен проект на тайванската компания, който изкусно представя най-първичното и чисто състояние на танцовото изкуство. Хореографията на Су Вей-Чиа, един от основателите на HORSE, е посветена на движението, пречистена от наслагвания и ограничения. Резултатът е много физическо и концептуално танцово произведение, в което тялото може да покаже всичките си способности.СвободниСтъпки ще бъде представен на 3 октомври от 19:00 ч. в Дом на културата “Борис Христов”. Спектакълът е за зрители над 18 години. Билети ще намерите на касите на ЕasyPay и онлайн в мрежата на EpayGo.СвободниСтъпки - Нини 4 октомври - фоайето на Дом на културата \"Борис Христов\", ПловдивСвободниСтъпки – Нини се ражда на 6-тата година след създаването на HORSE като част от многогодишния проект. При него хореографската цел на Су Вей-Чиа е да изведе сценичното изкуство извън залата и по-близо до хората – на площади, улични пространства и нестандартни локации.Чрез изследвания на различните аспекти на времето и пространството, хореографът Су Вей-Чиа създава изцяло нова концепция за физичността.В СвободниСтъпки - Нини една жена изпълнява танц за свободата от задълженията, очакванията и нагласите, а спецификите на пространството и самата публика се превръщат във важни елементи от представлението. Спектакълът ще бъде представен на 4 октомври във фоайето на Дом на културата “Борис Христов”, а входът е свободен за всички.КОКОРО - 3 октомври - 20:30 ч.Дом на културата \"Борис Христов\", ПловдивНа 3 октомври в Дом на културата “Борис Христов” ще бъде представен и соловият спектакъл КОКОРО на италианската хореографка Луна Ченере, селектиран от танцовата платформа Aerowaves 2018 и спечелил приз за най-добра хореография Solocoreografico 2017.\"Кокоро\" е японска дума, която може да се преведе като “вътрешно същество” и се свързва тясно с ума и сърцето. В този танцов спектакъл на голотата, тялото се превръща в прожекционен екран на емоции, спомени и илюзии, а плътта губи формите и очертанията си. Една душа оставя своите стъпки на сцената.Оригиналният движенчески език на Луна Ченере разказва за разлома в понятията, с които възприемаме реалността. В съвременния свят нищо не е еднозначно „добро“, „лошо“, „красиво“ или грозно“.Спектакълът е за зрители над 18 години.Билети ще намерите на касите на ЕasyPay и .", "date": "2019.06.19", "title": "Свободни стъпки от Тайван и соло от Италия на One Dance Week 2019"}
{"url": "https://offnews.bg/politika/demokratichna-balgaria-zuchk-se-prevrashta-v-represia-sreshtu-prirodo-705676.html", "text": "Демократична България настоява изпълнителната власт да изпълни задълженията си и да възстанови своята собственост върху елементи от крайбрежната ивица, които по закон са изключителна държавна собственост. Това става ясно от становище на Демократична България за промените в Закон за устройство на черноморското крайбрежие, приет преди дни. В становището на ДБ се казва: Демократична България следи с безпокойство негативните тенденции, които се налагат в развитието на туризма по българското черноморско крайбрежие в последните години. Процесът на неговото презастрояване набира скорост, включително върху територии, които са защитени по силата на Закона за защитените територии и Закона за биологичното разнообразие.Гласуваните на 13 юни 2019 г. изменения и допълнения в Закона за устройство на черноморското крайбрежие (ЗУЧК) са свидетелство за ниска законодателна култура и липса на визия и амбиция за приемане на трудни решения.22-те поправки в ЗУЧК са предложени от вносителя без анализ на ефекта от приложението на закона от създаването му до днес и без оценка за въздействие върху околната среда. Зад фразите за така необходимото опазване на дюните остават скрити истинските мотиви – да се отворят възможности за ново застрояване на плажната ивица. Основен прицел си остава и да бъдат респектирани любителите на свободното плажуване и къмпингуване. Засегнати са конституционното право на свобода на движение, упражняването на правото на собственост и предприемаческа инициатива, засегнато е правото на избор, а без избор няма и туризъм. ЗИД на ЗУЧК не почива на здрава икономическа логика. Той обслужва корупционни практики, загърбва интересите на местното население и на държавата и затвърждава представата за Черноморието, като перачница на пари и място, където законите се прилагат избирателно. Твърдо затвърждават и представата за България, като държава с дефицит на право и справедливост.Предложенията на Министерство на туризма не решават значимите проблеми на Черноморието: настъпващата урбанизация на тези едва 378 км брегова ивица, грозното застрояване, бетонизацията на самия бряг с всички произтичащи от това проблеми – загуба на привлекателност и съответно на качество на дестинацията, упадък на туристическия продукт, който се характеризира с контрастиращо сезонен характер, свръх предлагане и огромен кадрови дефицит. Налице е една престъпна безстопанственост и бездействие по отношение на крайбрежието и плажната ивица – изключителна държавна собственост.За тези 11 години от „прилагането“ на ЗУЧК, на пръстите на едната ръка се броят случаите на санкционирани строители и разрушени незаконни хотели. Чрез скандални заменки държавата допусна една значителна част от бреговата ивица, включително в защитените територии, да премине от публична в частна собственост.В новата си редакция ЗУЧК е закон с определено наказателен уклон. Глобите и имуществените санкции са страховити, но те са насочени единствено към свободно плажуващите и свободно къмпингуващите. Приетите промени превръщат закона в средство за репресия срещу хората, които търсят запазена природа, красив пейзаж и природосъобразен туризъм и които не искат да се подчинят на матрицата на масовия туризъм в страната на министър Ангелкова. Колкото до нормата на чл. 10а, която разглежда възможността за временно разполагане на палатки и кемпери извън морските плажове, дюни и категоризирани къмпинги, тя може да се окаже мъртвородена.Ето защо Демократична България настоява изпълнителната власт да изпълни задълженията си, съгласно чл.6 ал.1 от ЗУЧК, и да възстанови своята собственост върху елементи от крайбрежната ивица, които по закон са изключителна държавна собственост. Ще бъде прекалено оптимистично обаче да очакваме прокуратурата да се самосезира и да предприеме стъпки за защита на обществения интерес – във връзка с незаконното строителство или възстановяването на държавна собственост. Но няма да бъде пресилено да видим назначаването на цяла армия от близки на властта хора още това лято, които да се насочат към нищо непредполагащите свободно къмпингуващи, на които България този сезон ще предложи още по-малък избор. Всичко това ни кара да заявим, че законодателството стоящо зад гръмкото име ЗУЧК и дейността на Министерство туризма днес носят огромна щета на българския туризъм и бизнес като цяло и са най-голямата пречка за неговото развитие в бъдеще. ", "date": "2019.06.19", "title": "Демократична България: ЗУЧК се превръща в репресия срещу природосъобразния туризъм"}
{"url": "https://offnews.bg/politika/vitceto-donchev-pratil-tajni-klienti-na-chinovnitci-705696.html", "text": "Тайни клиенти пратил вицепремиерът Томислав Дончев след сигнали за проблеми при обслужването на гражданите и бизнеса в 13 централни и местни администрации, съобщиха от \"Дондуков\" 1. В обхвата на наблюдението са включени 15 конкретни услуги, по които са предвидени мерки за намаляване на регулаторната тежест. Представените доклади след проверката показват, че на много места все още не са изпълнени законови задължения на администрацията, не са променени процедурите и образците на документите и не са приложени приетите облекчения за гражданите и бизнеса. “Вчера изпратих писма до проверените администрации, в които им давам срок до един месец за да отстранят всички констатирани проблеми и да ми докладват какво е свършено. Предстоят нови проверки“, заяви заместник министър- председателят Томислав Дончев. Повече детайли от наблюденията ще бъдат представени на конференция утре в сградата на МС. Фокусът е върху често предоставяни услуги, за които в решенията на правителството са предвидени действия за намаляване на административната тежест – Проектът „По-високо качество на административното обслужване чрез въвеждане на по-високи стандарти и подобряване на системата за обратна връзка от потребителите“ BG05SFOP001-2.007-0001 се финансира по Оперативна програма „Добро управление“, съфинансирана от Европейския съюз чрез Европейския социален фонд.", "date": "2019.06.19", "title": "Вицето Дончев пратил тайни клиенти на чиновници"}
{"url": "https://offnews.bg/tenis/dominatciata-na-federer-nadal-i-dzhokovich-bila-skuchna-705678.html", "text": "Изгряващата звезда на световния тенис Стефанос Циципас сподели, че доминацията на Роджър Федерер, Рафаел Надал и Новак Джокович е скучна.Гръкът е на мнение, че младоците трябва да намерят начин да станат конкурентноспособни. Самият Циципас е сред тенисистите, които легендите Джон МакЕнроу и Борис Бекер сочат като бъдещ победител в турнирите от Големия шлем.\"Ще ми се да видя нещо различно тази година. Надявам се и аз да успея да го направя. Хубаво е за спорта да видим малко разнообразие, нещо ново. Скучно е постоянно тези играчи да печелят постоянно.Ние, останалите, също имаме вина затова. Трябва да работим по-здраво, да опитаме нещо ново и да покажем най-доброто от нас в големите мачове. Мисля, че е въпрос и на характер, да поемеш отговорност на корта.Някои хора не са такива. Те не искат да поемат отговорност, излизайки на всяка цена да спечелят срещу тези тенисисти, приемайки всички трудности.Чувствам, че мога да ги надиграя. Младите трябва да сме по-позитивни. Мога да постигна много и се надявам това да се случи на Уимбълдън\", каза Циципас.", "date": "2019.06.19", "title": "Доминацията на Федерер, Надал и Джокович била скучна"}
{"url": "https://offnews.bg/temida/shefove-ot-api-na-sad-za-shteti-ot-nad-30-mln-leva-za-magistrala-mari-705670.html", "text": "Софийска градска прокуратура /СГП/ внесе в Софийски градски съд /СГС/ обвинителен акт срещу три длъжностни лица от Агенция „Пътна инфраструктура“ за безстопанственост в особено големи размери, представляваща особено тежък случай. Лазар Лазаров е предаден на съда за това, че 07.08.2014г. -17.02.2015г. в качеството си на председател на Управителния съвет на АПИ, умишлено не е положил достатъчно грижи за възложената му работа по изграждане на магистрала „Марица“, и от това са последвали щети за Министерство на транспортна и информационните технологии в особено големи размери -30 813 647 лева., и случаят е особено тежък.Тъй като осъщественото от него деяние е умишлено, той е привлечен към наказателна отговорност по по-тежката правна квалификация за безстопанственост- чл. 219 ал.4 вр. ал.3 вр. ал.1 от НК.Ако бъде признат за виновен Лазаров може да получи наказание лишаване от свобода“ от 3 /три/ до 12 /дванадесет/ години и „лишаване от право да заема определена държавна или обществена длъжност и „лишаване от право да упражняват определена професия или дейност“.Дончо Атанасов и Илиана З. са предадени на съд, затова, че периода 23.01.2014г. до 26.01.2015г. в качеството си на членове на Управителния съвет на АПИ, при условията на независимо съпричинителство, не са положили достатъчно грижи за възложената им работа по изграждане на магистрала „Марица“, и от това са последвали щети за Министерство на транспортна и информационните технологии в особено големи размери -30 813 647 лева., и случаят е особено тежък.Ако бъдат признати за виновни те могат да получат наказание „лишаване от свобода“ от 3 /три/ до 10 /десет/ години и „лишаване от право да заемат определена държавна или обществена длъжност и „лишаване от право да упражняват определена професия или дейност“. ", "date": "2019.06.19", "title": "Шефове от АПИ на съд за щети от над 30 млн. лева за магистрала Марица"}
{"url": "https://offnews.bg/zdrave/ustrojstvoto-s-razmer-na-moneta-koeto-sazhiviava-sartceto-705671.html", "text": "Всички сме гледали поне един филм, в който героят внезапно се „хваща за сърцето“ и припада. Близките звънят на 112, идват парамедиците, вадят дефибрилатора, броят до 3, пускат ток към сърцето и възстановяват ритъма му. Пациентът е върнат от Оня свят.Сега да съотнесем ситуацията към българската действителност. Пак имаме пациент. Състоянието му е аналогично. Близките звънят на 112. Няма свободна линейка, но Спешна помощ прави всичко възможно. В някакъв момент медиците пристигат, за да установят час на смъртта.Всъщност медицината има решение за подобни ситуации, но както често се случва, българският пациент може да се възползва от него, само ако си доплати. Става дума за устройство със сложното название кардиовертер дефибрилатор. За него разговаряме с кардиолога д-р Светослав Куртев, завеждащ сектор „Електрокардиостимулация и електрофизиология“ в Клиниката по кардиология на УМБАЛ „Александровска.“Д-р Куртев, какво представлява кардиовертер дефибрилаторът?Тов е сложен песмейкър, който освен стандартната си функция да подава импулси към сърцето, има и още една - да разпознава, улавя и погасява опасни ритми, които възникват в него. Прилича на много голяма монета, която се имплантира под кожата, между ключицата и рамото, и с един, два или три електрода достига до сърцето. Това е малко, мощно устройство с продължителност на живота между 10 и 20 години.Как работи?Електродът, който стига до сърцето, „слуша“ какво става там и при необходимост може да достави енергия с голяма плътност, която да замени функцията му и да даде възможност на собствения му импулс да поведе. Същото, което виждате по филмите, но в случая дефибрилацията не е външна, а се случва вътре в сърцето, с много по-малко енергия, доставена от електрода на устройството. Това е приложимо най-вече, когато сърцето излезе в опасна аритмия. Дефибрилаторът доставя тази енергия моментално, унищожава аритмията и позволява на сърцето да започне да работи нормално.За какви пациенти е предназначен?Основно за пациенти с исхемична болест на сърцето, които са преживели инцидент, довел до влошаване функциите на сърцето – най-често инфаркт, но не е задължително. Има идиопатични заболявания, които водят до намаляване на сърдечната функция, при които лечението е същото; редки генетични заболявания, които водят до опасна аритмия, без да има нарушена функция на сърцето - сърдечният мускул работи нормално, но в един момент внезапно спира. У нас основният проблем е исхемичната болест на сърцето, която дава 90% от внезапната сърдечна смърт. Свързано е с начина ни на живот - хранене, тютюнопушене, липса на физическа активност, замърсен въздух.Как се поставя този дефибрилатор?Това е неинвазивна операция. Тя позволява на тежкоболни пациенти да бъдат подложени на такава интервенция. Разрезът е между 2 и 3 см, с местна упойка, интервенцията продължава около час. Използва се рентген, който не е толкова вреден за пациента. Ден-два след операцията той може да бъде дехоспитализиран. Но имплантирайки такова устройство, ние сме сигурни, че пациентът няма да почине от внезапна сърдечна смърт, което при подобна диагноза води до 50 % смъртност в рамките на 5 години.Колко са пациентите у нас, които имат нужда от такъв дефибрилатор?Много е трудно да дам точна статистика за България, защото липсват проучвания, но ако говорим ориентировъчно, това са между 300 и 400 души годишно. Толкова са подходящи за такъв тип устройство. Не става дума за някакво голямо число.Колко струва поставянето на кардиовертер дефибрилатора?Сумата, която поема НЗОК е 6000 лв. За съжаление, тя не е достатъчна и доплащането за сметка на пациента варира между 2-3000 и 8000 лв. Устройството е сравнително скъпо, защото работи със специална батерия, която се сменя на 5 или 10 години след поставянето, и трябва да работи безотказно. Една огромна сума остава непокрита, за сметка на пациента, а терапията е животоспасяваща и няма алтернатива. Това са две абсолютни индикации за пълното реимбурсиране на дефибрилатора от Касата. Ние сме единствената държава в ЕС, включително Сърбия и Македония, която не плаща напълно тези устройства.Къде е проблемът според Вас?Моето обяснение е неинформираността на факторите, от които зависи решаването на този проблем. Те трябва да бъдат запознати с неговата сериозност, за неговото решаване. Не става дума за стотици и милиони левове. Става дума за една сравнително малка сума, която може да спаси стотици животи годишно в България.", "date": "2019.06.19", "title": "Устройството, с размер на монета, което съживява сърцето"}
{"url": "https://offnews.bg/politika/bsp-biznesat-da-finansira-partiite-tova-e-atentat-sreshtu-demokratc-705681.html", "text": "Днес стана ясно какво се крие зад изненадващото предложение за 1 лев субсидия. Въобще не е ставало дума за намаляване на парите на партии, а за координирана акция за допускане на частно финансиране на политическите субекти. С тази координирана акция ГЕРБ и ДПС се опитват да приватизират политическия живот.Това заяви пред журналисти в парламента зам.-председателят на ПГ на „БСП за България“ Крум Зарков. Той попита: кого оттук нататък мислите, че ще обслужват политическите партии – своите избиратели или своите спонсори и кой утре ще определя листите с общински съветници и кандидат- кметове – партиите или контролиращите ги олигарси.„Това е истински атентат срещу базисните постижения на българската демокрация и БСП е единствената партия, която стои срещу него. Призоваваме българските граждани също да не остават безучастни. Призоваваме за открит и честен дебат за това как да се намали субсидията, без да се наруши независимостта на политическите субекти“, наблегна той.Според него БСП започва преки действия и разговори, които ще облече в законови предложения. „Дотогава категорично ще се противопоставяме на всеки опит легално да се вкарат частни интереси в политическия живот. Трябва да се борим с корупцията, а не да се опитваме да я легализираме, както се опитват да правят съдружно ГЕРБ и ДПС“, коментира социалистът.По думите му е интересен фактът, че ГЕРБ са отказали разговори с БСП, но веднага са притичали след като са били повикани от ДПС. Зарков подчерта, че тези действия на ГЕРБ и ДПС не са случайни точно в средата на годината, точно преди важни местни избори. „Това е целенасочен опит да се затрудни работата на всеки, който дръзне да се противопостави на това статукво. Няма да допуснем това да се случи“, категоричен бе той. Зарков подчерта, че предстои левицата да се срещне с НПО срещу идеята на ГЕРБ и ДПС. По думите му, ако е необходимо, левицата ще сезира и други институции и ще уведоми и европейските партньори за случващото се у нас.", "date": "2019.06.19", "title": "БСП: Бизнесът да финансира партиите - това е атентат срещу демокрацията"}
{"url": "https://offnews.bg/politika/volen-siderov-s-aneks-kam-dogovora-ni-sas-skopie-ako-iskat-v-es-da-s-705674.html", "text": "Лидерът на \"Атака\" Волен Сидеров иска Народното събрание да задължи премиера Бойко Борисов да подпише анекс към Договора за приятелство, добросъседство и сътрудничество със Северна Македония, който да спре опити за спекулации и обсебване на исторически личности и събития от тяхна страна.Текстът е подготвян от миналото лято, съобщи Сидеров, като предстои да бъде внесен в деловодството на Народното събрание. Според него подписването на анекса от Република Северна Македония може да бъде поставено като условие за подкрепа от страна на България за членството на Македония в ЕС.\"Единственият начин това да се предотврати, е да им предложим този анекс и сега имаме условията те да не могатда откажат. Очакват нашето одобрение за ЕС\", коментира Сидеров. \"Очакваме подкрепата на коалиционни партньори от малката, средната и най-голямата коалиция\", допълни той.Според него необходимостта от анекса е очевидна, като последният пример за това е спорът около предложението на Скопие паметта на  да се почита като общ празник в България и Северна Македония на 7 октомври - денят, в който костите му са предадени от комунистическата власт в София на Скопие. Той спомена и предни диспути, като този за Илинденско-Преображенското въстание. В анекса двете страни се призовават да не обсебват, присвояват или спекулират за принадлежността на исторически събития или личности, които са определяни като общи или принадлежащи само на другата страна. Такива събития и личности ще могат да бъдат обявявани за общи само с решение на Съвместната мултидисциплинарна експертна комисия по исторически и образователни въпроси, която бе създадена в изпълнение на Договора. Ако пък те са обявени за принадлежащи само на едната страна, това решение следва да бъде ратифицирано и в двете страни, преди да бъде прието за официално.В Анекса се изисква още до обявяването на дадени исторически събития и/или личности за общи Република Северна Македония да се въздържа от всякакви спекулации и всякакви опити за обсебване и присвояване на личности и събития. Сред изброените са владетелите на Първата българска империя от Крумовата династия и от династията на Комитопулите от цар Крум до цар Иван Владислав включително, особено по отношение на владетелите, управлявали със столица на империята Охрид. Същото е вписано и за всички исторически личности, свързани с национално-освободителната борба и борбата за обединение на българския народ Такива действия се считат за нарушения по Договора, ако са извършени от държавен глава, ръководителя на правителството, лице на състава на правителството, както и всякакви други високопоставени лица, част от органи на държавното управление.В такъв случай се дава един месец страната да предприеме мерки срещу нарушителя и да поднесе съответните извинения. ", "date": "2019.06.19", "title": "Волен Сидеров с анекс към договора ни със Скопие: Ако искат в ЕС, да спрат да обсебват историята ни"}
{"url": "https://offnews.bg/obshtestvo/slantce-prediobed-sledobed-dazhd-viatar-gramotevitci-i-gradushki-705640.html", "text": "След валежите тази нощ денят ще започне със слънчево време, но след обяд отново ще се развива купеста и купесто-дъждовна облачност. На места, главно в западните и северните райони, ще има краткотрайни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен североизточен вятър, прогнозира Националният институт по метеорология и хидрология.Максималните температури ще са между 27° и 32°.Над планините ще е предимно слънчево. След обяд ще се развива купеста и купесто-дъждовна облачност и на много места, главно в масивите от Западна и Централна България, ще има краткотрайни валежи с гръмотевици и временно усилване на вятъра. Ще има условия за градушки. Ще духа умерен вятър от изток-североизток. Максималната температура на височина 1200 метра ще е около 21°, на 2000 метра – около 14°.По Черноморието ще е предимно слънчево. След обяд ще има временни увеличения на облачността и на отделни места със слаби превалявания. Ще духа слаб до умерен североизточен вятър. Максималните температури на въздуха ще са между 28° и 30°, на морската вода - от 21 на север от н. Калиакра, до 25-26 в южните райони. Вълнението на морето ще е 2-3 бала.Слънцето изгря в 5:48 часа и ще залезе в 21:08 часа.", "date": "2019.06.19", "title": "Слънце предиобед, следобед - дъжд, вятър, гръмотевици и градушки"}
{"url": "https://offnews.bg/obshtestvo/bez-voda-v-dva-kvartala-i-na-oshte-mesta-v-sofia-705641.html", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Ремонт на уличен водопровод в кв. „Ботунец“ налага спиране на водоподаването от 09:30 до 17:30 часа на кв. „Кремиковци“ и кв. „Сеславци“. Със слабо налягане на водата ще бъде кв. „Ботунец“. Пресвързване на уличен водопровод на ул. „Паша Христова“ в „Манастирски ливади - запад“ налага спиране на водоподаването от 09:00 до 18:00 часа на ул. „Паша Христова“ от ул. „Синанишко езеро“ до ул. „Борис Димовски“ и  наул. „Синанишко езеро“ от ул. „Мур“ до ул. „Богомил Райнов“ и ул. „Богомил Райнов“ №1, №2, №3.Подмяна на сградно водопроводно отклонение на ул. „Велбъжд“ в кв. „Васил Левски“ налага спиране на водоподаването от 09:30 до 17:00 часа в района на ул. „Велбъжд“ от ул. „Поп Грую“ до ул. „Станислав Доспевски“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.`Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .“Софийска вода” АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2019.06.19", "title": "Без вода в два квартала и на още места в София"}
{"url": "https://offnews.bg/obshtestvo/vsichki-sedmoklasnitci-na-izpit-po-matematika-dnes-705639.html", "text": "Всички седмокласници се явяват днес на национално външно оценяване (НВО) по математика.Резултатите от него са ключова част от блаообразуването за прием в профилираните езикови и математически гимназии с прием след седми клас.Изпитният вариант ще бъде изтеглен тази сутрин в 8 ч. в Министерството на образованието и науката. Най-късно до 8:45 ч. учениците трябва да са по местата си в класните стаи. Те влизат в училищата, където се явяват, с документ за самоличност и служебна бележка с входящ номер.Изпитът започва в 9:00 ч.Тестът и верните отговори/решения на задачите ще бъде публикуван от МОН също днес, в следобедните часове.Математиката е вторият задължителен за седмокласниците изпит от националното външно оценяване. Първият - по български език и литература - бе в понеделник. Освен тях има и НВО по чужд език, явяването на който е по желание на ученика. То ще се проведе на 21 юни.Резултатите от изпитите трябва да бъдат обявени до 27 юни, съгласно заповед на министъра на образованието. ", "date": "2019.06.19", "title": "Всички седмокласници на изпит по математика днес"}
{"url": "https://offnews.bg/obshtestvo/milka-hristova-pita-fandakova-za-konstatatciite-ot-proverkata-na-chist-705699.html", "text": "Заместник-председателят на Столичния общински съвет от БСП Милка Христова внесе официално питане, свързано с констатациите от проверката на \"Чистота Искър\" ЕООД.Както е известно, на сесията на СОС на 13-и юни бяха приети годишните финансови отчети на общинските търговски тружества. В коментара си по тях Милка Христова засегна редица проблеми, които наложиха тенденцията към прогресивно влошаване на икономическите резултати от дейността на \"Чистота Искър\" ЕООД в последните години. Данните показват, че от 2,7 млн. лв. през 2014 г., печалбата за 2018-а е намаляла до едва 18 000 лв.\"Насочих вниманието на колегите общински съветници и върху следния факт - Столична община възлага пряко, без ЗОП, на \"Чистота Искър\" ЕООД дейностите по сметопочистване на районите \"Люлин\", \"Красна поляна\" и \"Красно село\", както и зимното почистване на Природен парк \"Витоша\", територията на район \"Панчарево\" и район \"Витоша\" на стойност около 12 млн. лв., пише в питането си Милка Христова. - От тази сума дружеството изразходва около 11,3 млн. лв. - 94% за \"външни услуги\" под формата на договори за наем на техника, които по същество представляват договори за осъществяване на дейностите от подизпълнител. По този начин грубо се заобикаля и се нарушава ЗОП\".По време на сесията миналия четвъртък Милка Христова постави въпроса и за извършената проверка от отдел \"Вътрешен контрол\" на Столична община по повод сигнал за наличие на редица нарушения, извършвани от ръководството на \"Чистота Искър\" ЕООД. \"Тази проверка би трябвало да е проверявала и законосъобразността на посочените по-горе \"външни услуги\", реализирани чрез договори за наем на техника\", пише още тя и в тази връзка задава редица въпроси на кмета Йорданка Фандъкова:1. Изготвен ли е и кога докладът на отдел \"Вътрешен контрол\" на Столична община по извършената проверка по сигнал на дейността на \"Чистота Искър\" ЕООД? 2. Ще предоставите ли и кога същия на общинските съветници? 3. При проверката установени ли са нарушения съответно: - на ЗОП чрез сключване по същество на договори с подизпълнители, без правно основание и конкурс, под формата на наем на техника.- чрез назначения в дружеството на роднини на лица от управляващия персонал.- закупуване на материали, в т.ч. геотекстилни материали без конкурс и на каква стойност.- конфликти на интереси и какви.- сключване на граждански договори в нарушение на закона и за какви дейности.- злоупотреби от страна на управителя на дружеството и други длъжностни лица.- неправилно водено счетоводство дружеството и манипулирани данни. ", "date": "2019.06.19", "title": "Милка Христова пита Фандъкова за констатациите от проверката на Чистота Искър ЕООД"}
{"url": "https://offnews.bg/sviat/katastrofa-s-konvoia-na-uiliam-i-kejt-zhena-na-83-g-e-tezhko-ranena-705658.html", "text": "Конвоят на херцога и херцогинята на Кеймбридж Уилям и Кейт е бил въвлечен в катастрофа, при която 83-годишна жена е била тежко ранена, съобщи Би Би Си.Принц Уилям и съпругата му пътували от Лондон до Уиндзор в понеделник, когато станал пътният инцидент с полицейски мотоциклет от конвоя.Случаят се разследва от полицията, а от двореца съобщават, че кралската двойка е \"дълбоко обезпокоена и натъжена\" и поддържа връзка с жената.Ранената Ирене била откарана в болница в критично състояние след сблъсъка на Upper Richmond Road в Ричмънд, Югозападен Лондон, станал около 12:50 ч. на 17 юни. Сега тя е в тежко, но стабилно състояние в болницата.Херцогът и херцогинята са изпратили цветя на жената, стана ясно от съобщението на двореца.Полицейското разследване е в много начален етап - съобщи говорител на полицейската служба, от която уточняват, че въвлечения в катастрофата офицер е привлечен като свидетел.През януари и херцогът на Единбург, 98-годишният принц Филип, бе въвлечен в катастрофа.", "date": "2019.06.19", "title": "Катастрофа с конвоя на Уилям и Кейт, жена на 83 г. е тежко ранена"}
{"url": "https://offnews.bg/obshtestvo/remonti-promeniat-dvizhenieto-na-stolichni-avtobusi-705643.html", "text": "До 9 юли се забранява влизането на пътни превозни средства по мостово съоръжение за кв. Кривина, съобщи Столична община. За същия период от време се променя маршрутът на автобусна линия № 14 както следва: в посока Гара Искър: от автостанция Изток по маршрута си до спирка с код 2510 “По желание” на Кривински път преди Околовръстен път, през ТИР-паркинга надясно по Околовръстен път, през пътния възел влиза по ул. “Васил Левски” в с. Казичене, наляво по ул. “Цар Борис III” до крайната станция на автобусна линия № 8 в с. Кривина, обратен завой, връщане през с. Кривина, наляво по ул. “Васил Левски” и по маршрута си през с. Казичене до гара Искър; в посока автостанция Изток: от гара Искър по маршрута си през с. Казичене и до спирка с код 1542 “Село Кривина”, обратен завой на крайната станция на автобусна линия № 8, обратно през с. Кривина, по ул. “Васил Левски”, през пътния възел при с. Казичене надясно по Околовръстен път и през пътния възел при бул. “Ботевградско шосе” наляво по бул. “Ботевградско шосе” по маршрута си до автостанция Изток.Разкрива се временна автобусна линия № 15 с маршрут: от автостанция Изток по маршрута на автобусна линия № 14 до спирка с код 2510 “По желание”, обратен завой на ТИР-паркинга и по маршрута на автобусна линия № 14 до автостанция Изток. Мостът на ул. „Черковна“ над бул. „Ген. Д. Николаев“ ще бъде затворен за движение до 7 юли. Въвежда временна организация на движението в района и се променя частично маршрутът на автобусна линия №120. Забранява се влизането на превозни средства по ул. „Черковна“ в участъка от ул. „Марица“ до ул. „Е. Симидчийска“.", "date": "2019.06.19", "title": "Ремонти променят движението на столични автобуси"}
{"url": "https://offnews.bg/futbol/mishel-platini-progovori-sled-pokazaniata-si-pred-frenskite-vlasti-705683.html", "text": "Бившият президент на УЕФА Мишел Платини, който вчера цял ден даваше показания пред френските власти, беше пуснат да се прибере вкъщи.През декември 2010 година ФИФА избра Катар за домакин на световното първенство през 2022 година. Това предизвика доста критики от експерти и медии, заради високите температури и предложението надпреварата да се проведе зимата.\"Беше дълго, но като се има предвид въпросите, които ми задаваха, няма как да не продължи дълго. Питаха ме за Евро 2016, за световното първенство в Русия, за световното първенство в Катар, за Пари Сен Жермен, ФИФА, за много много теми и аз отговорих на всичко това. Не знам защо съм тук, но отговорих на всички въпроси\", каза Платини.\"Той твърди, че тези факти са чужди за него и е уверен за това, което предстои\", съобщават френските власти.Двама членове на комисията бяха извадени от гласуването след обвинения в корупция. Половината от 22-мата гласували, които определиха домакините на Мондиал 2018 (Русия) и Мондиал 2022 (Катар) бяха глобени, отстранени от длъжност, изправени пред съда или лишени от правото да заемат постове, свързани с ръководни футболни дейности.", "date": "2019.06.19", "title": "Мишел Платини проговори след показанията си пред френските власти"}
{"url": "https://offnews.bg/politika/okonchatelno-do-12-hil-lv-globa-za-silna-muzika-ot-diskoteka-sled-2-705680.html", "text": "Строги забрани за каквото и да е генериране на шум от различни източници в периода между 23:00 и 08:00 ч. както и в периода 14:00-16:00 ч. всеки ден - не само събота и неделя.До 10 хил. лв. ще е санкцията за нарушаване на забраната за шума от дискотеки и заведения между 23:00 и 08:00 ч. При повторно нарушение глобата може да скочи до 12 хил. лв. За физически лица глобата е от 500 до 1000 лв., а при рецидив - между 2000 и 6000 лв.Това решиха народните представители, които окончателно приеха промени в Закона за защита от шума в околната среда.Промените още предвиждат промяна в часовете за зареждане на търговски обекти - от 23 до 8 ч. Въвежда се забрана за озвучаването на открити площи в този период и от транспортни средства, надути уредби на лимузини с отворени прозорци, тонколони на мотори и велосипеди, плаващи транспортни средства, плаващи дискотеки и т.н., както и изнасянето на уредби при цигански сватби.Забраната важи и за строителни дейности. Изключение правят железопътните гари, автогарите, аерогарите, морските гари, използването на системи за оповестяване на населението при бедствия и други регламентирани от общинските съвети със специална наредба източници на шум. С тези забрани обаче не се цели ограничаване на обществените мероприятия, митинги, шествия и др., подчерта вносителят на промените Валери Симеонов. Той инициира предложенията, след като миналото лято проведе множество акции по българското Черноморие.\"Днес е един добър ден за българската нация. От НФСБ считаме, че е изключително необходим, важен и актуален, с оглед на докладите на Световната здравна организация и завишените изисквания на Европейската комисия по отношение спазване на нормите за допустими нива на шума, с оглед на тежки поражения, които шумът нанася на хората при условията на съвременната цивилизация\", коментира той.В последния момент бе прието предложение на лидера на парламентарната група на ГЕРБ д-р Даниела Дариткова забраната да не важи за територията на религиозни храмове. Новият режим предвижда и контрол на шума от заведения в многофамилни сгради и такива със смесено предназначение. ", "date": "2019.06.19", "title": "Окончателно: До 12 хил. лв. глоба за силна музика от дискотека след 23 ч."}
{"url": "https://offnews.bg/obshtestvo/kat-startira-aktcia-na-patia-osobeno-vnimanie-kam-motoristite-705659.html", "text": "Масирана акция на Пътна полиция стартира от днес в цялата страна. Причината са тежките пътни инциденти от последните дни, информира МВР. Ще бъде засилен контролът върху скоростта, правоспособността на шофьорите, ползването на обезопасителните колани и детските обезопасителни системи, отнемането на предимство на пешеходци на пешеходни пътеки. Особено внимание ще се обръща на водачите на двуколесни превозни средства - на тяхната правоспособност, видимостта и състоянието на регистрационните табели на моторните превозни средства, използването на защитните каски. Полицейските екипи ще бъдат локализирани по участъци с въведена временна организация на пътя, както и по местата със засилен трафик, уточни БТА. Същевременно продължава и предприетата за летния сезон операция на пътна полиция. В рамките й ще се осъществява и засилен контрол на транзитно преминаващите през страната моторни превозни средства.", "date": "2019.06.19", "title": "КАТ стартира акция на пътя, особено внимание към мотористите"}
{"url": "https://offnews.bg/futbol/jordan-lechkov-talantite-se-razvivat-v-klubnite-otbori-a-ne-v-bfs-705672.html", "text": "Вицепрезидентът на Българския футболен съюз и отговорник за националните отбори Йордан Лечков, сподели в предаването \"Тази сутрин\" по bTV, че не БФС, а клубните отбори имат задължението да създават нови футболни таланти.Думите му са по повод изключително слабите резултати на националният ни отбор по футбол в квалификациите за Евро 2020. България загуби последния си мач срещу Косово (2:3) и е напът да пропусне от поредния голям форум.\"Дали сме възможност на треньорите да правят избор. Друг е въпросът с какво разполагат. Не е наше задължение да създадем талантливо поколение. Аз имам двама сина, не са футболисти, не съм успял.Това, че ние сме успели в живота и футбола, не трябва да носим такъв негатив, ако някъде нещо куца. Създали сме условия на тези млади хора да бъдат в националния отбор. Те са подсигурени, аз мога да говоря в тази посока.Всичко друго - успехите, трудът и потта, се кове в клубните отбори. Ако критикуваме, трябва да е конструктивно и да посочваме къде са нещата. Имаше преди спортни интернати, сега са закрити.Прекалено много искате от нас. Има голям отлив на деца, физкултура не се играе. Старая се да посоча от къде трябва да се почне - от училище, от физическото, после клубовете.Аз съм на обществена длъжност в БФС, пари не получавам и не трябва да давам обяснения. Всеки си има някакви ангажименти. Ние сме отговорни за условията за тези момчета.Имате ли някакви забележки към организацията? Хотели, самолети, провеждания на състезания, мероприятия? Това е ролята на БФС\", каза Лечков.", "date": "2019.06.19", "title": "Йордан Лечков: Талантите се развиват в клубните отбори, а не в БФС"}
{"url": "https://offnews.bg/sviat/tramp-povede-bitkata-za-vtori-mandat-s-obeshtania-da-zapazi-amerika-ve-705657.html", "text": "Американският президент Доналд Тръмп започна кампанията си за спечелване на втори мандат на поста пред хиляди свои поддръжници на митинг в ключовия щат Флорида, който нарече \"моят втори дом\" и в който спечели \"на ръба\" през 2016 г.Някои от поддръжниците му чакаха от ранните часове в понеделник, за да видят президента. По същото време наблизо се провеждаше контра демонстрация срещу появата на Тръмп.Държавният глава излезе на сцената със съпругата си Мелания и говори близо 80 минути, като повтори свои ключови и печеливши тези от 2016 г., например да продължи борбата с нелегалната имиграция и да изсели \"милиони нелегални чужденци\" от страната.Пред хората той заяви: \"Тази вечер стоя пред вас, за да започна официално моята кампания за втори мандат като президент на Съединените щати. Обещавам ви, че никога няма да ви разочаровам. Ние ще запазим Америка велика отново\".От своя страна, Мелания каза, че е била \"развълнувана\" да бъде първата дама за повече от шест години. От трибуната говориха още вицепрезидентът Майк Пенс, напускащата скоро позицията си прессекретар Сара Сандърс.Тръмп използва случая, за да нападне демократите, като ги обвини, че се опитват да \"разкъсат вашата страна\". Те се опитват да легализират незаконната имиграция, за да увеличат подкрепата си на изборите, те \"искат да разрушат страната ни и ние го знаем\", заяви той.Ранните екзит полове поставят Тръмп пред някои потенциални кандидати на Демократическата партия.\"Гласуването за който и да е демократ през 2020 г. е глас за надигането на радикалния социализъм и разрушаване на американската мечта\", каза Тръмп пред хората. Той похвали икономиката, разкритикува разследването за предполагаема руска намеса в негова подкрепа на изборите през 2016 г. и по традиция нарече медийното отразяване на случая \"фалшиви новини\".Претендентът на демократите Бърни Сандърс коментира началото на кампанията със съобщение в Туитър, което гласи, че господин Тръмп живее в \"паралелна вселена\". \"Нашата най-важна задача е да победим най-опасният президент в модерната история на тази страна\", допълни той.", "date": "2019.06.19", "title": "Тръмп поведе битката за втори мандат с обещания да запази Америка велика и да изсели незаконните имигранти"}
{"url": "https://offnews.bg/bojni/ibf-ohlazhda-ambitciite-na-kobrata-za-mach-za-titla-705661.html", "text": "Тежък удар по амбициите за мач за титлата в тежката категория във версия IBF получи звездата ни в професионалния бокс Кубрат Пулев. Лично шефът на организацията Дарил Пийпълс обяви пред медиите, че сега приоритет на организацията е излъчването на абсолютен шампион.Това означава, че ще се работи с другите организации в професионалния бокс за реванш на новия крал при свръхтежките професионалисти Анди Руис с Антъни Джошуа до края на гои.дината.След това приоритет става организирането на обединителен мач с шампиона на WBC Дионтей Уайлдър в началото на 2020 година.“Обсъдихме ситуацията с шефа на WBO Пако Валкарсел. Когато един боксьор държи повече от една титли, има поредица от претенденти. Трябва да проучим ситуацията и да видим кой е следващият в ротацията.Изглежда, че в момента това е претендентът на WBO, а не нашият (б.р. Кобрата).Имаме правило, че в случай на реванш, Бордът може да отнеме титлата, но не мисля, че сега е подходящ момент за това. Всички световни организации - IBF, WBO, WBA и WBC, са съгласни, че е хубаво да има абсолютен шампион и ще направим всичко възможно това да стане, докато не нарушаваме правата си”, коментира Пийпълс в Русия, цитиран от \"Тема Спорт\".От щаба на Кобрата се надяват вместо с Джошуа Руис да се боксира с българина. Те ще направят всичко възможно титлата на Руис да бъде отнета от IBF, ако тона не се случи, но подобен вариант е малко вероятен.Пулев е спряган за мач с Тайсън Фюри, който да определи претендента за пояса на Уайлдър в WBC. “Циганския крал” обаче може да избере и други съперник, като най-вероятен изглежда Джарел Милър.", "date": "2019.06.19", "title": "IBF охлажда амбициите на Кобрата за мач за титла"}
{"url": "https://offnews.bg/futbol/tezhka-kategoria-otbori-chakat-levski-i-tcska-vav-vtoria-krag-na-liga-705669.html", "text": "Тежки съперници очакват родните грандове във втория квалификационен кръг на Лига Европа, ако успеят да елиминират съперниците си.Жребият за следващата фаза ще се тегли днес от 14.00 часа българско време. Сред потенциалните противници на Левски са грандовете от Австрия и Полша, съответно Щурм Грац и Легия Варшава.Холандският Утрехт също може да излезе на пътя на 26-кратния шампион на България. Мачовете ще се състоят на 25 юли и 1 август, а сблъсъците на Левски с Ружомберок са на 11 юли в София и 18-ти в Словакия.Потенциалните съперници на Левски са: Щурм Грац (Австрия), Утрехт (Холандия), победителя от АЕК Ларнака - Петрокуб-Хонещи (Молдова), Яблонец (Чехия), Победителя от Санта Хулия (Андора)/ФК Европа (Гибралтар) - Легия Варшава.Италианският колос Рома пък е сред потенциалните съперници на ЦСКА. Сред останалите възможни противници на \"червените\" сериозно впечатление правят Глазгоу Рейнджърс и Хайдук Сплит, който за последните две години елиминира Левски и Славия. Срещите на ЦСКА с Титоград пък ще се състоят на 11 и 18 юли.Ето и възможните съперници на ЦСКА: Осиек (Хърватия), Победителя от Прищина (Косово)/Сейнт Джоузеф (Гибралтар) - Глазгоу Рейнджърс (Шотландия), Рома (Италия), Победителя от Гзира Юнайтед (Малта) - Хайдук (Сплит), Люцерн (Швейцария)", "date": "2019.06.19", "title": "Тежка категория отбори чакат Левски и ЦСКА във втория кръг на Лига Европа"}
{"url": "https://offnews.bg/obshtestvo/manolova-do-borisov-svalete-lihvata-za-prosrocheni-zadalzhenia-705665.html", "text": "Омбудсманът Мая Манолова изпрати препоръка до председателя на Народното събрание Цвета Караянчева и премиера Бойко Борисов, в която настоява за намаляване на законната лихва, която гражданите плащат при просрочване на парично задължение. От 1994 г. насам тя е 10 (процентни) пункта над основния лихвен процент, въпреки различната икономическа и финансова обстановка в страната и съответното намаление на основната лихва от 72% при въвеждането на законовата лихва до нива, близки до нула в последните години.Омбудсманът се позовава на многобройни жалби на граждани, изпаднали в много тежко положение, заради непосилните лихви, които дължат на банки, фирми за бързи кредити, колекторски фирми, доставчици на обществени услуги, монополни дружества, като топлофикациите, електроразпределителните дружества, ВиК операторите, мобилни оператори и др. „Тези лихви нарастват още повече след съдебни процедури“, пише омбудсманът до Караянчева и Борисов.За сравнение Манолова дава страни като Австрия, Литва, Германия, Латвия, където законната лихва за забава на физически лица се движи средно около 5%. Тя посочва, че и спрямо преобладаваща част от останалите страни-членки законовата лихва у нас е забележимо по-висока.Друг проблем, поставен от омбудсмана в препоръката, е липсата у нас на диференциация на законната лихва, чиито размер е еднакъв за граждани и търговци. Тя отново дава пример с Германия, Латвия и Литва, където това е направено и работи.„Смятам, че тази практика с различен и по-нисък лихвен процент следва да се приложи и у нас, тъй като е по-справедлива за гражданите и ще им даде възможност да изплуват от финансовото блато, в което се намират повечето от тях“, категорична е Мая Манолова. ", "date": "2019.06.19", "title": "Манолова до Борисов: Свалете лихвата за просрочени задължения"}
{"url": "https://offnews.bg/obshtestvo/maia-manolova-shte-dojde-na-protest-v-mladost-dovechera-obiavi-ivanch-705684.html", "text": "Омбудсманът Мая Манолова ще дойде на протест в \"Младост\" тази вечер пред блок 73, съобщи отстраненият кмет на района Десислава Иванчева на страницата си във фейсбук. Недоволството е под мотото \"Не сме забравили\", а началото е в 18,30 часа.  Организаторите на протеста-шествие призовават хората да излязат отново на поляната, за да не се случи проектът за строеж.  Няма развитие от първия ни протест на 21 март тази година. Нямаме отговор на нашите писма и жалби, а само обещания от столичния кмет пред медиите, пишат недоволните. Имаше предложение за ПУП, който не съм подписала и няма да подпиша, заяви тогава столичният кмет Йорданка Фандъкова. Хората с основание се притесняват за застрояването, допълни тя. И бе категорична, че исканата предивреме регулация няма да бъде приложена. Елате на протест на 19 юни, за да продължим започнатото. Искаме отмяна на решението на СОС, с която да бъде възстановен статута на земята отново „за озеленяване“. Само така ще сме сигурни, че тук няма да има хотел, жилищна сграда и нова улица, настояват обаче организаторите на протеста и Десислава Иванчева, която е под домашен арест. ", "date": "2019.06.19", "title": "Мая Манолова ще дойде на протест в Младост довечера, обяви Иванчева"}
{"url": "https://offnews.bg/zvezdi/frontmenat-na-megadet-dejv-mastejn-e-diagnostitciran-s-rak-na-garlot-705677.html", "text": "Фронтменът на групата \"Мегадет\" Дейв Мъстейн заяви, че е бил диагностициран с рак на гърлото, съобщава БТА.Певецът и китарист на хеви метъл бандата сподели новината в социалните мрежи в понеделник. \"Работя с лекарите и изготвихме план за лечение, който според тях ми дава 90 процента шанс за успех\", пише Мъстейн.Заради здравния проблем на Мъстейн групата е била принудена да отмени повечето от концертите си . При все това той и колегите му от състава продължават студийната работа над новия им албум. Тавата ще последва издадената през 2016 година \"Dystopia\", отличена през 2017-а с награда \"Грами\".58-годишният музикант посочва, че ще бъдат отменени повечето набелязани участия за тази година. Megadeath имаха планове за турне през лятото, с което да отбележат 35-години от създаването на групата.Дейв Мъстейн и съпругата му Памела имат две деца, като 27-годишният им син Джъстин също е китарист, а дъщеря им Електра е кънтри певица.", "date": "2019.06.19", "title": "Фронтменът на 'Мегадет' Дейв Мъстейн е диагностициран с рак на гърлото"}
{"url": "https://offnews.bg/obshtestvo/ima-li-greshka-v-testa-po-balgarski-sled-vii-klas-i-umestno-li-e-da-iz-705662.html", "text": "Подходящо ли е изпит по български за седмокласници да включва въпроси за слятото, полуслятото и разделното писане? Този въпрос коментира днес пред bTV доц. Владислав Миланов, езиковед от Софийския университет, по повод националното външно оценяване по български език и литература, в чийто тест бе включена задача, изискваща подобни знания.Според учители въпросът в задача №17 е подвеждащ, други направо казват, че има грешка. Спорно е дали, без да са учили слято, полуслято и разделно писане, седмокласниците биха могли да знаят дали правилното изписване е \"леснопреносим\" или \"лесно преносим\".Ето и задачата:Ето и текста без грешки, публикуван в ключа с верните отговори, публикуван от МОН часове след изпита:В отговор на притесненията и коментарите, от Министерството на образованието обявиха, че ще приемат и двата отговора за верни и под черта в ключа с верните отговори уточниха, че: \"\".На въпрос кое е правилното изписване доц. Миланов уточни, че е слятото, т.е. \"леснопреносим\", но коментира, че въпросът наистина е сложен и \"фактът, че през последните дни говорим само за това означава, че сме поставили седмокласниците в нелека ситуация\".\"Седмокласниците учат всичко друго, но не и как да бъдат правописно грамотни - допълни доцентът. - Седмокласниците учат строежа на изречението, видовете изречения, но седмокласниците не учат това, което утре ще им трябва в живота - да бъдат грамотни. Седмокласниците не правят тези диктовки, които ще им изградят умение утре, когато трябва да напишат молба до работодателя си или да говорят убедително, за да покажат своята компетентност, това остана някак си между другото.\"Доц. Миланов поздрави всички, които са се справили със задачата, но посъветва повече да не ги поставяме в такава ситуация, \"защото това не е обект на тяхното обучение, защото учебниците никъде не поставят акцент върху правописа, не ги карат да мислят върху правописа\".За речта на депутатитеТой коментира и качеството на юридическите текстове, които наблюдава заедно със студентите си юристи:\"Няма законопроект на страницата на Народното събрание, който да не е лишен от правописни и пунктуационни грешки. Обида е това и към хората, които правят законите на страната, а не познават законите на езика ни... Пред нас излиза един продукт, който не отговаря на изискванията за висока правописна и правоговорна култура.\"Доц. Миланов и студентите му следят и речта на депутатите, а резултата от наблюденията обобщи така:\"Наблюдаваме ги и от есента ще имаме рубрика, която ще показва тези правописни грешки, защото се оказва, че статистиките, които правим днес, се отнасят към примерите, които моите дълбоко уважавани професори навремето определяха като \"грешки, допускани от идеално слаб ученик\".", "date": "2019.06.19", "title": "Има ли грешка в теста по български след VII клас и уместно ли е да изпитваме седмокласници на слято и разделно писане"}
{"url": "https://offnews.bg/politika/kiril-dobrev-kongresat-ne-beshe-izlishen-bsp-niama-pat-nazad-705660.html", "text": "Конгресът подкрепи реформите и политиките, водени от Корнелия Нинова. БСП няма път назад. Желанието на редовите членове е тя да бъде модерна, демократична лява партия. Това заяви зам.-председателят на БСП Кирил Добрев пред БСТВ. По думите му две групи са се обединили и са смятали, че Конгресът ще бъде решаващ, за да се промени линията на БСП. „За разцепление говореха наши колеги и другари, които дори са имали честта да управляват партията, водили са БСП през трудни моменти. Заради нереализирани амбиции бяха решили, че е дошъл краят на БСП. Това беше единият кръг от хора“, обясни Добрев.Той подчерта, че другата група е бизнес-олигархичният кръг, като акцентира, че БСП е единствената партия, която принадлежи на поколения членове и симпатизанти. „Всяка една обществена поръчка в България е направена за някого. Всеки от някого печели. Партия, която разкрива този модел на управление – тя не е нужна на никого. Тези две групи решиха, че могат да пробият БСП, да я купят – но това не се случи“, отбеляза още зам.-председателят на БСП. Той коментира, че с промените в партията тези хора не могат вече да бъдат народни представители, нямат влияние в партията или са им спрени каналите за финансов ресурс и констатира, че явно трудно се свиква с идеята, че вече има приемственост и път за младите хора в БСП.Имаше смислени изказвания и Конгресът не беше излишен – той ясно потвърди линията, по която БСП върви през последните години“, каза още той. По повод прекия избор на председател, Добрев коментира, че има все по-голяма разлика между елита и редовите членове на БСП. Последните имат едно мнение и то се разминава съществено с това на делегатите или членовете на Националния съвет, които ги представляват и по думите му няма нищо по-демократично от това - всеки един член да има глас в избора на председател.„Наближават местни избори - ако досега партията работеше за нас, сега елитът трябва да работи за общинските организации”, категоричен бе Добрев.„Аз съм компромисен човек, винаги протягам ръка. Мислех, че каузата за промяната на системата, каузата за БСП е по–силна от личния интерес на определени членове. Различията в Националния съвет проличаха преди година-година и половина. Там идеята не е да стигнем до общо решение, а персонално да се отмъсти на определен човек. Много ми е мъчно, аз ги познавам вече 40 години“, коментира още той. Добрев отбеляза, че в БСП нямат подготвени млади хора, липсва едно цяло поколение в партията, защото някои хората са считали, че могат да управляват до края на живота си и не са подготвили свои заместници\", заяви още той.„БСП е единствената алтернатива, но обществото още не може да ни припознае като такава. Трябва да преборим страха си. На тези Европейски избори вратата леко се отвори. В големите градове имаме добри резултати - там, където хората са по-скоро анонимни. В малките градове – обратно“, коментира Добрев и припомни за случай, в който на  т.е. кметът на селото е знаел кой за кого гласува.„БСП е модерна лява партия, демократична – това го показаха нейните членове и делегати на Конгреса. Те предпочетоха прекия избор на председател, вместо да се върнат назад. Идейният разговор на опозицията стана безпочвен”, каза още той.По повод намаляването на партийната субсидия на един лев, Кирил Добрев заяви: „Това е краят на демокрацията. Начинът, по който се финансират партиите днес, е най-честен и прозрачен. Ние искаме изсветляване на икономиките, а хвърляме партиите в сивия сектор“. По думите му по този начин бизнес групи и олигархични кръгове ще могат да си пазаруват партии и да ги издържат. Той попита още кой би финансирал официално опозиционна партия „Това не е сериозно. Добре е да се проведе разговор върху нивата на субсидиите, но демокрацията няма цена“, изрази мнение Добрев.„Войната срещу БСП е чрез много механизми. Да им спрем парите и да видим какво ще правят на местните избори. След като не можаха да превземат БСП отвътре и отвън – решиха да ни спрат парите. Ще си направим Бузлуджа - тя ще бъде силна, ще си направим и местните избори“, категоричен бе Кирил Добрев.", "date": "2019.06.19", "title": "Кирил Добрев: Конгресът не беше излишен, БСП няма път назад"}
{"url": "https://offnews.bg/obshtestvo/kralev-shte-stroim-nov-stadion-tozi-na-tcska-v-borisovata-shte-se-re-705666.html", "text": "Нов национален стадион ще бъде построен, независимо дали България, заедно с Гърция, Румъния и Сърбия, ще бъде домакин на европейското първенство през 2028 или световното през 2030 г. Това заяви министърът на спорта Красен Кралев по бТВ. Има няколко терена, които са предложени от Столична община. Всичките са добри, всичките са комуникативни. Не мога да коментирам къде са. Обсъждаме 3 терена, всеки от тях си има плюсове и минуси, ще ги подложим на публично обсъждане. Яснота какъв ще е капацитетът може да получим в края на годината, когато стане ясно дали ще кандидатстваме за европейско или световно първенство. Не сме водили дискусия за съдбата на настоящия национален стадион. Съоръжението не е в добро състояние, трябва да му се правят текущи ремонти, поддръжката му е скъпа. Ясно е, че такъв голям стадион в центъра на столицата не може да има. \"Васил Левски\" ще изпълнява ролята на национален стадион, докато не се построи нов\", каза още министърът.Той разкри и плановете за обновяване на стадиона на ЦСКА - \"Българска армия\", който влиза в обхвата на Борисовата градина. Според Кралев, капацитетът му ще бъде увеличен, след като се премахне лекоатлетическата писта, а не чрез разширяване, което не влиза в новия устройствен план на парка. \"Там има проблем. Архитектите, които са спечелили конкурса, не са обърнали внимание, че има страшно много спортна инфраструктура, която е построена преди 50 години, но не може цялата да бъде разрушена и преместена на ново място. Най-големият проблем е, че спортните имоти, които са държавна собственост, са включени в парцели заедно с други, частни парцели, което ще е проблем за реконструкцията. Имаме разбирателство с главния архитект, че това може да се промени. Ще подадем възражения. За да може стадионът на ЦСКА да се ползва като съоръжение, трябва да бъде основно реновиран. Проектът е да бъде премахната пистата, което означава повече място, за да се разположат трибуните. Капацитетът на новото съоръжение няма да е много по-голям от сегашния, което означава, че ще имаме възможност да направим едно модерно европейско съоръжение, влизайки в рамките на чашата. Няма да има строителство извън рамките на сега съществуващото съоръжение. Паркингите могат да бъдат подземни или извън Борисовата градина. Имаме съвместен проект с ЦСКА за този стадион и ще си отстояваме идеите за развитие на спортната инфраструктура докрай. Мястото на тези съоръжения си е там, разясни Кралев.", "date": "2019.06.19", "title": "Кралев: Ще строим нов стадион, този на ЦСКА в Борисовата ще се ремонтира в чашата си"}
{"url": "https://offnews.bg/112/podnoviavat-izdirvaneto-na-momcheto-koeto-izchezna-v-r-dunav-705663.html", "text": "Издирването на изчезналото момче във водите на р. Дунав край Силистра се подновява. За инцидента снощи, при който 16-годишен младеж потъна в реката, са уведомени и румънските власти. Момчето отишло на разходка край реката с още трима свои приятели. Влязло във водата и течението го понесло, след което то изчезнало от повърхността. Другите младежи тръгнали да търсят помощ. Първи се отзовали хора, живеещи в района, но от детето нямало и следа. На мястото пристигнаха екипи на спешна помощ и на пожарната, а граничен катер започна търсене. Издирването продължава и се извършва съвместно с гранична полиция от румънска и българска страна”, заяви зам.-кметът на Силистра Денка Михайлова по Нова тв. Тя потвърди, че има заповед, която забранява плажуването и къпането по цялото поречие на Дунав на територията на общината. 16-годишният младеж е ученик от гимназията по Механотехника в Силистра. ", "date": "2019.06.19", "title": "Подновяват издирването на момчето, което изчезна в р. Дунав"}
{"url": "https://offnews.bg/obshtestvo/nespazvane-na-ukazaniata-veroiatno-e-prichinilo-tragediata-v-cheshnegi-705664.html", "text": "Неспазване на правилата и указанията при скок с парашут са вероятната причина за инцидента, при който , коментира председателят на Съюза на парашутистите в България о.р. полк. Сирмо Сирмов пред .„Според мен причината може би е недостатъчната подготовка и малкото опит на пострадалите парашутисти, както и нарушаване на някои от правилата във въздуха и при приземяване”, смята специалистът. По думите му има предпоставки, които при неспазване на изискванията могат да доведат до произшествието. „Те са два вида – предпоставки за произшествия след напускане на самолета и при приземяване. Парашутистите трябва стриктно да спазват установената дистанция при напускане на машината. При нарушаване на дистанцията се получават сближения, които водят до неприятни последствия. От друга страна, след напускане на машината може да настъпи пълен или частичен отказ за разтваряне на парашута”, обясни той.Инцидентът е станал в нощта на 17-и срещу 18 юни по време на учението Swift Response, което се ръководи от Командването на Сухопътните сили на САЩ в Европа и се провежда на териториите на България, Хърватия и Румъния от 13-25 юни. Загиналият военнослужещ е канадец, ранени са и трима американци.", "date": "2019.06.19", "title": "Неспазване на указанията вероятно е причинило трагедията в Чешнегирово"}
{"url": "https://offnews.bg/sviat/bezhantcite-po-sveta-dostignaha-rekordnite-70-8-miliona-705667.html", "text": "Броят на хората, които са били принудени да напуснат домовете си и страните си, бягайки от войни и преследвания, е достигнал 70,8 милиона. Това е най-високото регистрирано ниво от създаването на Върховния комисариат на ООН за бежанците през 1950 г., се казва в доклад на организацията.Броят на бежанците към днешна дата е двойно по-висок, отколкото преди 20 години и с 2,3 милиона повече от преди две години. Броят им се равнява на населението на Тайланд и Турция.Причините за рекордно големите числа са преследвания, конфликти, насилие и нарушаване на човешките права, казват авторите на доклада. Сред страните, допринесли за тази тъжна статистика, са Етиопия, Сирия, Нигерия, Венецуела, Южен Судан и Конго. Не на последно място отражение дава и ситуацията във Венецуела, за където се смята, че около 4 милиона души са напуснали страната и процесът продължава.", "date": "2019.06.19", "title": "Бежанците по света достигнаха рекордните 70,8 милиона"}
